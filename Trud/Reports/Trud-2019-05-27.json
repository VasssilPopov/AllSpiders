{"url": "https://trud.bg/%d0%ba%d0%b0%d0%ba-%d1%81%d0%b5-%d0%b8%d0%b7%d1%87%d0%b8%d1%81%d0%bb%d1%8f%d0%b2%d0%b0-%d1%81%d1%83%d0%bc%d0%b0%d1%82%d0%b0-%d0%b7%d0%b0-%d0%b2%d1%8a%d0%b7%d0%bd%d0%b0%d0%b3%d1%80%d0%b0%d0%b6%d0%b4/", "text": "Въпрос:  Здравейте! Сумата на бонуса влиза ли в базата за изчисляване на платен отпуск? Г. Йорданова, гр. Перник Отговор:  В чл. 177 от Кодекса на труда (КТ) е предвидено, че за времето на платения годишен отпуск работодателят заплаща на работника или служителя възнаграждение, което се изчислява от начисленото при същия работодател среднодневно брутно трудово възнаграждение за последния календарен месец, предхождащ ползването на отпуска, през който работникът или служителят е отработил най-малко 10 работни дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Как се изчислява сумата за възнаграждение по време на платена отпуска"}
{"url": "https://trud.bg/%d1%81%d0%b7%d0%be-%d0%be%d0%b1%d1%8f%d0%b2%d0%b8-%d0%bf%d1%80%d0%b5%d1%83%d0%bc%d0%be%d1%80%d0%b0%d1%82%d0%b0-%d0%b7%d0%b0-%d0%b1%d0%be%d0%bb%d0%b5%d1%81%d1%82/", "text": "Световната здравна организация за първи път включи „преумората“ в своята Международна класификация на болестите (ICD), която се използва широко като еталон за диагностика и здравни застраховки, съобщи БГНЕС. Решението, постигнато по време на Световната здравна асамблея в Женева, която приключва във вторник, може да помогне да се сложи край на десетилетия дебати между експерти за това как да се определи преумората и дали трябва да се счита за медицинско състояние, предава АФП. В последната актуализация на своя каталог с болести и наранявания по света, СЗО определя преумората като „синдром, концептуализиран като резултат от хроничен стрес на работното място, за който не са взети адекватни мерки“. Според нея синдромът се характеризира с три измерения: „1) чувство на изчерпване на енергията или изтощение, 2) ментално дистанциране от работата или чувства на негативизъм или цинизъм, свързани с работата и 3) намалена професионална ефективност”. „Преумората се отнася конкретно за явленията в професионален контекст и не трябва да се прилага за описване на опит в други области на живота“, според класификацията. ICD -11, който ще влезе в сила през януари 2022 г., съдържа няколко други допълнения, като класифицирането на „обсебващото сексуално поведение“ като психично разстройство. За първи път обаче той признава видео игрите като пристрастяване, описвайки ги заедно с хазарта и наркотиците като действие.", "date": "2019.05.27", "title": " СЗО обяви преумората за болест"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8-%d0%bd%d0%b0%d0%bf%d0%b0%d0%b4%d0%b0%d1%82-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%ba%d0%bc%d0%b5%d1%82/", "text": "Трима задържани за потрошени патрулка и джип Росен Русанов ходи въоръжен из селото Цигани вилняха в плевенското село Буковлък и нападнаха полицаи и кмета. Около 23.30 ч в изборния ден – неделя, в махалата избухнал скандал заради силна музика, която пречи на половината село да спи. Дори кметът Росен Русанов, известен с това, че за него няма неразрешима ситуация, не могъл да ги укроти и била извикана полиция. Униформените заварили около 10 мургави жители, въоръжени с дървени колове, вили и коса. Циганите нападнали ченгетата и кмета, хвърляли и камъни по патрулните коли. Потрошен бил и джипът „Сузуки Джимни”, собственост на кмеството в Буковлък. С ритници бил смачкан калника на полицейски „Опел “. Униформените задържали трима от нападателите на 16, 45 и 44 години. Село Буковлък е известно с това, че от 4 хил. души, 3000 са цигани. Кметът Росен Русанов обаче, който е бивш полицай, въвел ред и повечето от ромите го слушат. Той се движи постоянно въоръжен, защото преди време при масов бой, едва не отнесъл брадва в главата, докато успокоявал страстите. Русинов обаче има своя система на възпитание – назначава на непълен работен ден като охрана криминално проявени цигани и твърди, че никой от тях не пипа.", "date": "2019.05.27", "title": " Цигани нападат полицаи и кмет"}
{"url": "https://trud.bg/%d0%bc%d0%be%d0%bd-%d0%bd%d1%8f%d0%bc%d0%b0-%d1%81%d0%b3%d1%80%d0%b5%d1%88%d0%b5%d0%bd%d0%b8-%d0%b2%d1%8a%d0%bf%d1%80%d0%be%d1%81%d0%b8-%d0%b2-%d0%bc%d0%b0%d1%82%d1%83%d1%80%d0%b0%d1%82%d0%b0-%d0%bf/", "text": "Във връзка с проведения държавен зрелостен изпит по английски език, като предмет по избор, МОН потърси независимо мнение от специалисти, неучаствали в изготвянето на изпитния материал. След детайлната проверка на теста беше установено, че няма сгрешени въпроси, а материалът е ориентиран към ниво B2 от Общата европейска езикова рамка и съизмерим с трудността на останалите изпити по чужди езици. Това съобщиха от пресцентъра на образователното министерство. Становището на експертите е, че няма допуснати правописни и граматически грешки в изпитния материал. Всички текстове са оригинални, създадени на книжовен език, засягат широко тиражирани в медиите съвременни или универсални теми и не изискват специализирана подготовка в определена област. Прави впечатление, че получените сигнали в МОН засягат различни въпроси и няма такива, които да се повтарят във всички жалби. Ясно става още, че най-трудни за зрелостниците са се оказали текстовете за слушане и за четене с разбиране, уточняват от министерството. „Коректно е да припомним, че противно на наложилото се очакване, за да проявят тези умения, от зрелостниците се изисква не просто да открият в текста точно възпроизвеждане на питането, а да докажат разбиране в контекст, познаване на синоними и езикови конструкции. Точно тези компетентности са ключови и необходими и показват езикова грамотност“, допълват от МОН.", "date": "2019.05.27", "title": " МОН: Няма сгрешени въпроси в матурата по английски език"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b0-%d0%b7%d0%b0-%d0%b8%d0%b7%d0%bc%d0%b0%d0%bc%d0%b8-%d1%80%d1%83%d1%81%d0%ba%d0%b8%d0%bd%d1%8f-%d0%be%d1%81%d1%82%d0%b0%d0%b2%d0%b0-%d0%bf%d0%be/", "text": "Рускиня, издирвана да измами в страната си, ще остане под стража до екстрадицията й в родината. Това постанови в понеделник Бургаският апелативен съд. Магистратите потвърдиха временната мярка „задържане под стража“ за срок до 40 дни спрямо Елена М. Престъпленията са извършени от нея на територията на Руската Федерация, в периода от 16.04.2013 г. – до септември 2014 г. Измамите, които е направила, са в особено големи размери- за 19 милиона руски рубли през месец март 2015 г, и за сумата от близо 500 000 щатски долара през август същата година. В Руската федерация максималното наказание за „мошеничество“ е 10 години лишаване от свобода.  Апелативният съд сподели становището на ОС-Бургас, че единствено мярката „временно задържане“ би била адекватна и може да обезпечи участието на исканото лице в производството по екстрадиция. Елена М. не е българска гражданка, има статут на постоянно пребиваващ, който й дава възможност във всеки един момент да напусне страната. Исканата от защитата мярка „домашен арест“ не би могла  осигури в пълна степен и да гарантира личното присъствие на чуждата гражданка в инициираното от руските съдебни власти екстрадиционно производство. Определението е окончателно, съобщиха от Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Издирвана за измами рускиня остава под стража"}
{"url": "https://trud.bg/%d0%b1%d0%b0%d0%b1%d1%85-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%bb%d1%83%d1%87%d0%b0%d1%8f-%d1%81-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d1%82%d0%b5-%d0%bc%d1%8a/", "text": "Във връзка с публикации в медиите за   община Панагюрище, област Пазарджик, Българската агенция по безопасност на храните (БАБХ) предприема действия, свързани с изясняване на обстоятелствата и проверка на животновъдните обекти за отглеждане на еднокопитни в населеното място, съобщават от агенцията. Целта на проверката е да се установи дали има липсващи и недекларирани животни. Кметът на Панагюрски колонии е извършил загробване, с което е изпълнил задълженията си съгласно чл. 133, ал. 2, т. 5 от Закона за ветеринарномедицинската дейност. Мястото на загробване ще бъде обработено от Областна дирекция по безопасност на храните – Пазарджик (ОДБХ-Пазарджик) с дезинфектант. Към ОДБХ-Пазарджик до този момент официално не е постъпвал сигнал по този случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " БАБХ проверява случая с намерените мъртви коне в село край Панагюрище"}
{"url": "https://trud.bg/%d1%84%d0%b8%d0%bd%d0%b0%d0%bb%d1%8a%d1%82-%d0%bd%d0%b0-hells-kitchen-%d1%82%d0%be%d0%b7%d0%b8-%d1%87%d0%b5%d1%82%d0%b2%d1%8a%d1%80%d1%82%d1%8a%d0%ba/", "text": "Чилева, Тихомиров, Никола и Веселин са 4-мата финалисти във втория сезон на Hell’s Kitchen България. Кой ще грабне голямата награда, ще разберем по време на грандиозния финал на най-горещото кулинарно шоу в българския ефир този четвъртък, 30 май, от 21:00 часа само по NOVA. Битката за титлата „Най-добър професионален готвач на България“ ще бъде изключително ожесточена и в оставащите три финални епизода на Hell’s Kitchen зрителите на NOVA ще бъдат свидетели на топ готварски умения, висш пилотаж в кухнята и четирима готвачи, които ще доказват, че са най-добрите от добрите. Припомняме, че вторият сезон на Hell’s Kitchen България стартира на 26 февруари тази година, когато за голямата награда в шоуто влязоха да се състезават 18 професионални готвачи, избрани от близо 1200 кандитати на сериозен и доста оспорван кастинг. Шампионът във втория сезон на Hell’s Kitchen ще спечели голямата награда – 100 хиляди лева и договор в един от ресторантите на шеф Виктор Ангелов. „Със сигурност победителят в Hell’s Kitchen 2019 ще бъде добър готвач, визионер и истински лидер. Този сезон е изключително успешен и вече навлизаме в наистина решаващия му етап, когато всеки един от четиримата финалисти е достатъчно способен, за да спечели. Аз ще продължа да съм още по-взискателен към тях и да ги провокирам да покажат наистина най-добрите качества, които притежават. Очаквам от тях да бъдат още по-отговорни, да проявяват още умения, хъс, увереност и да се превърнат в хладнокръвни професионалисти в кухнята. А след три дни ще разберем кой от тях ще бъде новият член на моя екип“, казва Виктор Ангелов. От тази седмица изборът на победителя къде може да започне работа се увеличава с още едно място. В столицата отваря врати и второто заведение от веригата БДС (Балкански деликатеси на скара) на шеф Виктор Ангелов. По този начин той може да предложи четири възможности за договор с шампиона от Кухнята на Ада – двата си ресторанта под шапката Chef’s и две заведения БДС. „Създадох БДС, защото винаги съм искал да направя верига български street food заведения с истински здравословна храна без консерванти и стабилизатори с ясно проследим произход на суровините. Работим усилено и сме амбицирани да създадем още множество възможности на хората да се хранят на места с автентична българска „улична храна“ и така да върнем доверието на българина към компрометираните последните 20 години кебапче и кюфте – най-известният роден street food“, уточнява шеф Виктор Ангелов.  Кой ще заслужи титлата „топ готвач на България“ и ще грабне голямата награда в Кухнята на Ада ще разберем този четвъртък. Големият финал на Hell’s Kitchen е на 30 май 2019 г. от 21:00 часа по NOVA.", "date": "2019.05.27", "title": " Финалът на „Hell’s Kitchen“- този четвъртък\t"}
{"url": "https://trud.bg/%d1%8f%d0%b4%d0%b5%d0%bc-%d0%bf%d0%be-%d0%b5%d0%b2%d1%82%d0%b8%d0%bd%d0%b8-%d1%8f%d0%b3%d0%be%d0%b4%d0%b8-%d0%b8-%d1%87%d0%b5%d1%80%d0%b5%d1%88%d0%b8/", "text": "Под 4 лв. вече е килото на сладките плодове По-евтини череши и ягоди ядем в края на май. Това показват данните за цените на храните на едро, публикувани на сайта на Държавната комисия по стоковите борси и тържища (ДСКБТ). Драстично е намаляла цената на сладките плодове и те вече се търгуват за под 4 лева за килограм. С 56 стотинки по-малко се предлагат на едро черешите. Така средната цена, за която се продават по борсите и тържищата, е 3,94 лв./кг. Ягодите също се търгуват с 46 стотинки по-евтино за килограм или срещу 3,32 лева на едро. Според потребители обаче търговците все още не са смъкнали толкова драстично цената на плодовете при продажбите на дребно. В края на май почти всички храни от потребителската кошница, която се следи от ДКСБТ, са поевтинели. С 10 ст./кг по-евтино се търгуват бананите и те могат да бъдат купени на едро срещу 2,11 лв./кг. Пада и цената на ябълките с 4 ст. От плодовете поскъпват единствено лимоните с 3 ст./кг. Много по-изгодно е и да си направим салата, показват данните от последната седмица, тъй като цените на повечето зеленчуци падат. Зелето вече се търгува с 20 стотинки по-евтино срещу 95 ст./кг. С 5 стотинки по-изгодно на едро се купуват моркови и репички. Цената на вносните домати по борсите и тържищата също намалява и те се продават срещу 1,56 лв./кг или с 6 стотинки по-малко спрямо предходната седмица. С 12 стотинки по-евтино се търгуват и вносните краставици срещу 1,15 лева за килограм. За сметка на това оранжерийните краставици и домати поскъпват с по 4 стотинки и се предлагат съответно по 1,57 лв./кг и 2,35 лв./кг. С по 1-2 стотинки по-евтино могат да се купят и килограм пресни или стари картофи, както и зрял вносен кромид лук. Най-голямото поскъпване през седмицата е това на пилешките кренвирши, които вече се търгуват с 6 стотинки по-скъпо за килограм на едро. За сметка на това целият пилешки бут поевтинява с 8 ст./кг, показвато още данните на ДКСБТ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Ядем по-евтини ягоди и череши\t"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%bd%d0%b0-%d0%bf%d0%b0%d0%bd%d0%be%d1%80%d0%b0%d0%bc%d0%b0-%d0%be%d1%82%d0%bd%d0%be%d0%b2%d0%be-%d1%81%d1%80%d0%b5%d1%89%d0%b0-%d1%83%d1%87-2/", "text": "Благоевград събира на едно място учебни заведения, школи и неправителствени организации в „Училищна панорама”. Началото ще бъде поставено в 11:00 часа на 28 май /вторник/ на площад „Македония“, където ще бъдат презентирани всички училища, езикови школи, занимални и неправителствени организации, съобщиха от общината. Участие в тазгодишното издание на „Училищна панорама“ ще вземат Център за личностно и творческо развитие на децата на Благоевград, Природо-математическа гимназия „Акад. Сергей П. Корольов”, Национална хуманитарна гимназия „Св. св. Кирил и Методий”, Благоевградска професионална гимназия „Ичко Бойчев”, Професионална гимназия по строителство, архитектура и геодезия „Васил Левски”, Средно училище с изучаване на чужди езици „Св. Климент Охридски”, II ОУ „Димитър Благоев”, V СУ „Георги Измирлиев”, VII СУ „Кузман Шапкарев”, XI СУ „Христо Ботев”, Занималня „Еврика”, Езиков център „LinguaMundi”, Integral – образователни програми, Американски университет в България и Alternativi International. За първа година в събитието се включва и представител от неправителствения сектор, с цел промотиране на доброволчеството сред младите хора на Благоевград. Инициативата се организира съвместно от община Благоевград и Център за личностно и творческо развитие на децата на Благоевград. Основната цел е децата и учениците да се запознаят с възможностите, които се предлагат на образователния пазар, за да могат информирано и мотивирано да направят своя избор.", "date": "2019.05.27", "title": " „Училищна панорама“ отново среща учебни заведения и школи с ученици и родители в Благоевград"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b0%d0%ba%d0%be-%d0%b8%d0%bc%d0%b0%d0%bc%d0%b5-%d0%b2%d1%82%d0%be%d1%80%d0%b8-%d0%bc%d0%b0%d0%bd%d0%b4%d0%b0%d1%82-%d1%89%d0%b5/", "text": "Ако вземем втори мандат, ще има пренареждане на листата, той най-вероятно ще е за режисьора Андрей Слабаков. Това заяви лидерът на ВМРО Красимир Каракачанов пред БТВ. Той добави, че ако това се случи, Слабаков ще отиде в Европейския парламент. Слабаков е четвърти в листата, втори е депутатът Юлиан Ангелов. По думите му, това става ясно от паралелното преброяване на ВМРО. „В цялата листа само шест души са членове на ВМРО, останалите са хора, с които сме работили и имаме общи виждания – режисьорът Андрей Слабаков, ген. Шивиков, журналистът Мария Цветкова. Това са хора, които акумулираха преференциален вот, ние ги насърчихме да се съревновават“, коментира Каракачанов. Лидерът на ВМРО коментира и различията му с председателя на „Атака“ Волен Сидеров. Той отхвърли твърденията, че сменява често позицията си. „Ние се бяхме разбрали джентълменски – да не се нападаме по време на кампанията и каквото сабя покаже. Накрая да седнем, да анализираме резултатите на трите партии и да преценим кое е било по-правилно – да бъдем заедно или отделно“, каза още Каракачанов и посочи, че няма намерение да разрушава малката коалиция – Обединени патриоти. Водачът на листата на ВМРО Ангел Джамбазки посочи, че те са изтърпели негативни кампании на четири партии – ВОЛЯ, „Атака“, „Възраждане“ и „Презареди България“. „Тези хора не работеха за своя положителна кампания, те искаха да свалят нас, да нямаме ние представителство“, каза още той. Каракачанов добави, че резултатът на отстранената кметица на столичния квартал „Младост“ Десислава Иванчева е наказание за техните опоненти. Каракачанов обяви, че хората са гласували за ВМРО, защото им е омръзнало от негативизъм. „БСП, които не водеха кампания за евроизборите, а кампания за окалване на основния си политически опонент – ГЕРБ. Те загубиха от тази работа. Вътрешнопартийните неразбирателства доведоха до едно разделение, което им провали резултатите от изборите“, посочи лидерът на ВМРО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Каракачанов: Ако имаме втори мандат, ще е за Андрей Слабаков"}
{"url": "https://trud.bg/%d0%bb%d0%b8%d1%82%d0%b2%d0%b0-%d0%b8%d0%b7%d0%b1%d1%80%d0%b0-%d0%b1%d0%b8%d0%b2%d1%88-%d0%b1%d0%b0%d0%bd%d0%ba%d0%b5%d1%80-%d0%b7%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "Бившият банкер Гитанас Науседа бе избран за нов президент на Литва на балотажа в неделя, на който събра подкрепата на 72% от избирателите и победи Ингрид Шимоните, предаде Ройтерс. Убедителната му победа вероятно се дължи на това, че той никога не е заемал правителствени постове и не е свързан с никоя от големите партии. 55-годишният банкер обещаваше в кампанията си достатъчно общи неща като това да се бори с несправедливостите и да направи всичко за подобряване живота на обикновените граждани. Науседа наследява на поста Далия Грибаускайте, която бе сред най-ярките критици на Русия.", "date": "2019.05.27", "title": " Литва избра бивш банкер за президент"}
{"url": "https://trud.bg/%d0%bd%d0%b7%d0%be%d0%ba-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%ba%d0%bb%d0%b8%d0%bd%d0%b8%d1%87%d0%bd%d0%b8%d1%82%d0%b5-%d0%bf%d1%8a%d1%82%d0%b5%d0%ba%d0%b8-%d1%81%d0%b0-%d0%b7%d0%bd/", "text": "На днешното си заседание Надзорният съвет на Националната здравноосигурителна каса (НС на НЗОК) одобри проект на Договор за изменение и допълнение на Националния рамков договор за медицинските дейности между Националната здравноосигурителна каса и Българския лекарски съюз за 2018 г. Това съобщават от НЗОК. Анексът отразява увеличението на цените на значителен брой клинични пътеки с между 10-30%, като е обърнато особено внимание на неонатологичните и педиатричните пътеки. В областта на неонатологията увеличението на клиничните пътеки е с 20-30% или от 1440 до 1670 лв. Увеличението на клиничните пътеки за лечение на деца е също с 20-30% или от 840 до 2 400 лв. На сто процента е увеличена клиничната пътека за септични (бактериални) артрити и остеомиелити при деца под 18-годишна възраст  – 2400 лв. С 30% се увеличават пътеките за диагностика и консервативно лечение на онкологични и онкохематологични заболявания, възникнали в детската възраст – 1300 лв. Проектът на Анекс към Националния рамков договор за медицинските дейности между Националната здравноосигурителна каса и Българския лекарски съюз за 2018 г. ще бъде публикуван на официалната интернет страница на НЗОК. За да се обезпечат финансово увеличените цени на клиничните пътеки, Надзорният съвет реши да се освободят средства в размер на 50 000 хил. лв. от „Резерв, включително за непредвидени и неотложни разходи“, с които да се увеличат средствата за здравноосигурителни плащания за болнична медицинска помощ през 2019 г. за извършване на промените. Няма да има проблеми с отчитането на изпълнителите на болнична медицинска помощ по сключените им договори с НЗОК, тъй като  промените, приети с Проекта, ще бъдат технологично обезпечени в информационната система на НЗОК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " НЗОК: Цените на клиничните пътеки са значително увеличени"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%b8%d0%b7%d0%b3%d1%83%d0%b1%d0%b8-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80/", "text": "Австрийските депутати одобриха вот на недоверие срещу правителството на консервативния канцлер Себастиан Курц, дни след като той оглави временен кабинет заради корупционен скандал с коалиционния партньор – крайнодясната Партия на свободата, предаде Ройтерс, цитирана от  Вотът бе подкрепен от социалдемократите и от крайната десница. Курц сложи край на съюза им преди седмица заради таен запис с доскорошния лидер на Партията на свободата и вицеканцлер Хайнц-Кристиан Щрахе, който бе принуден да подаде оставка и от двата поста. Себастиан Курц се надяваше да остане канцлер до предсрочните избори през септември, но с днешното си решение кабинетът го сваля от поста и президентът трябва да назначи нов правителствен ръководител. Новият канцлер ще трябва да си осигури парламентарна подкрепа до вота през септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Себастиан Курц загуби вота на недоверие"}
{"url": "https://trud.bg/%d0%be%d1%84%d0%b8%d1%81%d0%b8%d1%82%d0%b5-%d0%bd%d0%be%d1%81%d1%8f%d1%82-%d0%b4%d0%be%d1%85%d0%be%d0%b4%d0%bd%d0%be%d1%81%d1%82-%d0%b4%d0%be-8-%d0%bd%d0%b0-%d1%81%d1%82%d0%be/", "text": "Вложиха в сектора 430 млн. евро за година Наемите в центъра на София са 15 евро/кв. м Със сделки за близо 430 млн. евро офис площите бяха водещият тип инвестиционни активи през 2018 г. „Пазарът в София вече е добре диверсифициран и предлага както първокласен продукт, така и имоти с потенциал за развитие и покачване на стойността. Активността през изминалата година показа, че когато продавачите имат реалистични ценови очаквания, нещата се случват“, коментира Явор Костов, мениджър „Капиталови пазари“ в консултантска компания. Той очаква добра 2019 г. за всички сегменти на инвестиционния пазар, като при офисите и индустриалните площи интересът е фокусиран в София. В офис сегмента очакванията са доходността ще се задържи на 7,75-8% за първокласни активи, каквито бяха и нивата през 2018 г. Активни наематели и осезаем ръст на новото строителство бяха най-характерните черти на пазара на офиси в София през 2018 г. През последните месеци на миналата година бяха издадени разрешения за строеж на близо 100 хил. кв. м, с което общият обем на започнатите проекти нарасна до 440 хил. кв. м, показват данните на консултантската компания. Наемателите запазиха активността си от предходните години. В резултат наетите площи през годината достигнаха 187 хил. кв. м, което е исторически сред най-големите обеми. Основен двигател остават IT бизнесът заедно с аутсорсинг индустрията, които заедно формират около 70% от сделките в сегмента. „Не очакваме съществен спад в активността на наемателите през 2019 г. и това ще задържи цените относително стабилни въпреки нарастващото предлагане. Прогнозираното отслабване на ръста на икономиката през следващите години обаче ще постави под натиск както цените, така и дела на свободните площи“, прогнозира Станимира Пашова, мениджър „Офис площи“ в компанията. Въведените в експлоатация офис сгради през 2018 г. са с обща площ от 90 120 кв. м. Заради относително малкия обем завършено строителство нетната усвояемост (разликата между заети и освободени площи) не надхвърля 90 хил. кв. м. През последното тримесечие на 2018 г. са завършени 37 850 кв. м. офиси. Голяма част от планираните за края на 2018 г. площи бяха отложени за началото на тази година и това допълнително увеличи обема на офисите в строеж. По данни на компанията само до края на 2019 г. е планирано завършването на малко над 220 хил. кв. м, т.е. половината от площите в строеж. През последното тримесечие на 2018 г. делът на свободните офис площи остана 9,5%, а общото предлагане достигна 1,818 млн. кв. м офиси клас А и Б. След плавния ръст през миналата година офертните цени се задържаха на достигнатите нива – 15 евро/кв. м за най-високия клас офиси в центъра на София, и 13-14 евро/кв. м за първокласни площи по големите булеварди.   Дават капаро още преди разрешително за строеж Продават 2/3 от сградата преди завършването й Строителните компании имат база с клиенти, на които продават обикновено около 30% от сградата, която ще строят, още преди да са получили разрешение за започване на работа, коментират брокери на имоти. Клиенти плащат резервационна такса в рамките на между 2 хил. и 3 хил. евро и чакат излизането на разрешение за строеж. Около 2/3 от продажбите на жилищните имоти в нова сграда са реализирани още преди завършването й, като понякога делът на продадените имоти е дори по-висок. В резултат при една завършена сграда вече почти няма никакво предлагане или са останали само непривлекателните апартаменти, а има много клиенти, които търсят именно готов имот. Пазарът обаче не предлага голям избор на такива имоти. Това е една от основните причини да не се очаква спад на цените на жилищата в големите градове у нас. За 2019 г. прогнозите са за умерен ръст в цените на апартаментите и леко увеличение на предлагането. Все повече купувачи на имоти използват потребителски кредит, с който допълват необходимата за сделката сума. Лихвите продължават да са на възможно най-ниските нива. Често клиенти взимат кредит за над 80% от стойността на жилището за да използват евтиния финансов ресурс.   В Европа инвестициите са рекордните 312 млрд. евро Германия е на първо място Инвестициите в бизнес имоти в Европа са стигнали рекордните 312 млрд. евро през 2018 г., сочат данни на консултантската компания CBRE. Обемът от инвестиции отбелязва ръст само от 0,3% в сравнение с 2017 г., но това е достатъчно, за да бъде годината рекордна. Франция, Холандия, Полша, Португалия и Испания регистрират исторически връх през 2018 г. Офисите са били един от най-предпочитаните от инвеститорите сегменти от пазара на бизнес имоти, като са привлекли 127,4 млрд. евро през 2018 г. Инвестициите в офиси са се увеличили с 6% спрямо 2017 г. Значително по-голям ръст обаче има при жилищата. Те са привлекли инвестиции от 51 млрд. евро, което е ръст с 22% спрямо 2017 г. С подобен обем на инвестициите са търговските площи, които са привлекли 50,1 млрд. евро. Това обаче е намаление с 9% спрямо 2017 г. Индустриалните имоти също отбелязват значително понижение на обема от инвестиции през 2018 г. – с 33,7 млрд. долара, или с 23% до 146 млрд. евро. Германия е била най-предпочитаната страна в Европа от инвеститорите в бизнес имоти с общ обем на привлечените средства от 77 млрд. евро, или ръст с 6%. На второ място е Великобритания със 72,7 млрд. евро, а Франция остава на трето място с 31,1 млрд. евро.   Метрото е ключово при избор на офис 78% са доволни от достъпа им до градски транспорт На фона на нарастващата конкуренция за наемането на качествени служители между компаниите от IT и BPO сектора (Business process outsourcing – включващ центровете за обслужване на клиентите и за поддръжка) краткото време за придвижване до работното място е от изключително важно значение при наемането на офис, пише в анализ на консултантска компания. Тенденцията се очертава ясно при сравняването от страна на клиентите на две сгради със сходни технически характеристики, едната от които се намира на по-отдалечена локация без непосредствена близост до метро. Сградите с по-неизгодно разположение често са притискани от пазара да използват различни стратегии за компенсиране на недостатъка си, включително намаляване на наемните нива, допълнителни стимули за наемателите и осигуряване на организиран транспорт до най-близката спирка на метрото. От компанията очакват заради силното строителство и липсата на подходяща инфраструктура в някои от бизнес районите в София наемателите да станат още по-чувствителни към локацията и близостта до станция на метрото като ключов фактор при вземането на решение къде да се нанесат. 78% от компаниите, участвали в изследване на компанията, са доволни от достъпа на сградата им до градски транспорт. Това потвърждава наблюдаваната тенденция, ако дадена компания харесва района, в който се намира, да остава в него, когато планира преместване, дори ако той не предлага най-добрия избор от качествени алтернативи на пазара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Офисите носят доходност до 8 на сто\t"}
{"url": "https://trud.bg/%d0%bc%d0%b0%d1%81%d0%be%d0%b2%d0%be-%d0%b1%d1%8f%d0%b3%d1%81%d1%82%d0%b2%d0%be-%d0%be%d1%82-%d0%b7%d0%b0%d1%82%d0%b2%d0%be%d1%80-%d0%b2-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8%d1%8f/", "text": "Безредици избухнаха в затвор в южния украински град Одеса и доведоха да масово бягство на затворници, предаде БТА. Интернет порталът „Думская“ съобщи, че сградата на затвора е обхваната от пламъци. Според предварителна информация има заложници и жертви, а безредиците са довели до масово бягство на затворници. В близост до сградата има много коли на бърза помощ и полицията, а също и на специалните полицейски сили. По-късно част от избягалите затворници бяха заловени, съобщи ТАСС.", "date": "2019.05.27", "title": " Масово бягство от затвор в украинския град Одеса"}
{"url": "https://trud.bg/%d1%8f%d0%bf%d0%be%d0%bd%d0%b8%d1%8f-%d1%89%d0%b5-%d0%b7%d0%b0%d0%ba%d1%83%d0%bf%d0%b8-%d0%be%d1%89%d0%b5-105-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b8%d0%b7%d1%82/", "text": "Япония ще закупи още 105 американски изтребителя F-35, обяви днес президентът на САЩ Доналд Тръмп след среща на високо равнище с японския премиер Шиндзо Абе, предава Франс прес, цитирана от БТА. „САЩ подкрепят усилията на Япония да подобри своите отбранителни способности и през последните месеци им изпратихме голямо количество военно оборудване“, каза Тръмп на пресконференцията, на която обяви намерението на Япония да закупи 105 нови F-35. Япония в края на 2011 г. обяви покупката на 42 самолета F-35. Сега с новата поръчка, тя се превръща в първи международен клиент за този самолет пето поколение. Правителството на Абе, което през декември обяви рекорден бюджет за отбрана, увеличава вноса на американско военно оборудване под натиска на Тръмп. Целта е да се противостои на военната заплаха от Китай, но също така да намали търговския дисбаланс със САЩ, който редовно е обект на критики от страна на американския президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Япония ще закупи още 105 изтребители F-35, обяви Тръмп"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d1%82%d0%be%d0%ba%d1%8a%d1%82-%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b5-%d1%81-348-%d0%be%d1%82-%d1%8e%d0%bb%d0%b8/", "text": "Най-голямо е увеличението за абонатите в Югоизточна България Обсъждат новите цени другия вторник Токът поскъпва от 1 юли, се разбра от предложение на Комисията за енергийно и водно регулиране, което ще се обсъжда следващия вторник.  Увеличението на цените за битовите абонати и дребния бизнес ще бъде средно с 3,5 на сто. Най-много ще поскъпне токът в Югоизточна България – с 3,59 на сто. За клиентите на ЧЕЗ повишението ще бъде 3,46%, а за тези на “Енерго про” – 3,38 на сто. Комисията не е приела исканията на трите електроразпределителни дружества. ЧЕЗ настояваше нощната тарифа да се увеличи със 67,60%, или ползването на ток през нощта да струва 0,09476 лв. за квтч без ДДС. За дневния ток предложението беше за ръст с 3,5 на сто. ЕВН поиска промяна на дневната тарифа с 4% от сегашните 0.17997 лв./кВтч. (без ДДС) на 0.18719 лв./кВтч. (без ДДС). “Енерго Про” предложи увеличение с 2,19%, като дневната да се увеличи с 1,7%, а нощната с 4,15%. Преди месец обаче председателят на КЕВР Иван Иванов обяви, че токът ще поскъпне съизмеримо с инфлацията, която надхвърля 3 на сто.  Прогнозата на регулатора е цената на електроенергията на борсата да бъде 89,00 лева за мегаватчас за периода юли 2019 г. – юни 2020 година.  По нова тарифа електроенергия ще продава и АЕЦ “Козлодуй” – 53,90 лв./MWh, без ДДС. Увеличение ще има и за НЕК, като цената за производство на електрическата енергия от ВЕЦ, собственост на компанията, става от 70,05лв./MWh, без ДДС на 70,40лв./MWh, без ДДС. От доклада на КЕВР се разбира, че ТЕЦ “Марица изток 2” ЕАД е представило и искане за компенсиране на разходи от наложени задължения към обществото, свързани със защита на обект, представляващ критична инфраструктура и имащ значение за националната сигурност на страната. Общата стойност на исканата компенсация е в размер на 499 млн. лева и обхваща периода от 2015 до 2018 г. Според КЕВР обаче разходите, които “ТЕЦ Марица изток 2” претендира, не могат да се приемат като доказани и обосновани за компенсиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Токът поскъпва средно с 3,5% от юли"}
{"url": "https://trud.bg/%d0%b2%d1%81%d0%b8%d1%87%d0%ba%d0%be-%d0%ba%d0%be%d0%b5%d1%82%d0%be-%d0%bd%d0%b5-%d0%b7%d0%bd%d0%b0%d0%b5%d1%82%d0%b5-%d0%b7%d0%b0-%d1%81%d0%bb%d0%b0%d0%b2%d0%b8/", "text": "Не можех днес да коментирам изборните резултати, защото предавам коментара си в неделя по обед, когато те не са известни. Затова малко лекомислено обещах днес да отговоря на всичко, което искате да знаете за Слави Трифонов, но не сте попитали. Всъщност, макар да имаме прекрасни отношения с него, нямам привилегията да знам какви са плановете му. Това важи и за всички онези, които се смятат за познавачи на неговата енигма. Което показва колко сериозен играч е той и не разкрива предварително намеренията си. Затова ще ви кажа само това, което повечето хора не знаят за него и как аз тълкувам сегашните му действия. Не съм аз, който да оценява музикалния му талант, артистичната му дарба, харизмата му на водещ, енергията и работоспособността му да води всеки ден и да поддържа високо ниво на своето шоу в продължение на години. Това всеки го вижда. Това, което ме впечатли най-много през времето, когато работех в предаването „Вот на доверие“ продуцирано от Слави, е че той е изключителен телевизионен мениджър, надхвърлящ рамките на българските ни стандарти. Казвам мениджър, а не просто продуцент, защото той беше създал такава организация на своя екип, че всеки си знаеше мястото и ролята. Нямаше дублиране на дейности, както нямаше и празни длъжности. Нямаше скучаещи хора, които убиват времето в близките барчета, както на „Сан Стефано“. Всичко работеше като отличен механизъм. Тъй като носех навиците си от БНТ, аз се хвърлях да пиша сценария, да съчинявам въпросите, да каня гостите. Деликатно ми обясниха, че за това си има специални хора, аз да си гледам воденето, да бъда свеж и енергичен, за другото се грижат те. Например в екипа имаше и звено, което ми подготвяше психологически портрети на поканените участници. Слави се отнасяше с уважение и грижа към всеки от екипа си. За близо двете години, когато работех с него, нито веднъж не отидох до кабинета му.Когато му трябвах, той идваше при мен. Аз му говорех на ти, а той – на ви. Всичко това има значение за вариантите, които ще ви опиша след малко. Освен това, Слави е със силна гражданска чувствителност към случващото се в политиката. И когато реагираше, разтърсваше държавата. Когато държавните лица се свиваха покрай ареста на българските медсестри в Либия, Слави пръв тръгна на протест. И това има значение за по-нататъшното ми изложение. Аз не му правя портрет, само напомням важните елементи, които формират личността му. В този смисъл най-важното, което трябва да се каже за него, е, че той живее с телевизията, за телевизията и чрез телевизията. Друг живот той няма. Затова няма да го видите да скитосва, да си губи времето, да разпилява силите си. И ето го сега, когато той обяви, че напуска БТВ и спира шоуто си. Започнаха гаданията – с телевизията ли ще продължи по някакъв начин, или ще се впусне в политиката? Оттук започвам с моите предположения. Първо, той по никакъв начин няма да се откаже от телевизията. Може да не е водещ всеки ден. Но защо да не е продуцент на поне няколко програми едновременно, след като вече го е правил? А защо да не ръководи програмно цяла една телевизия, ако има тази възможност и му е предоставена тази свобода? Той не е крил,че му се иска да владее цяла телевизия, но това е много скъпо удоволствие, непостижимо дори и за него. Значи трябва някой да му даде тази възможност. Да спрем до тук с телевизията. Слави няма да се откаже и от политиката. Твърде навътре е вече в нея, за да се задоволява само с коментирането й. Но за да се отдадеш на политиката със сериозни намерения, също са необходими големи финансови средства. Освен това, едва ли се вижда като активен партиен лидер, още един от другите в политическата менажерия. Значи му трябва друг водач, когото Слави да подкрепя с всички възможни средства. Не бих искал в никакъв случай да съчинявам някакви жълтини за човека, когото толкова уважавам. Нито пък да разгласявам публично онова, което той все още пази за себе си или което и аз самият не знам. Затова ще се огранича с ролята си на анализатор и да оставя читателите сами да си отговорят на базата на това, което им посоча. А то е следното – не ви ли се струва, че двете линии на интересите на Слави някъде се пресичат в пространството? Става дума за телевизията и политиката. Очевидно за решаването на това уравнение е необходим и някой трети. Този трети, който може да предложи на Слави възможността да прави телевизия, като разчисти мястото, което той трябва да заеме. Този трети трябва да има интерес от привличането на телевизионер номер едно в България. Този трети трябва освен това да застане зад Слави и политическото движение, което той би създал, да застане политически и финансово. Отново това означава, че този фактор трябва също да има политически амбиции, т.е. интерес от подкрепата си за политическия проект. Е, аз съм дотук. Мислете и търсете сами своя отговор.   Предстоят ли рокади в националните телевизии? До тук са известни някои от смените на собствеността и промените по върховете на националните телевизии. Но това неминуемо ще доведе до размяна на кадри между тях, до преориентация на мениджмънта им и до това, което пряко интересува зрителите – до съществени програмни изменения. Струва си и това да обсъдим следващия понеделник. Що се отнася до въпроса какво ще стане с Цветанов, в изборната нощ вероятно е станало ясно. Ако не, ще го обсъдим в следващия коментар.", "date": "2019.05.27", "title": " Всичко, което не знаете за Слави\t"}
{"url": "https://trud.bg/%d0%ba%d1%8a%d0%bd%d1%87%d0%be-%d0%b8-%d0%b0%d0%bd%d0%b4%d1%80%d0%b5%d0%b9-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b2%d0%b8%d1%81%d0%be%d1%82%d0%b0/", "text": "Публична софийска тайна от няколко месеца бе, че фамозните социолозополитолози голфъри Кънчо и Андрей са наети да донесат победата на Корнелия Нинова на евроизборите. Двамината, заклети врагове на Мамона, безкористно напътстваха, изследваха, търсеха, за да открият пътя към победата. Те даже по едно време били намерили и победата, но тя нещо не била съгласна с тях. Всъщност неразбирателството с победата е червена нишка в биографията на нашите двама завалии като политическосоциологически съветници. Или както просто го е казал бай Ставри, когото са посъветвали, хаир не е видял.", "date": "2019.05.27", "title": " Кънчо и Андрей отново на висота"}
{"url": "https://trud.bg/%d1%85%d0%b0%d0%b9%d0%b4%d0%b5-%d0%b8-%d0%b4%d0%b0-%d1%81%d0%b5-%d0%be%d0%b1%d0%b0%d0%b6%d0%b4%d0%b0%d1%82%d0%b5-%d0%bf%d0%be%d0%bd%d1%8f%d0%ba%d0%be%d0%b3%d0%b0/", "text": "Законът на Вуте гласи – гласувайте за този, за да не замине онзи В края на май, независимо дали пролетта носи бури, градушки или жарко слънце, чуваме неизменния рефрен на абитуриентите, в които те броят правилно от едно до дванайсет. Това символично редене на числа идва да ни покаже, че освен дето са имали добри учители по математика, поколението е готово да излети от гнездото. След това едни набързо организират гнезда около майчиното дърво, а други отлитат надалеч и с годините се обаждат все по-малко и се връщат все по-рядко. В късната неделна вечер, че и цяла нощ ЦИК броеше до седемнайсет. ЦИК е добра по математика, а цифрата седемнайсет иде да ни покаже колко ще бъдат българските евродепутати, които ще полетят към Брюксел. Някои ще се откажат в полза на следващите в листите, други – не. Ами, хайде! Честито на всички! И се обаждайте понякога! Проблемът при европейските ни депутати е като при младежите, които тръгват по света да си търсят щастието – заживяват собствен живот. И ако при студентите така трябва да бъде, то при нашите избраници това в огромна степен обезсмисля целия помпозен вот. Какъв е смисълът от тях? Българите трудно разбират ролята на Европарламента и най-вероятно затова активността в сравнение с изборите за Народно събрание и местна власт е много по-ниска. Едни от нашите пратеници изчезват в дебрите на брюкселските политически лабиринти, заиграват разни лобистки танци. Влизат в „голямата игра“ на „големите европейски политически семейства“ и забравят за тези, дето са ги изпратили. Само единици – тези, които мислят за политическата си кариера у нас, се връщат от време на време, за да… за да се обадят в стил „Хей, върнах се!“. В съзнанието на българите това не е вот за европейски депутати, а за личното щастие на седемнайсет души. И как да не е? Те ще получават огромни за нашите стандарти заплати, бонуси, надбавки и може би нещо отгоре. Живеят в чужбина, имат специални паспорти и статут на съвременни аристократи. Наистина е чудо, че изобщо някой отива изобщо да гласува за тях. Още повече, че от седемнайсет души в това голямо море от стотици депутати, почти нищо не зависи. Почти. Защо обаче все пак гласуваме? Моето лично обяснение е, че двигателната сила на вота за Европарламент е Закона на Вуте – гласувайте за този, за да не замине онзи. И понеже ти мразиш онзи, гласуваш за този, само да страда… онзи. Ако на градската десница им кажеш „Бихте ли гласували за човек, който е бил комсомолски секретар, преглътнал е сделка с ДПС, за да остане на важен парламентарен пост, договорил се е с президент на социалистите (комунистите), за да бъде посланик и сега е в сделка с онези, за които другата градска десница казва „ГЕРБ не е алтернатива на БСП“, дали биха пуснали и една бюлетина? Не, но животът опровергава логиката и дава път на конформизма. Въпреки логиката, за същата тази персона гласуваха достатъчно хора, включително и с преференции с единствения мотив, че той развява знамето на антикомунизма. Ненавистта е двигателната сила у нас, не градивността. В подобна стилистика вървяха и другите кампании – с отношение към врага, на битово, със замесването на локални проблеми, нямащи нищо общо с Европарламента. Единствено опаковката на кампаниите беше на по-друго ниво. Имаше нещо забавно и позитивно в дните на кампанията. Опознаване на непознатите. Например за първи път видяхме, че еврокомисарят Мария Габриел освен бонбонения имидж на всеобичащия брюкселски чиновник, може да бъде и борбена, да опъва лице, да играе умело с шпагата и да нанася пронизващи удари, при това с наслаждение (дебатът u с Елена Йончева). И най-важното – разбрахме, че е водач на листата на ГЕРБ, защото Бойко Борисов от време на време u позволяваше да каже нещо. А от него пък разбрахме, че ако се наложи, само ако се наложи, господин Габриел може да се прекръсти на Неделчев. Научихме, че централният нападател на патриотите (от крило ВМРО) – Ангел Джамбазки е триизмерен. Той не е само войводата, скитащ с комитите из усойните гори на брюкселския политически живот и трепещ антиевропейското със силна страст, а изпитва чувства към дом и муза. За „Демократична България“ разбрахме, че не са се разбрали кой трябва да отиде в Брюксел в крайна сметка и поради тази причина преференциалните междуособици избухнаха в рамките на тяхната си затворена в тревоги аудитория. ДПС – също толкова затворени, пък ни показаха, че нямат проблеми с егото си и че при тях няма безпричинна тревожност, както при демократите. За другите – нищо интересно. Но да се върнем към нашите малки седемнайсет птиченца, които днес излитат от гнездата, за да се обаждат от време на време. Вероятно и ние сме виновни, че не следим тяхното развитие, техните дейности в Брюксел и Страсбург. Това че всяко решение там рядко влияе на живота ни тук, не бива да е оправдание за пасивността ни на електорат. Там нашите птиченца правят и добри, но и лоши неща. За разлика от българския парламентарен живот, те имат гарантиран петгодишен мандат, защото няма никакъв шанс за предсрочни избори в Европа. Така през изминалите пет години малко бяхме информирани какво правят нашите пратеници и кои всъщност са там, в Брюксел. А трябва да четем и чуваме повече за тях, защото иначе историята е обречена да се повтаря. За Светослав Малинов бяхме забравили. Той беше втори в листата на „Реформаторския блок“ (Ако се чудите кой беше този блок, това е същият, в който продължават да се карат кой да бъде лидер, и който от време на време си сменя името. Сега е „Демократична България“, май). Водач на листата беше Меглена Кунева, но заради преференциите Малинов спечели заветното място и пет години го нямаше. Появи се накрая, когато разбрахме, че заради няколко български евродепутати, които по странни причини пропуснаха гласуването за отлагане на пакета „Мобилност“ за следващия Европарламент. Това му изяде главата за нов мандат при демократите. Отворих да погледна какви са били последните му активности в Брюксел. Два актуални въпроса, които сезират евродепутатите за нарушения на България на две директиви. Николай Бареков, който замина за Брюксел в съюз с ВМРО, сега вече се оттегля в своеобразна пенсия. Каза, че иска да бъде учител. За последните пет години известен шум около него се вдигна покрай скандалите със съратника му Джамбазки. И това беше. Ева Паунова, Андрей Ковачев, Андрей Новаков, Асим Адемов, Владимир Уручев, Георги Пирински, Емил Радев, Илияна Йотова (заместена от Петър Корумбашев), Илхан Кючук, Искра Михайлова-Копанова, Момчил Неков, Мария Габриел, Неджми Али, Филиз Хюсменова, Сергей Станишев, Томислав Дончев (само за няколко месеца). Всъщност това би могло да бъде един нелош отбор, стига фокусът на усилията им да бъде в полза на България. Можеше, защото това са старите евродепутати. Сега чакаме новите. Но какво би се случило, ако всичките наши седемнайсет птиченца, които отлитат към голямата европейска столица, се обединяват около политики, полезни за българите, а не за техните „големи европейски семейства“ като ПЕС, ЕНП, АЛДЕ и там другите. Например защо нямаше единство на нашите евродепутати, като това за Европейския план за младежта. Програма с гарантиран бюджет, който да помогне на всеки млад човек да има достъп до качествено образование и работа. Особено работа, защото знаем, че най-трудно се достига до първия договор. Това е важно за всяко българско момче и момиче – от онези, дето броят правилно от едно до дванайсет. Планът е създаден от лидера на ПЕС – Сергей Станишев, а той освен лидер е и българин. И поради второто не последва първото – да бъде подкрепен и у нас. Звучи утопично, но евродепутатите ни трябва да са първо български, а после европейски. Основната причина е, че лидерите на партиите имат първо локални интереси, а след това европейски, а за да се постигат локалните цели, е нужна подкрепа на отделните европейски лидери, включително и на Комисията. Това и правят нашите пратеници – посланици на лидерите. Вършат си там своето и от време на време се обаждат…", "date": "2019.05.27", "title": " Хайде! И да се обаждате понякога!\t"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b0-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%be%d1%82-%d0%ba%d0%be%d0%bd%d0%ba/", "text": "Петя Костова – третокурсничка от специалност „Икономика на туризма” в Стопанска академия „Димитър А. Ценов” в Свищов, е отличена с награда от тазгодишното издание на Националния студентски конкурс за най-добра разработка на туристическа тематика. Ежегодният конкурс се провежда в рамките на Международно туристическо изложение „Културен туризъм” – Велико Търново, организирано със съдействието на Министерство на туризма, Българска хотелиерска и ресторантьорска асоциация (БХРА), Асоциация на българските туроператори и туристически агенции (АБТТА) и Общинска агенция по туризъм „Царевград Търнов”. Домакин на единствения специализиран форум за културен туризъм у нас е община Велико Търново. По информация от организаторите, в тазгодишното издание на конкурса са участвали 20 студенти от шест висши училища, които представят авторски разработки по избрана от тях тема, свързана с развитието, състоянието и проблемите на туризма. По думите на председателя на журито – проф. Мария Воденска, участниците избират все по-конкретни теми и анализират все по-реални проблеми от българския и международния туризъм. „Тази година журито наистина беше изключително затруднено в избора на най-добрите студентски работи, защото почти всички участници представиха интересни и нестандартни разработки”, коментира проф. Воденска. По тази причина, освен за 1, 2 и 3 място, са връчени допълнително и две поощрителни награди. Свищовската студентка получи поощрителна награда за разработката си на тема „Икономиката на преживяванията и нейното въздействие върху туризма”. Резултатите от тазгодишното, седмо издание на конкурса бяха обявени по традиция в навечерието на 24 май – Ден на българската просвета и култура и на славянската писменост. Представянето на наградените студенти и текстовете на разработките им ще бъдат публикувани, както всяка година, на сайта на форума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Свищовска студентка с награда от конкурс на международно туристическо изложение"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%be%d0%b1%d1%8f%d0%b2%d0%b8-%d0%b7%d0%b0%d0%b3%d1%83%d0%b1%d0%b0%d1%82%d0%b0-%d0%bd%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b7%d0%b0-%d1%83/", "text": "Не отговарят на истината твърденията, че твърдото ядро на БСП не е било мобилизирано да гласува. Ние имаме около 450 005 гласа – това е ядрото на БСП, коментира лидерът Корнелия Нинова пред журналисти в централата на „Позитано“ 20. Само ние като партия увеличаваме в абсолютния брой на получени гласовете на европейски избори. През 2014 г. сме имали 415 хиляди. БСП е единствeнaта, която увеличава и броя свои евродепутати – от 4 на 5, изтъкна Нинова. Ръководството на партията ще внесе предложение в Националния съвет да бъде стартирана процедура за избор на председател на БСП. Тя ще се проведе по нови вътрешни правила на партията и ще позволи следващият лидер на бъде избран с гласовете на всички членове. Според Нинова, това ще отнеме един или два месеца. „Разбира се, че процедурата за избор на нов председател е свързана с резултатите от изборите“, уточни Нинова на журналистическо питане. Тя призна, че социалистите не са успели да привлекат негативния и протестния вот. Смятам, че отговорността трябва да е солидарна, на всички – от основни партийни организации до председател, каза още лидерът на БСП. „Ето защо ще предложим да се проведат конференции във всички общини. На тези общински конференции да се направи анализ по места, оценка какво се е случило, защо сме загубили. В Конференциите да има точка от дневния ред – избор на ръководство на общински съвети и председатели“ , съобщи Нинова. Тя заяви, че ще предложи същото и на областните съвети. „Гордея се с това, че БСП е партията с най-много преференции. Оказва се, че БСП е най-демократичната партия, в която не само дадохме това право, но и го стимулирахме“, коментира Нинова. На въпрос за преференциите, получени от Сергей Станишев тя коментира: „Ако симпатизантите ни са разместили листата, приветстваме го“. Освен това, от утре в БСП ще обсъждат дали да се върнат в парламента. Според Корнелия Нинова обаче отсъствието на парламентарната група на БСП е парламента не се е отразило върху изборния й резултат. „Голямата ни тревога и то за България е ниската избирателна активност, особено на фона на това, което се случи в Европа като избирателна активност. Смятаме, че това е урок за всички партии, да си вземем поука защо всички нас хората не ни харесват“, посочи Нинова. „Ниската активност представлява и слаба легитимност, и слабо представителство на партиите. Всички взети заедно ще представляваме по-малко от 2 млн. българи. Това е проблем за политическите партии и държавността“, заяви лидерът на БСП и допълни, че ниската активност прави значим корпоративния и купения вот.", "date": "2019.05.27", "title": " Нинова обяви оставка, но по нова процедура\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b0%d1%82%d0%b0-%d0%bf%d0%b0%d1%80%d1%82/", "text": "Председателят на управляващата в Румъния Социалдемократическа партия Ливиу Драгня загуби обжалването срещу присъдата си за корупция и ще трябва да лежи 3 години и половина в затвора, съобщава АФП. „Съдът поддържа решението от първа инстанция“, съобщиха съдиите, давайки на Драгня срок от 24 часа да се яви в полицията, за да започне изтърпяване на наказанието си за лишаване от свобода.", "date": "2019.05.27", "title": " Председателят на управляващата партия в Румъния влиза в затвора за корупция"}
{"url": "https://trud.bg/%d0%b3%d0%b5%d1%80%d0%b1-%d0%b1%d0%b8%d0%b5-%d0%b1%d1%81%d0%bf-%d1%81%d1%8a%d1%81-791-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be/", "text": "ГЕРБ получава 29,50% от гласовете на избирателите в област Бургас, упражнили правото си на глас на изборите за Европейски парламент. Така тя дефакто бие БСП със 7,91%. До урните в деня на вота са отишли 33,34%, или 114 549 души от имащите право на глас 357 096 избиратели. Управляващата партия има 33 031 гласа, според 100% обработени протоколи на Районната избирателна комисия, съобщи председателят и Елка Стоянова. БСП получава подкрепата на 21,59% от гласовете, което прави 24 173. За ДПС са гласували 18.98% или 21 248 гласа. ВМРО е получила подкрепата на 6.49% или 7 263 действителни гласа. За „Демократична България – обединение“ са гласували 3,71% или 4 154 избиратели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " ГЕРБ бие БСП със 7,91% в Бургаско"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0-%d0%b8%d0%bd%d1%84%d1%80%d0%b0%d1%81%d1%82%d1%80%d1%83%d0%ba%d1%82%d1%83%d1%80%d0%bd/", "text": "Премиерът Бойко Борисов инспектира строителните дейности по инфраструктурни обекти в Севлиево и Габрово. „Сигурен съм, че българите не знаят други българи какво правят. Толкова ми е драго да гледам как сме го направили – работни места, работниците взимат добри заплати. И ако се замислиш – имаме поне 50 такива строителни площадки в държавата“, заяви премиерът Борисов при инспекцията на обходния път на Габрово. В нея участваха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков. Заместник-министърът информира, че се очаква обходният път на Габрово, водещ към бъдещия тунел под Шипка, да бъде завършен предсрочно. Това е грандиозен проект не само за Габрово, но и за Северна България, защото ще осъществи връзката към бъдещия тунел под Шипка и вертикалната връзка Русе – Велико Търново, част от Трансевропейския коридор номер 9. „Правим ремонтите по работещи градове. Фирмите накупиха нова техника, трупат опит, има иновация и модерно строителство“, отбеляза министър-председателят Борисов. Той акцентира върху уменията, които е наблюдавал у българските работници при строежите на инфраструктурни обекти. При преминаването в близост до стадиона за ръгби в Габрово, премиерът подчерта, че след 1-2 години шофьорите ще минават по новоизградения път на скорост, който ще е резултат от усилията и труда на хиляди български строители. „Работниците са от Велико Търново. Все едно с ръка работят. Направо са вълшебници“, заяви премиерът, наблюдавайки строителните дейности. Мащабният проект по обходния път на Габрово, водещ към бъдещия тунел под Шипка, е разделен на 5 етапа и се изпълнява в две фази.  В изпълнение е първата фаза, която включва строителството на 4 участъка от обекта и етапна връзка с обща дължина 23,25 км, както и изработването на разширен идеен проект за тунела под връх Шипка (3,22 км). Втората фаза обхваща строителството на петия участък от път ІІІ-5004 „Обход на гр. Габрово“, включително и на тунела под Шипка. Общата дължина е 10,553 км. От тях новото строителство е 7,633 км (включително 3,2 км тунел под връх Шипка) и рехабилитация на 2,92 км. Общата дължина на двете фази е почти 34 км. Досега 82% от строителните дейности по първата фаза са изпълнени. Обектът е разделен на няколко участъка. Рехабилитирани са близо 7,7 км като първи участък и е издадено разрешение за ползване. В следващия участък е извършена рехабилитация, реконструкция и ново строителство. На 21 ноември 2017 г. е подписан Акт 15 за установяване годността за приемане на строежа. Рехабилитирани са 3,27 км от съществуващ път и са построени нови пътни връзки „Севлиево – Велико Търново“ и „Казанлък – Габрово“ от пътен възел „Поповци“. В изпълнение са трети и четвърти участък. Изграждат се отсечка с дължина 9,2 км. и етапна връзка с дължина 3,13 км. Работи се също по 4 мостови съоръжения. Изпълнява се и тунел с дължина 540 м. Крайният срок по договора е 17 юли тази година.", "date": "2019.05.27", "title": " Премиерът инспектира инфраструктурни обекти в Габрово и Севлиево\t"}
{"url": "https://trud.bg/%d0%bd%d0%b0%d0%b4-51-%d0%be%d1%82-%d0%b2%d0%be%d1%82%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%ba%d0%be-%d0%b5-%d0%b7%d0%b0-%d0%b4%d0%bf%d1%81/", "text": "20 859 гласа, което е 51,52%, е окончателният резултат на ДПС в област Търговище от изборите за членове на европарламента. Така движението затвърди позицията си на първа политическа сила в региона. Това показват данните от обработените на 100% протоколи. ГЕРБ са привлекли вота на 6 389 избиратели. В проценти това е 15,78. БСП са плътно зад тях с малка разлика в гласовете, които са 6 049. Това е 14,94% от общия вот. „Воля” е с 5,04 на сто от гласовете в Търговищко. Активността на вота в областта е 38,25%.", "date": "2019.05.27", "title": " Над 51% от вота в Търговищко е за ДПС"}
{"url": "https://trud.bg/%d0%bc%d0%b5%d0%b9-%d0%b7%d0%b0%d1%8f%d0%b2%d0%b8-%d1%87%d0%b5-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%bd%d0%b0-%d1%82%d0%be%d1%80%d0%b8%d1%82%d0%b5-%d0%bd%d0%b0-%d0%b5/", "text": "Британската премиерка Тереза Мей нарече „много разочароващи“ резултатите за нейната Консервативна партия на европейските избори, предаде  . Според нея изходът от вота е показал важността на намирането на сделка за Брекзит. По прогнозни оценки   с над 31 процента. Втори са либералдемократите с 18,5%, следвани от лейбъристи (14%) и Зелени (11,09%). Торите на Мей са едва пети с 8,7 на сто. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Мей заяви, че резултатите на торите на евроизборите са „много разочароващи“"}
{"url": "https://trud.bg/%d0%bd%d0%b0%d0%b9%d0%b4%d0%b6%d1%8a%d0%bb-%d1%84%d0%b0%d1%80%d0%b0%d0%b6-%d0%b8%d1%81%d0%ba%d0%b0-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bf%d1%80%d0%b5%d0%b3%d0%be%d0%b2/", "text": "Найджъл Фараж поиска да участва в преговорите за Брекзит. Toва се случи след като новата му партия победи на изборите за Европейски парламент във Великобритания, предаде БТА. Той предупреди, че ще обърне британската политика с главата надолу, ако му бъде отказано участие в преговорите за излизане на Великобритания от Европейския съюз. „Ние би трябвало да сме част от екипа сега, това е съвсем ясно“, каза лидерът на Партията на Брекзит. Според него Великобритания трябва да напусне на 31 октомври, когато изтича сегашният краен срок за постигане на съгласие в британския парламент по споразумение за Брекзит. Фараж предпочита излизане без сделка. „Ако не напуснем на този ден, можете да очаквате Партията на Брекзит да повтори тази изненада на следващите общи избори“, заяви той. Фараж спечели, възползвайки се от вълната на недоволство от провала на британската министърпредседателка Тереза Мей да изведе Великобритания от ЕС. Никой британски лидер не би допуснал Фараж до преговорите за излизане на Великобритания от ЕС, но неговата доказана способност да привлича поддръжници на Брекзит както от Консервативната партия, така и от Лейбъристката партия, ще затвърди убеждението на водещите консерватори, борещи се за мястото на Мей, че трябва да се стремят към по-решително скъсване с ЕС, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Найджъл Фараж иска да участва в преговорите за Брекзит след победата на евровота"}
{"url": "https://trud.bg/%d0%b4%d0%b2%d0%b5-%d0%be%d1%82-%d0%bc%d0%b0%d1%88%d0%b8%d0%bd%d0%b8%d1%82%d0%b5-%d0%b7%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%b8/", "text": "В секция 109 в Сливен машината за гласуване въобще не е заработило. А в секция 40, отново в областния град, машинното гласуване е било преустановено по обяд заради повреда в техниката, съообщи Стелли Стефанова, говорител на РИК-Сливен. В останалите 79 секции в Сливен, Нова Загора, Твърдица и Котел проблеми с машинното гласуване не е имало. От него са се възползвали 3 442 избиратели. 45 409 от гласувалите са пуснали хартиена бюлетина. От РИК отчетоха, че сериозни затруднения в протичането на изборния ден и обработката на изборните книжа не са констатирани. В нощта на предаване на бюлетините в сливенската зала „Май“ представител на секционна комисия е изпаднал в несвяст. На място е била осигурена линейка и медицинският екип е реагирал незабавно. Човекът признал, че му е прилошало, защото близо 20 часа не бил слагал хапка в устата си. Сред куриозите на евроизборите в Сливен е, че най-възрастният участник на секционна комисия е дядо на 80. Той бил и сред най-активните членове на СИК в нощта на предаване на изборните книжа. Всички секционни протоколи са били приети и потвърдени до 10 часа на 27 май, казаха още от РИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Две от машините за гласуване в Сливен излязоха извън строя"}
{"url": "https://trud.bg/%d0%b3%d0%b5%d1%80%d0%b1-%d1%81%d1%8a%d0%b1%d1%80%d0%b0-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b2-%d0%be%d0%b1%d0%bb%d0%b0%d1%81%d1%82/", "text": "Партия ГЕРБ е първа политическа сила в област Монтана, показват почти пълните резултати от гласуването за европарламент. Според отчетените 72 % от протоколите на избирателните комисии за управляващата партия са гласували 9623 души/31,5 %/ . На второ място се нарежда БСП с 7893 бюлетини /25,9 %/ , а трети са Движението за права и свободи с 6658 гласа/ 22 %/. Интересен факт е, че равнинното село Септемврийци, община Вълчедръм, където от години влияние имат земеделците и левите сили ДПС печели огромна подкрепа от над 75 % – 338 от 450 гласували. ВМРО в област Монтана има 1701 гласа/ 5,6%/, „Воля” събира 1161 бюлетини/3,8%/, а „Демократична България” получава 714 гласа /2,34 %/. По данни на Областната администрация в неделя в региона са гласували 44 330 избиратели /36,8 %/ . За сравнение активността на евровота през 2014 г е била 40 %. Най-масово са гласували жителите на малката балканска община Георги Дамяново – 56,1 %.", "date": "2019.05.27", "title": " ГЕРБ събра най-много подкрепа в област Монтана"}
{"url": "https://trud.bg/%d1%81-%d0%b1%d0%bb%d0%b8%d0%b7%d0%be-9000-%d0%bf%d0%be-%d0%bc%d0%b0%d0%bb%d0%ba%d0%be-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%b8-%d0%b2-%d1%81%d0%bb%d0%b8%d0%b2%d0%b5%d0%bd%d1%81/", "text": "С близо 9000 по-малко са били избирателите на изборите за европейски парламент в сравнение със сродните избори през 2014 година, провели се в Сливенска област. Сега право на вот имаха 165 309 души, като бе отчетена избирателна активност от 27,47 на сто. На предходните евроизбори избирателите са били 174 192 души, а отчетената активност – 29,74 процента, показа справка в ЦИК. Вотът си за българските членове на новия европарламент дадоха 45 409 души, от които 3 442 гласуваха машинно. 35,74 процента от тях гласуваха за ГЕРБ, 27,19 на сто – за БСП, ДПС и ВМРО-БНД спечелиха съответно 9,77 и 5,90 процента, ВОЛЯ – 4,42 на сто от гласовете, а Демократична България – 3,26 на сто. За „Патриоти за Валери Симеонов“ гласуваха 692 души или 1,61 процента от упражнилите правото си на глас, а за „Атака“ – 636 души или 1,48 процент. За ДОСТ пуснаха бюлетина 73-ма избиратели, което представлява 0,17 процента. независимата кандидатка Десислава Иванчева събра подкрепата на 496 души или 1,15 процента. От РИК съобщиха, че с преференции е гласувано за кандидати от всички политически сили. Водачите на първите две партии в класирането ГЕРБ и БСП за България получиха по 1668 преференции /Мария Габриел, ГЕРБ/ и 2003 /Елена Йончева /БСП за България/. Зам.-областният управител на Сливен Камен Костов, който бе на 14-то място в листата на ГЕРБ взе 1 514 преференции. Председателят на ПЕС Сергей Станишев от листата на конкурентната политическа сила – 535. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " С близо 9000 по-малко избиратели в Сливенска област на евроизборите"}
{"url": "https://trud.bg/%d0%b2%d0%b5%d0%bb%d0%b8%d0%b7%d0%b0%d1%80-%d0%b5%d0%bd%d1%87%d0%b5%d0%b2-%d0%b5-%d1%82%d1%80%d0%b5%d1%82%d0%b8-%d0%bf%d0%be-%d0%bf%d1%80%d0%b5%d1%84%d0%b5%d1%80%d0%b5%d0%bd%d1%86%d0%b8%d0%b8-%d0%b2/", "text": "Десетият в листата на „БСП за България“ Велизар Енчев е трети по преференциални гласове, сочат данните на всички районни избирателни комисии. С 19 610 гласа за него той се разминава за малко с Европарламента. 5-процентовият праг за разместване на листата на социалистите е около 22 500 гласа. Благоевград Елена Николова Йончева 2852  Сергей Дмитриевич Станишев 1094  Деница Златкова Златева 997  Велизар Пенков Енчев 669 Бургас Елена Николова Йончева 4822  Сергей Дмитриевич Станишев 1624  Велизар Пенков Енчев 996 Варна Елена Николова Йончева 4992  Деница Златкова Златева 1995  Сергей Дмитриевич Станишев 1494  Велизар Пенков Енчев 1214 Велико Търново Елена Николова Йончева 2853  Сергей Дмитриевич Станишев 786  Велизар Пенков Енчев 667 Видин Елена Николова Йончева 989  Сергей Дмитриевич Станишев 757  Велизар Пенков Енчев 283 Враца Елена Николова Йончева 1868  Сергей Дмитриевич Станишев 758  Велизар Пенков Енчев 471 Габрово Елена Николова Йончева 1147  Сергей Дмитриевич Станишев 408  Велизар Пенков Енчев 329 Добрич Елена Николова Йончева 1825  Сергей Дмитриевич Станишев 737  Велизар Пенков Енчев 301 Кърджали Елена Николова Йончева 543  Сергей Дмитриевич Станишев 220  Велизар Пенков Енчев 117 Кюстендил Елена Николова Йончева 1457  Сергей Дмитриевич Станишев 1010  Велизар Пенков Енчев 444 Ловеч Елена Николова Йончева 1749  Сергей Дмитриевич Станишев 509  Велизар Пенков Енчев 385 Монтана Елена Николова Йончева 1343  Сергей Дмитриевич Станишев 678  Велизар Пенков Енчев 257 Пазарджик Елена Николова Йончева 2394  Сергей Дмитриевич Станишев 681  Велизар Пенков Енчев 464 Перник Елена Николова Йончева 1545  Сергей Дмитриевич Станишев 525  Велизар Пенков Енчев 384 Плевен Елена Николова Йончева 2962  Сергей Дмитриевич Станишев 1161  Велизар Пенков Енчев 814 Пловдив-град Елена Николова Йончева 4904  Сергей Дмитриевич Станишев 1469  Велизар Пенков Енчев 1043 Пловдив-област Елена Николова Йончева 3490  Сергей Дмитриевич Станишев 1595  Велизар Пенков Енчев 610 Разград Елена Николова Йончева 705  Сергей Дмитриевич Станишев 245  Велизар Пенков Енчев 143 Русе Елена Николова Йончева 2159  Сергей Дмитриевич Станишев 569  Велизар Пенков Енчев 466 Силистра Елена Николова Йончева 1393  Момчил Стефанов Неков 578  Велизар Пенков Енчев 240 Сливен Елена Николова Йончева 2003  Сергей Дмитриевич Станишев 535  Велизар Пенков Енчев 368 Смолян Елена Николова Йончева 911  Сергей Дмитриевич Станишев 393  Велизар Пенков Енчев 208 София 23 Елена Николова Йончева 6725  Сергей Дмитриевич Станишев 2919  Велизар Пенков Енчев 2754 София 24 Елена Николова Йончева 4871  Сергей Дмитриевич Станишев 1829  Велизар Пенков Енчев 1597 София 25 Елена Николова Йончева 5270  Сергей Дмитриевич Станишев 1841  Велизар Пенков Енчев 1746 София област Елена Николова Йончева 1584  Сергей Дмитриевич Станишев 739  Велизар Пенков Енчев 489 Стара Загора Елена Николова Йончева\t3533  Иван Кръстев Кръстев\t1320  Сергей Дмитриевич Станишев\t1127  Велизар Пенков Енчев\t862 Търговище Елена Николова Йончева\t660  Сергей Дмитриевич Станишев\t412  Велизар Пенков Енчев\t137 Хасково Елена Николова Йончева\t2132  Деница Златкова Златева\t605  Велизар Пенков Енчев\t590  Сергей Дмитриевич Станишев\t485 Шумен Елена Николова Йончева\t1643  Сергей Дмитриевич Станишев\t667  Велизар Пенков Енчев\t362 Ямбол Елена Николова Йончева\t1730  Сергей Дмитриевич Станишев\t1027  Велизар Пенков Енчев\t324 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Велизар Енчев е трети по преференции в БСП (ДАННИ ОТ ВСИЧКИ ОБЛАСТИ)"}
{"url": "https://trud.bg/%d1%82%d0%b5%d1%81%d0%b0-%d1%82%d0%be%d0%bc%d0%bf%d1%81%d1%8a%d0%bd-%d0%b1%d0%b8%d0%bb%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d1%80%d0%b0%d1%81%d0%b8%d1%81%d1%82%d0%ba%d0%b8-%d0%b0/", "text": "Теса Томпсън е една от онези актриси, които излъчват загадъчност и човек не може да откъсне поглед от тях, независимо дали я гледа по телевизията, на големия екран, или на събитие. Тя работи изключително последователно, за да си изгради трайна кариера в Холивуд. И в резултат на това, напоследък е много търсена от режисьорите. Теса е открита по възможно най-холивудския начин, докато се разхожда заедно с баща си по булевард „Холивуд“. В колежа, учи културна антропология, което със сигурност й помага по-късно, докато работи по персонажите си. Първото й изпълнение е през 2002, когато прави сценичния си дебют в „Бурята“. Три години по-късно прави телевизионния си дебют в епизод на „Забравени досиета“. Но ролята, с която става известна е на Джаки Кук, в любимия сериал „Вероника Марс“. Оттогава Теса участва в различни сериали и бавно, но сигурно успява да си изгради име в развлекателната индустрия. През 2006 тя достига до едно по-високо ниво, правейки филмовия си дебют в римейк на хорър филма „Когато звънне непознат“. Актрисата продължава с участия в още няколко филма, като „Забравените цветнокожи момичета“, „Крийд” 1 и 2, и става член на вселената на Marvel, когато изпълнява ролята на Валкирия в „Тор:Рагнарок”, 2016. Освен че с гръм и трясък завладява телевизията и киното, Теса е и много талантлива певица и авторка на песни. Тя е била част от инди електро соул бандата Caught a Ghost. Актрисата показва музикалните си умения в „Крийд” 1 и 2, тъй като дава своя принос при създаването на техните саундтраци. Теса обича да експериментира с дрехите и прическата си, за да покаже артистичната си страна и винаги е ослепителна. Екзотичният й външен вид се дължи на предците й. Баща й е от афро-панамски произход, а майка й е с европейски и мексикански произход. Именно заради своя произход, в детските си години Теса е подложена на злобни коментари и подмятания от съучениците си. Когато е на 7, момиче, на детската площадка я нарича негър и с това расистките атаки не спират. Теса посещава частно начално училище, предимно с бели деца и подмятанията за външния й вид продължават. Затова момичето настоява да се премести в обикновено държавно школо. Едва в университета Теса се чувства в свои води, защото се среща с хора от различни вероизповедания и с различен цвят на кожата. Записва се дори в „Клуб по расова хармония”, където по-старите ученици информират новодошлите за опасностите от расови предразсъдъци.", "date": "2019.05.27", "title": " Теса Томпсън била жертва на расистки атаки"}
{"url": "https://trud.bg/%d0%b8%d0%b2%d0%b5%d1%82-%d0%bb%d0%b0%d0%bb%d0%be%d0%b2%d0%b0-%d0%b2%d0%b4%d0%b8%d0%b3%d0%bd%d0%b0-%d0%ba%d1%83%d0%bf%d0%b0%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Ивет Лалова вдигна купата на Европа с турския си тим ЕНКА. На първенството в Кастейон (Испания) спринтьорката стана първа на 100 м (11,28) и на 200 м (23,10), като бе част от щафетата на 4 по 100 м, с която финишира трета. Истанбулският тим събра 133 т., за да спечели за първи път европейската титла при жените. Втори стана „Спортинг“ (Португалия) със 127 т, а трети е „Валенсия“ (Испания) – 102 т.  През 2019-а мъжкият тим на ЕНКА стана шампион, но сега не участва. А Турция бе представена от отбора на „Фенербахче“, останал втори.", "date": "2019.05.27", "title": " Ивет Лалова вдигна  купата на Европа"}
{"url": "https://trud.bg/%d1%81%d1%80%d0%b5%d0%b4%d1%81%d1%82%d0%b2%d0%b0%d1%82%d0%b0-%d0%b7%d0%b0-%d1%81%d1%82%d0%be%d0%b5%d0%b2%d0%b8-%d0%b4%d0%b0%d0%b2%d0%b0%d0%bd%d0%b8-%d0%bd%d0%b0-%d1%82%d1%80%d0%b5%d1%82%d0%b8-%d0%bb/", "text": "Отклоняване на средства, предназначени за сестрите Стоеви, към трети лица, са основните обвинения на бадминтонистките към родната федерация. На пресконференция адвокатът на момичетата Радостин Василев показа ордер, с който на неназована дама, са изплатени $1500.  Според него е извършено и нарушение при документалното оформяне на програмата на европейските шампионки за 2019 г., изпратена към Спортното министерство (ММС). “Възможни са две престъпления – или някой е подписал момичетата и техния треньор и ги е представил или ММС отпуска пари на хвърчащи листа“, допълни Василев. Разминаване има и в сумата, обявена от БФБадминтон, изплатена на Габриела и Стефани за 2018-а. Според юриста са им преведени 35 377 лв., а не както твърдят от центалата – над 100 000 лв.  Сестрите и техният защитник ще сезират и прокуратурата за нарушения. Ако има такива, ще поискат отнемане на лиценза на федерацията. ММС вече е назначило проверка по случая.  „Сестри Стоеви нито са лакоми, нито искат допълнително финансиране, нито ще играят за Франция – обобщи адвокатът. – Опитах се да ги разубедя и да не спират да играят за България, но те са категорични в решението си.“", "date": "2019.05.27", "title": " Средствата за Стоеви давани на трети лица"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%ba%d1%83%d0%bf%d0%b0-%d0%bd%d0%b0-%d1%81%d0%bf%d0%be%d1%80%d1%82%d0%bd%d0%be/", "text": "Александра Тотева триумфира с Европейската купа по спортно катерене за девойки за 2019 г. Пловдивчанката спечели третия, последен старт в София в конкуренцията на 260 състезатели от 27 държави. Българката поведе още в квалификациите, като единствена успя да премине 2 боулдъра.  В предишните два старта Тотева зае 3-то и 7-мо място, а победата в София й бе достатъчна за крайния успех. При юношите Петър Атанасов е 10-и. В класирането по нации България е 7-ма. Първи са французците пред Австрия и Италия.", "date": "2019.05.27", "title": " Българка с Европейска купа на спортно катерене"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b2%d1%81%d0%b5%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%b5-%d0%bf%d1%80%d0%b8%d0%b7%d0%b2%d0%b0/", "text": "Аз виждам в Конституционния съд на България готовност да разглежда и преки жалби на граждани. Не само конституционният съдия, всеки журналист и гражданин е призван да работи за опазване на правовия ред в страната.“ Това заяви президентът Румен Радев вчера, откривайки знакова юридическа конференция. На нея беше представена книга с важни решения на германския конституционен съд, издадена с подкрепата на фондация „Конрад Аденауер“. На събитието говориха още Йорк Шурграф, зам.-посланик на Германия у нас, председателят на българския Конституционен съд Борис Велчев, Хартмунт Ранк, регионален директор на фондацията и др. Ключът за успеха на конституционното правосъдие е достъпността. Да усещат гражданите опора в КС, когато отстояват правата си, каза президентът и така подкрепи фактически въвеждането на пряка конституционна жалба. Проф. Борис Велчев, който неведнъж се е застъпвал за този вид жалба, премълча мнението си за нея. Той изрази признателност към шефовете на Съдебната палата, че са приютили мероприятието, което според него трябвало да се проведе с сградата на КС. Мисълта му беше изглежда за теснотията, в която работят колегите му в тяхната сграда на бул.„Дондуков“. Велчев похвали германския КС за приноса му в утвърждаването на авторитета на националните конституционни юрисдикции. Речта на конституционния съдия Константин Пенчев прикова вниманието. Позовавайки се на труда на проф. Снежана Начева, той призова за логически завършек на конституционния модел с въвеждането на пряка жалба до КС. „Дай боже, този модел да бъде успешно завършен“, заяви той в заключение.", "date": "2019.05.27", "title": " Президентът: Всеки гражданин е призван да работи за опазване на правовия ред в страната\t"}
{"url": "https://trud.bg/%d0%b9%d0%be%d1%85%d0%b0%d0%bd%d0%b8%d1%81-%d1%81-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d1%80%d1%83%d0%bc%d1%8a%d0%bd%d1%86%d0%b8%d1%82%d0%b5-%d1%81%d1%83%d1%80%d0%be/", "text": "„Над 6 милиона румънци казаха „Да“ на референдума, който свиках за бъдещето на Румъния, и дадоха по този начин суров урок на популизма, демагогията и антиевропейския и антиправосъден дискурс, използван от Социалдемократическата партия в кампанията ѝ и не само“, заяви президентът на северната ни съседка Клаус Йоханис, информира БТВ. На референдума за правосъдието, свикан от президента, който се състоя успоредно с евроизборите вчера, гласуваха над 40 процента от имащите право на глас, а над 80 процента са отговорили положително на двата въпроса, според предварителни резултати. „Подкрепяте ли забрана на амнистия и помилване в случаи, свързани с корупция?“ и „Подкрепяте ли забраната за приемане на извънредни постановления от страна на правителството в областта на престъпления, наказания и съдебна организация?“ бяха двата въпроса на референдума, на които румънците трябваше да отговорят. „Вчера спечели европейската, демократичната Румъния, в която правосъдието е и трябва да остане независимо, Румъния, в която крадците и престъпниците стоят в затвора, а не начело на държавата“, заяви Йоханис и оцени като „впечатляваща“ мобилизацията на гласоподавателите. „Този вот ни показва, че демокрацията е узряла, че гражданите разбират какво мощно оръжие е вотът“, подчерта още държавният глава.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Йоханис: С референдума румънците дадоха суров урок на популизма, демагогията и антиевропейския дискурс"}
{"url": "https://trud.bg/%d1%81%d1%82%d0%b5%d1%84%d1%87%d0%be-%d1%85%d1%80%d0%b8%d1%81%d1%82%d0%be%d0%b2-%d0%b2%d0%b7%d0%b5-%d1%82%d1%80%d0%b8-%d1%82%d0%b8%d1%82%d0%bb%d0%b8-%d0%bd%d0%b0-%d1%89%d0%b0%d0%bd%d0%b3%d0%b8/", "text": "Световният шампион за кадети Стефчо Христов бе безапелационен и на държавния шампионат до 17 г. в Хасково. Щангистът спечели титлата при тежките до 102 кг, като взе златните отличия и в двете движения с двубой от 300 кг. Спортният талант на „Еврофутбол“ изхвърли 140 кг и изтласка 160 кг, като вдигна 81 кг повече от втория. Друг талант на букмейкъра Иван Банчев не успя да преодолее квалификациите на световната купа „Хюндай“ по стрелба с лък в Анталия. Той остана 111-и от 129 състезатели. А Михаела Чепишева отпадна във 2-ия кръг на турнира по бадминтон за девойки в Полша.", "date": "2019.05.27", "title": " Стефчо Христов взе три титли на щанги"}
{"url": "https://trud.bg/%d1%81%d0%ba%d0%b0%d0%bb%d0%bd%d0%b8%d1%82%d0%b5-%d1%80%d0%b8%d1%81%d1%83%d0%bd%d0%ba%d0%b8-%d0%b2-%d0%bc%d0%b0%d0%b3%d1%83%d1%80%d0%b0%d1%82%d0%b0-%d1%81%d0%b0-%d0%bd%d0%b5%d0%bf%d0%be%d0%ba%d1%8a/", "text": "Новината, че са унищожени скални рисунки в пещерата Магура в Северозападна България е фалшива. Това заяви кметът на Белоградчик Борис Николов. Той беше категоричен, че проверката, която е направил директорът на Историческия музей в града Ивайло Крумов в пещерата по повод съобщения в редица медии, че върху древните рисунки са изписани две лични и едно фамилно име, доказва, че вандалски акт няма. Снимка на надписи до праисторическите рисунки предизвика проверки на институциите. Е, все пак вандали са писали в пещерата, няма какво местните власти да го увъртат. „Тези снимки са направени веднага след входа на галерията с рисунките, преди така наречената „Ловна сцена“, която е една от най-известните, може би на пет, шест метра от нея, така че самата ловна сцена и тези рисунки не са засегнати, което, разбира се, в никакъв случай не омаловажава тази вандалщина, която са я направили най-вероятно млади момчета, защото се нарушава целостта на паметник на културата“, заяви доц. Стефан Александров, ръководител на проект за създаване на 3D модел на рисунките. „Драстични нарушения на „Ловната сцена“ няма, личат си някакви драскотини, но подобни нарушения има почти в цялата пещера. Самата „Ловна сцена“ е абсолютно запазена“, каза пред БНР Ивайло Крумов, директор на Историческия музей в Белоградчик. Той изрази надежда, че ще бъдат взети по-сериозни мерки за охрана, тъй като в пещерата няма физическа охрана, няма и видеокамери. „Би трябвало да се предвиди видеонаблюдение, за да може да се засичат подобни нарушения. Миналата година стартира проект, който предвижда консервация и реставрация, вероятно заличаване на съвременни нарушения и графити, с идеята да се представят скалните рисунки като част от световното културно наследство на ЮНЕСКО“, допълни Крумов. Досега в пещерата не се е налагало да има охрана, каза кметът на Белоградчик Борис Николов. Според него някои от пораженията са от 90-те години, когато обектът не е бил добре стопанисван. Емил Цанков, бивш кмет на община Белоградчик и настоящ общински съветник, ще настоява за свикването на извънредно заседание на Общинския съвет, на което да се приеме декларация до Министерството на културата за назначаване на проверка, която да установи чие дело е надписът до ловната сцена, който е заличен и кой го е заличил. Следващия път вандалите могат да унищожат рисуваното преди хиляди години, нали? Рисунките са датирани от епохите на епипалеолит, неолит, енеолит и начало на раннобронзовата епоха. Изображенията са издълбани в скалата и нарисувани с тор от прилепи. Те са с разнообразна тематика и разкриват цялостния живот на предците ни от съответните епохи. Показват ловни сцени, танцуващи жени, битови сцени, оръдия на труда, животни и растения, различни звездни картини.  Изключителен интерес представлява Слънчевият годишен календар от късния енеолит, който по-късно през раннобронзовата епоха е дообогатен и се слави с прецизна точност на записите. Рисунките към него много образно разкриват регионалните празници, обичаи и емблематичните за онова време персонажи.", "date": "2019.05.27", "title": " Скалните рисунки в Магурата са непокътнати\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bd%d0%b5%d1%84%d0%be%d1%80%d0%bc-2/", "text": "Министър-председателят Бойко Борисов ще участва в Неформална работна вечеря на държавните и правителствените ръководители на ЕС в Брюксел утре, 28 май, съобщават от МС. След изборите за Европейски парламент лидерите на страните-членки на ЕС ще обсъдят резултата от гласуването и ще започнат процеса по номиниране на ръководителите на институциите на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Премиерът Борисов ще участва в Неформална работна вечеря на държавните и правителствените ръководители на ЕС в Брюксел"}
{"url": "https://trud.bg/%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d1%81%d0%b5-%d1%83%d0%b4%d0%b0%d1%80%d0%b8-%d0%b2-%d1%82%d0%be%d0%b2%d0%b0%d1%80%d0%b5%d0%bd-%d0%bc%d0%b5%d1%80%d1%86/", "text": "27-годишен мотоциклетист се удари в товарен автомобил „Мерцедес“ на ул.“Патриарх Евтимий“ в Нова Загора, съобщиха от полицията. Произшествието станало на 25 май, в 17,20 часа, докато мотоциклетистът извършвал маневра за изпреварване. За щастие, опасното произшествие е завършило с фрактура на крака, без опасност за живота на пострадалия водач на мотоциклета. Той е бил откаран в областната болница в Сливен, казаха от полицията. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Мотоциклетист се удари в товарен „Мерцедес“ при изпреварване"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%b6%d0%bf-%d0%b3%d0%b0%d1%80%d0%b0-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0%d1%80%d0%b0%d0%b4%d0%b8-%d1%81%d0%b8%d0%b3/", "text": "Властите в Брюксел разпоредиха евакуация на Северната железопътна гара заради заплаха от бомба, предава TACC, като се позовава на местни медии. Местна телевизия съобщава, че полицията е разпоредила евакуацията на гарата заради постъпения сигнал за бомба, заложена на гарата. Движението на влаковете по главната железопътна линия на Брюксел – между северните и южните гари – е преустановено. Ако паузата се окаже продължителна, може да се стигне до сериозни проблеми в трафика в целия град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Евакуират жп гара в Брюксел заради сигнал за бомба"}
{"url": "https://trud.bg/%d0%bc%d0%be%d1%81%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d1%81-%d0%bd%d0%be%d0%b2%d0%b8-%d1%81%d0%b2%d0%b5%d1%82%d0%bb%d0%b8%d0%bd%d0%b8/", "text": "Един от символите на Бургас – Моста, посреща изцяло обновен предстоящия летен сезон. На нови 12 стълба са монтирани допълнителни светлини. Извършена е и профилактика с подмяна на изгорелите лампички, монтирани под краката на пешеходците в самото съоръжение и от долната му страна, насочени към морето. Сега Моста ще свети още по-красиво, за радост на бургазлии и туристите, както подобава на най-разпознаваемия ни градски символ. Това е и превенция против вандализъм и престъпления, съобщават от общината в Бургас. Едновременно с подобряване на осветлението, вече са подменени с нови и дървените му парапети, пострадали от вятър, сол и лед. Тази седмица се пребоядисват и металните му части.", "date": "2019.05.27", "title": " Мостът на Бургас с нови светлини"}
{"url": "https://trud.bg/%d1%85%d0%b0%d1%80%d0%b8-%d0%ba%d0%b5%d0%b9%d0%bd-%d0%bf%d1%8a%d1%82%d1%83%d0%b2%d0%b0-%d0%b7%d0%b0-%d1%84%d0%b8%d0%bd%d0%b0%d0%bb%d0%b0/", "text": "Хари Кейн, голямата звезда на „Тотнъм“, ще се качи на самолета за Мадрид. Нападателят се контузи през април и прогнозите бяха, че е твърдо аут до края на сезона. Той обаче ще се опита да помогне на съотборниците си във финалния сблъсък срещу „Ливърпул“ в Шампионската лига, който е в събота. Английското издание „Дейли Мейл“ твърди, че мениджърът на „шпорите“ Маурисио Почетино ще разчита на Кейн, но все още не е решил дали да заложи на своя таран от първата минута на „Уанда Метрополитано“. Решаващи за това ще бъдат дните до финала, в които Кейн трябва да покаже добри физически показатели след месец далеч от терените. „Дали ще започне като титуляр или не е въпрос, върху който все още мисля – призна Почетино. – Ако спечелим, ще бъде фантастично решение, а ако загубим – със сигурност няма да бъде такова“. 47-годишният аржентинец все още не е спечелил голям европейски трофей, като играч или треньор, но е твърдо решен да се възползва максимално от възможността, която има с „Тотнъм“. „Да си на финал в Шампионската лига означава да си на върха в световния футбол – каза Почетино. – Ние обаче сме земни хора и се наслаждаваме на всеки един момент, защото ни коства много усилия. Може би все още не осъзнаваме какво предстои, но когато излезем на терена в събота срещу „Ливърпул“, ще разберем какво наистина се случва“. Неговият колега Юрген Клоп, мениджър на „мърсисайдци“, има загубени два финала в Шампионската лига – с „Борусия“ (Дортмунд) и „Ливърпул“. „Най-големите поражения са там, за да може да се върнем, чувствайки се по-силни“, заяви Клоп с надеждата, че този път ще вдигне най-ценния клубен трофей. Снимка: Twitter", "date": "2019.05.27", "title": " Хари Кейн пътува за финала"}
{"url": "https://trud.bg/%d0%bd%d0%b0-%d0%b0%d0%bd%d1%84%d0%b8%d0%b9%d0%bb%d0%b4-%d0%bd%d0%b5-%d0%b8%d1%81%d0%ba%d0%b0%d0%bb%d0%b8-%d0%b4%d0%b5%d0%bf%d0%b0%d0%b9/", "text": "Нападателят на „Лион“ Мемфис Депай няма да премине в „Ливърпул“ през летния трансферен прозорец, въпреки слуховете, съобщи „Скай Спортс“. Според изданието, „мърсисайдци“ не се интересуват от 25-годишния футболист и не планират да предприемат опити за неговото привличане. Така бяха опровергани твърденията, че „Ливърпул“ е набелязал Депай като заместник на един от основните атакуващи играчи на „червените“. Самият нападател намекна, че може да напусне „Лион“, като публикува видео, на което е облечен в червени дрехи и седи в червен самолет.  През изминалия сезон той взе участие в 36 мача, в които фиксира 10 гола и 10 асистенции.", "date": "2019.05.27", "title": " На „Анфийлд“ не искали Депай"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%b8%d0%b7%d0%b2%d0%be%d0%b7%d0%b2%d0%b0%d1%82-%d0%be%d1%82%d0%bf%d0%b0%d0%b4%d1%8a%d1%86%d0%b8%d1%82%d0%b5-%d0%be%d1%82-%d1%80%d0%b5%d0%bc/", "text": "Община Бургас предоставя на гражданите безплатна услуга за извозване на отпадъци, останали от ремонт и строителни дейности. Целта е чистотата в града да се поддържа на добро ниво. Изхвърлянето на строителни и едрогабаритни отпадъци в контейнерите за битови отпадъци е забранено, а нарушителите се наказват с глоба до 5000 лева. Всеки гражданин може да се възползва от услугата, но при определени условия. Трябва да се подаде заявка в общината и строителните отпадъци да бъдат оставени в чували, като количеството не надвишава 3 куб. м. За живущите в кварталите и съставните селища извозването се осъществява два пъти месечно. Услугата се предоставя безплатно веднъж годишно за всеки жилищен имот.", "date": "2019.05.27", "title": " Безплатно извозват отпадъците от ремонти"}
{"url": "https://trud.bg/%d1%81%d0%b4%d1%81-%d1%89%d0%b5-%d0%b8%d0%bc%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82/", "text": "СДС ще изпрати свой представител в Европейския парламент. Най-вероятно Александър Йорданов (6-и в съвместната листа на ГЕРБ и СДС) няма бъде изместен от седмата Лиляна Павлова и осмият Емил Радев, въпреки че всеки от двамата е получил значително повече преференциални гласове от него. Прагът за преференциално разместване в листата на ГЕРБ е около 28 700 гласа. Александър Йорданов има 12 655 преференции, Лиляна Павлова – 25 776, Емил Радев – 22 342. 23 МИР СОФИЯ Александър Йорданов Александров 1639  Лиляна Павлова Павлова 2093  Емил Йорданов Радев 402 24 МИР СОФИЯ Александър Йорданов Александров 1282  Лиляна Павлова Павлова 1433  Емил Йорданов Радев 272 25 МИР СОФИЯ Александър Йорданов Александров 712  Лиляна Павлова Павлова 1531  Емил Йорданов Радев 275  София област Александър Йорданов Александров 310  Лиляна Павлова Павлова 1171  Емил Йорданов Радев 585 Смолян  Александър Йорданов Александров 119  Лиляна Павлова Павлова 131  Емил Йорданов Радев 67 Стара Загора Александър Йорданов Александров 392  Лиляна Павлова Павлова 627  Емил Йорданов Радев 302 Търговище Александър Йорданов Александров 88  Лиляна Павлова Павлова 155  Емил Йорданов Радев 22 Ямбол  Александър Йорданов Александров 193  Лиляна Павлова Павлова 499  Емил Йорданов Радев 45 Шумен Александър Йорданов Александров 137  Лиляна Павлова Павлова 442  Емил Йорданов Радев 700 Хасково Александър Йорданов Александров 223  Лиляна Павлова Павлова 294  Емил Йорданов Радев 4600 Монтана Александър Йорданов Александров 108  Лиляна Павлова Павлова 396  Емил Йорданов Радев 602 Пазарджик Александър Йорданов Александров 297  Лиляна Павлова Павлова 534  Емил Йорданов Радев 161 Перник Александър Йорданов Александров 322  Лиляна Павлова Павлова 1414  Емил Йорданов Радев 58 Плевен Александър Йорданов Александров 262  Лиляна Павлова Павлова 297  Емил Йорданов Радев 1319 Пловдив град Александър Йорданов Александров 670  Лиляна Павлова Павлова 2290  Емил Йорданов Радев 234 Пловдив област Александър Йорданов Александров 479  Лиляна Павлова Павлова 773  Емил Йорданов Радев 106 Разград Александър Йорданов Александров 58  Лиляна Павлова Павлова 212  Емил Йорданов Радев 37 Русе  Александър Йорданов Александров 233  Лиляна Павлова Павлова 269  Емил Йорданов Радев 57 Силистра Александър Йорданов Александров 94  Лиляна Павлова Павлова 160  Емил Йорданов Радев 4417 Сливен Александър Йорданов Александров 152  Лиляна Павлова Павлова 480  Емил Йорданов Радев 121 Благоевград  Александър Йорданов Александров 421  Лиляна Павлова Павлова 2726  Емил Йорданов Радев 2004 Бургас Александър Йорданов Александров 447  Лиляна Павлова Павлова 1313  Емил Йорданов Радев 311 Варна Александър Йорданов Александров 904  Лиляна Павлова Павлова 2756  Емил Йорданов Радев 2939 Велико Търново Александър Йорданов Александров 217  Лиляна Павлова Павлова 460  Емил Йорданов Радев 220 Видин Александър Йорданов Александров 143  Лиляна Павлова Павлова 338  Емил Йорданов Радев 398 Враца Александър Йорданов Александров 1985  Лиляна Павлова Павлова 777  Емил Йорданов Радев 1268 Габрово Александър Йорданов Александров 135  Лиляна Павлова Павлова 226  Емил Йорданов Радев 49 Добрич Александър Йорданов Александров 191  Лиляна Павлова Павлова 552  Емил Йорданов Радев 584 Кърджали Александър Йорданов Александров 79  Лиляна Павлова Павлова 118  Емил Йорданов Радев 28 Кюстендил Александър Йорданов Александров 155  Лиляна Павлова Павлова 797  Емил Йорданов Радев 99 Ловеч Александър Йорданов Александров 208  Лиляна Павлова Павлова 512  Емил Йорданов Радев 60", "date": "2019.05.27", "title": " СДС ще има евродепутат\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bd%d0%b0-%d1%83%d0%bb%d0%b8%d1%86%d0%b0%d1%82%d0%b0-%d0%bc%d1%8a%d0%b6-%d1%81-10-%d0%bb%d0%b8%d1%82%d1%80%d0%b0-%d0%ba%d0%b0%d1%88%d0%b0-%d0%b7%d0%b0/", "text": "31-годишен сливенец бе задържан на улицата, докато пренася 10 литра каша за производството на синтетичен наркотик. Проверката е извършена около 21 часа на 25 май, в кв.“Надежда“ в града. Заловеното лице е жител на квартала. При полевия тест съдържанието на тубата дало положителен резултат за метаамфетамин. Подробностите по случая се изясняват. Мъжът е задържан за едно денонощие в полицейския арест. Срещу него е образувано досъдебно производство за притежание на наркотично вещество.", "date": "2019.05.27", "title": " Хванаха на улицата мъж с 10 литра каша за синтетична дрога"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-%d0%b2-%d1%82%d0%be%d1%80%d0%b8%d1%89%d0%b5-%d0%b8%d0%b7%d1%87%d0%b5%d0%b7%d0%bd%d0%b0%d0%bb-%d0%bf%d0%b5%d0%bd%d1%81/", "text": "Пенсионер от шуменското село Друмево,   е открит в понеделник сутринта мъртъв. Тялото на 86-годишният Исмаил Чаушев било забелязано на торището в края на селото. Видял го фадромист, който отивал да изсипва тор и веднага подал сигнал. Мястото е било посетено от оперативно-следствена група, научи „Труд“. По първоначални данни няма следи от упражнено насилие. Аутопсия ще изясни точната причина за смъртта. Както ОДМВР-Шумен съобщи, дядото изчезнал към 23 часа вечерта на 21 май. Страдал от старческа деменция и най-вероятно се е заблудил в тъмното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Откриха мъртъв в торище изчезнал пенсионер"}
{"url": "https://trud.bg/%d1%83%d1%87%d0%b8%d1%82%d0%b5%d0%bb-%d0%bf%d0%be-%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8-%d0%bf%d0%be%d0%bb%d1%83%d1%87%d0%b8-1369-%d0%b3%d0%bb%d0%b0%d1%81%d0%b0-%d0%b2-%d0%b1%d1%83/", "text": "Учителят Христо Симеонов от Бургас, получи 1 369 гласа на изборите за Европейски парламент. Подкрепата за него е 1,36% от всички гласували в област Бургас. Симеонов, който е преподавател в местната Английска гимназия, се яви като независим кандидат и бе вписан под номер 25 в интегралната бюлетина. С личния си резултат той води например пред партия „Възраждане“, която в Бургаско получи 1,23% или 1 239 гласа. Ако реши да се кандидатира за общински съветник на изборите за местна власт наесен, Симеонов има добър старт, коментират бургазлии.", "date": "2019.05.27", "title": " Учител по английски получи 1369 гласа в Бургас"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%85%d0%b2%d0%b0%d0%bb%d0%b8-%d0%b0%d0%b3%d0%b0%d1%81%d0%b8-%d0%b8-%d1%89%d0%b5%d0%bf%d0%b0%d0%bd%d0%b5%d0%ba/", "text": "Григор Димитров оцени високо работата на новия си треньор Радек Щепанек и легендата Андре Агаси, които са неотлъчно до него в последните седмици. Българският тенисист имаше доста трудности по време на сезона на клей, но прекъсна серията от три поредни загуби в основна схема с труден успех срещу Янко Типсаревич (Сърбия) в първия кръг на Ролан Гарос.  „Андре и Радек са отлична пакетна сделка, те се разбират отлично помежду си – заяви Григор. – Щепанек изповядваше интересен стил на игра, много е креативен. Мисля, че точно от това имам нужда в момента. С Андре се познаваме отдавна и имаме специална връзка.“  Димитров призна, че все още има проблеми с възпаленото сухожилие на рамото, заради което бе няколко месеца извън корта в началото на годината.  „Всеки ден се събуждам и се чудя дали днес рамото ще ме боли или не – добави тенисистът пред Спортал. – Понякога не успяваме да направим планираните тренировки, защото рамото не позволява. Никога не съм минавал през такъв период, преди не съм мислил за контузии. Но вярвам, че ми предстоят още много неща. Надявам се, че ще играя още десет години и най-доброто предстои.“  Междувременно Григор се изкачи с едно място в ранглистата и ще е 46-и в следващите две седмици.", "date": "2019.05.27", "title": " Григор хвали Агаси и Щепанек"}
{"url": "https://trud.bg/%d0%bf%d1%80%d0%b0%d0%bd%d0%b4%d0%b8-%d0%b2%d0%b7%d0%b8%d0%bc%d0%b0-%d0%bf%d0%b5%d0%bd%d1%87%d0%b5%d0%b2-%d0%b2-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0/", "text": "Николай Пенчев се завръща в състава на националния отбор по волейбол за мачовете от първия уикенд на Лигата на нациите в Аржентина. Посрещачът заменя Мартин Атанасов. В тима са още разпределителите Георги Братоев и Георги Сеганов, диагоналите Николай Учиков и Велизар Чернокожев, посрещачите Тодор Скримов, Валентин Братоев и Розалин Пенчев, центровете Светослав Гоцев, Красимир Георгиев, Алекс Грозданов и Николай Колев и либерата Мартин Иванов и Петър Каракашев.  Междувременно бившият национал Матей Казийски е потвърдил, че ще играе за „Верона“ в плейофите на италианското първенство за следващия сезон. Нов треньор на тима е Радостин Стойчев, с когото Казийски свърза кариерата си в няколко отбора.", "date": "2019.05.27", "title": " Пранди взима Пенчев в Аржентина"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%bf%d1%80%d0%b5%d0%b3%d0%b0%d0%b7%d0%b8-%d0%b3%d0%b5%d1%80%d0%bc%d0%b0%d0%bd%d0%b5%d1%86-%d0%bd%d0%b0-%d1%81%d1%82%d0%b0%d1%80%d1%82%d0%b0/", "text": "Рафаел Надал започна ударно гонитбата на рекордна 12-а титла от Ролан Гарос. Краля на клея надигра с 6:2, 6:1, 6:3 квалификанта Яник Ханфман (Германия) в първия кръг на мъжката схема.  „Париж е най-хубавото място, на което съм бил в кариерата си – заяви испанецът. – Мечтата ми е това, което правя всеки ден, а точно тук постигнах най-големите си успехи.“  Голямата изненада при жените пък бе отпадането на бившата №1 при жените Каролине Вожняцки. Датчанката отстъпи с 6:0, 3:6, 3:6 на 22-годишната рускиня Вероника Кудмертова. „Тя имаше голям късмет в началото на втория сет и се възползва от шансовете си“, обясни Каро.  Тя е поредната жертва в женската схема след германките Анжелик Кербер и Юлия Гьоргес, както и отказалата се заради травма Петра Квитова (Чехия).", "date": "2019.05.27", "title": " Надал прегази германец на старта"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b3%d1%80%d0%b0%d0%b4%d0%b0-%d0%b7/", "text": "Кметът на община Гоце Делчев Владимир Москов стана първият българин, на когото бе присъдена наградата за толерантност на името на президента на Държавата Израел Шимон Перес. Наградата се дава след направена номинация от името на Израелско – българския институт, заради създадената от кмета на Гоце Делчев атмосфера на толерантност и добро сътрудничество в разнообразна в етническо отношение общност. За да връчи лично наградата на Владимир Москов, в Гоце Делчев бе заместник-председателя на Израелско-Българския институт Яков Джераси. Наградата е присъдена от Центъра за мир и иновации „Перес“, основан през 1996 г. от покойния президент на Израел Шимон Перес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Кметът на Гоце Делчев получи награда за толерантност на името на Шимон Перес"}
{"url": "https://trud.bg/%d0%b2%d1%81%d0%b5%d0%ba%d0%b8-%d1%82%d1%80%d0%b5%d1%82%d0%b8-%d0%b3%d0%bb%d0%b0%d1%81%d1%83%d0%b2%d0%b0%d0%bb-%d0%b5-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bb-%d0%bf%d1%80%d0%b5%d1%84/", "text": "36,75% от упражнилите правото си на вот на изборите за Европейски парламент са използвали преференция, по данни на Централната избирателна комисия, съобщи БНТ. ЦИК е обработила 95.20% от секционните протоколи от изборите за Европарламент, като за ГЕРБ са гласували 30.94%, за БСП – 24.24%. От комисията прогнозират, че точното разпределение на българските евродепутати ще стане ясно на 29 май.", "date": "2019.05.27", "title": " Всеки трети гласувал е използвал преференция"}
{"url": "https://trud.bg/%d0%b2%d0%be%d1%82%d1%8a%d1%82-%d0%b2-%d0%b5%d0%b4%d0%bd%d0%b0-%d0%be%d1%82-%d1%85%d0%b0%d1%81%d0%ba%d0%be%d0%b2%d1%81%d0%ba%d0%b8%d1%82%d0%b5-%d1%81%d0%b5%d0%ba%d1%86%d0%b8%d0%b8-%d0%b2%d0%b5%d1%80/", "text": "Изборите в 51-ва секция в хасковския квартал „Орфей“ няма да бъдат отчетени заради непоправими грешки. РИК не може да свика отново членовете ѝ, за да започне ръчно броене, съобщи  . Останалите протоколи на Хасковския район тръгват към ЦИК, откъдето ще се произнесат, дали гласовете на 232-ма души в тази секция, ще бъде зачетен. РИК не може да отчете вота на тази секция заради тотално сгрешените нанесени данни. Единственото вярно нещо са подписите на гласувалите 232 души и машинното гласуване от 49 фиша, съобщи председателят на РИК – Хасково Веселина Тенчева и разясни казуса: „В продължение на часове даже се чудехме за вариант, по който евентуално биха могли контролите да излезнат. Такъв вариант ние не намерихме освен отваряне и броене на бюлетините. Направихме опит и ние, и Община Хасково да съберем цялата секционна избирателна комисия, която съвместно с РИК да извърши преброяване. Но всичките ни опити бяха безуспешни. Не мога да ви кажа как така се случва всички бюлетини да са сгрешени. Бяха две възрастни жени, и двете бяха 39-и набор, които цяла вечер стояха тука, може би дойдоха в РИК в около 10.30-11 вечерта и си тръгнаха тази сутрин към 9. Съжалихме ги, пробвахме всякакви варианти, за да можем да им помогнем, но вариант просто нямаше никакъв да излезнат контролите в техния протокол“. Дали ще бъдат зачетени гласовете в тази Хасковска секция ще реши ЦИК.", "date": "2019.05.27", "title": " Вотът в една от хасковските секции вероятно няма да бъде зачетен"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%ba%d1%80%d0%b0%d0%b4%d0%bb%d0%b8%d0%b2%d0%b0-%d0%b1%d0%be%d0%bb%d0%bd%d0%be%d0%b3%d0%bb%d0%b5%d0%b4%d0%b0%d1%87%d0%ba%d0%b0/", "text": "32-годишна болногледачка ще бъде съдена от Варненския окръжен съд за присвояване на 745 лв., които изтеглила от дебитните карти на майка и син, съобщиха от прокуратурата. През пролетта на 2017 г. подсъдимата Шурай Х. се договорила с жена от търговищко село да й помага в домакинството и да се грижи за болния й син. Шурай работила при Фатме до средата на август, когато извършила престъплението. Научила, че дебитните карти, по които стопанката и синът й получавали помощи и инвалидна пенсия, стоят в торбичка заедно с листче с ПИН-кодовете. Незабелязано взела торбичката и на другия ден погасила част от борчовете си за сметки и към местния магазин с две трансакции от посттерминал. След това проверила на банкомат колко пари има в картите и на няколко пъти теглила от тях. Така ощетила майката и сина с общо 745 лв., преди те да установят липсата на картите. За престъплението законът предвижда лишаване от свобода от 2 до 8 г. и глоба до двойния размер на неправомерно изтеглената сума, уточниха от прокуратурата.", "date": "2019.05.27", "title": " Дават на съд крадлива болногледачка"}
{"url": "https://trud.bg/%d0%bd%d0%b5%d0%b4%d0%b5%d0%bb%d0%b5%d0%b2-%d0%b8-%d0%b8%d0%bb%d0%b8%d0%b5%d0%b2-%e2%84%961-%d0%b7%d0%b0-%d1%81%d0%b5%d0%b7%d0%be%d0%bd%d0%b0/", "text": "Тодор Неделев е футболист №1 на сезона в Първа професионална лига, а Илиан Илиев е избран за най-добър треньор. Двамата са избрани в анкета между всички играчи и наставници в елитните две дивизии. Абсурдно е, че „Черно море“ (тимът на Илиев) и „Ботев“ (тимът на Неделев) са съответно пети и шести в крайното класиране. „ Бих искал да сменя наградата, ако можеше всичко от последните дни да не се беше случвало“, каза треньорът. В последния кръг „Черно море“ падна с 1:4 от „Лудогорец“, игра с юноши. Причината бе освобождаване на шестима основни футболисти. А вчера „Черно море“ изгони още четирима. Втори в анкетата остана Красимир Балъков, който във вторник ще води „Етър“ на бараж за Лига Европа срещу „Левски“, а после става национален селекционер. След Неделев останаха Станислав Костов („Левски“) и Георги Илиев („Черно море“). Капитанът на варненци е един от изгонените. Георги Иванов-Гонзо получи наградата за цялостен принос към футбола. А капитанът на ЦСКА Николай Бодуров – за мъжество. Най-добрият млад футболист на сезона е Мартин Минчев от „Черно море“. Шампионът „Лудогорец“ остана само с един приз – на бразилеца Марселиньо за най-добър играч според статистическите изследвания на „ИнСтат“. Ивана Найденова от НСА пък е най-добра футболистка.", "date": "2019.05.27", "title": " Неделев и Илиев №1 за сезона"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%bc%d0%b0%d1%80%d0%b8%d0%bd%d0%b5%d0%bb%d0%b0-%d0%be%d1%82-%d0%bc%d0%b0%d0%b4%d1%80%d0%b8%d0%b4-%d0%bd%d0%b0-30-%d0%bc%d0%b0%d0%b9-%d0%be%d0%b1%d0%b7%d0%be/", "text": "Семейството се кри край Барселона Маринела Арабаджиева ще бъде екстрадирана от Испания на 30 май – четвъртък. Датата на връщането е определена, след като две съдебни инстанции в Мадрид са потвърдили Европейската заповед за арест на дамата, чието име носи Японския хотел в София. По същата процедура на 4 март у нас пристигна и съпругът й Ветко Арабаджиев, който оттогава е зад решетките с постоянна мярка „задържане под стража”, наложена от Специализирания наказателен съд. Съдебната сага с Ветко и Маринела започна на 31 август м.г., когато полиция нахлу в хотелите им София, Пловдив и по морето. Задържан бе синът им Вълчо и бяха открити над 10 млн. лв. в брой. По това време милионерите бяха в имението им на Лазурния бряг и срещу тях задочно бяха повдигнати обвинения за участие в организирана престъпна група за данъчни престъпления и пране на пари. Младият Вълчо бе пратен в ареста, а адвокатът му стана за смях, след като обяви, че родителите ще се върнат доброволно в България, само чакали да намалее опашката от турски гастарбайтери по КПП-тата. Оказа се, че семейство Арабаджиеви е успяло да избяга от Франция в Испания, където се крие в курортното градче Кабрера де Мар, близо до Барселона. Съпрузите заживели в къщата на българина Георги Семерджиев – Жоро Шопа, сочен за близък на кокаиновия крал Брендо. Срещу Шопа задочно бе образувано дело за укривателство на издирвани лица. На 13 март т.г. стана ясно, че Арабаджиеви не желаят да бъдат предадени на българските власти и екстрадицията им трябва да бъде разрешена от испанския съд. Синът Вълчо, който прекара 8 месеца в ареста, излезе на 24 април на свобода срещу 500 000 лв. гаранция. Младежът и сестра му Александра дойдоха в спецсъда на първото дело за определяне на мярката на баща им, което се гледа още на другия ден след екстрадицията от Испания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Връщат Маринела от Мадрид на 30 май (обзор)\t"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bd%d0%be%d0%b2-%d1%81%d0%bf%d0%be%d1%80%d1%82%d0%b5%d0%bd-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d0%b2%d1%8a%d0%b2-%d0%b2%d0%b0/", "text": "На улица „Студентска“ на мястото на стар и занемарен стадион започва изграждането на нов спортен комплекс. Той ще бъде разположен на площ от 17 дка. Проектът предвижда изграждането на нови открити спортни площадки за футбол, баскетбол, многофункционална спортна площадка (за волейбол и тении на корт), фитнес, тенис на маса и детска площадка, нова пътека за бягане и каране на ролери. Проектирана е едноетажна сграда, в която са обособени съблекални, кабинети,  заведение за хранене с покривна тераса. Ще бъда изградена и зона за отдих, алеи, осветление, озеленяване, както и реконструкция на съществуващия паркинг, който ще бъде – с 46 паркоместа. В понеделник беше направена символична първа копка на новата придобивка в присъствието на кмета на Варна Иван Портних и кмета на район „Приморски“ Петя Проданова. Това е втори спортен комплекс, който започва да се строи след този в район „Владиславово“. Скоро ще започне изграждането и трети спортен комплекс в кв.“Виница“, посочи Иван Портних. Предстои изграждането и на спортни игрища в 18 училища, като продължение на пилотния проект, по който бяха обновени спортните бази в 10 училища, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Изграждат нов спортен комплекс във Варна"}
{"url": "https://trud.bg/%d1%86%d1%81%d0%ba%d0%b0-%d1%81%d1%80%d0%b5%d1%89%d1%83-%d1%88%d0%b0%d0%bc%d0%bf%d0%b8%d0%be%d0%bd%d0%b0-%d0%bd%d0%b0-%d0%b0%d0%b2%d1%81%d1%82%d1%80%d0%b8%d1%8f/", "text": "ЦСКА ще изиграе престижна контрола срещу един от най-богатите клубове в света. На 3 юли „червените“ излизат срещу „Залцбург“ по време на лагера си в Австрия. Тимът на компанията „Ред Бул“ отдавна е собственик на клуба. ЦСКА ще изиграе четири контроли в Австрия, но останалите съперници още не се знаят. Лагерът на „червените“ ще е до 4 юли. Още не е ясно дали ще има и пета проверка преди 11 юли, когато е първият мач в Лига Европа. Подготовката на тима стартира на девето число на следващия месец, първо ще има лагер в Тетевен. Дисциплинарната комисия на БФС наказа ЦСКА с 8300 лева за финал на сезона. Мотивите са бомбички, опасен предмет, димки и нецензурни скандирания на мача от последния кръг срещу „Ботев“ (Пд), спечелен с 1:0. На второ място по наказания са „Етър“ и „Берое“ с по 1000 лева.", "date": "2019.05.27", "title": " ЦСКА срещу шампиона на Австрия"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b8%d0%bc%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%b3%d0%bb%d0%b0%d1%81%d0%be%d0%b2%d0%b5-%d0%be%d1%82%d0%ba%d0%be/", "text": "Ние сме в криза на партийната система и на представителната демокрация, като неин израз са ниското доверие и ниската избирателна активност. Нужни са обаче по-силни за обрисуване на нова политическа алтернатива – трябва не просто да се качва по малко от вота, а и да се стига до изборна победа. Това коментира пред БТВ Крум Зарков от БСП. Днес лидерът на партията  , като ще участва в надпреварата, а подобни процеси ще се случат и във всички останали структури. „Резултатите на партията ѝ позволяваха да има аргументи, че тези избори не са провал на БСП – ще имаме повече представители в Европейския парламент, имаме повече гласове, отколкото преди 5 години, всички други партии или остават на същото ниво, или губят подкрепа“, посочи Зарков. Той освен това отбеляза, че сочените от анализаторите негативи на кампанията на БСП само преди 2 седмици (когато левицата все още водеше пред ГЕРБ) са били разглеждани като позитиви. „Победата на ГЕРБ не може да се тълкува като прошка&amp“, категоричен беше той. „БСП загуби изборите, това е факт, но БСП не се е отказала от основната си цел – да се изгради като алтернатива на настоящото статукво на управлението. За да продължи тази борба след изборите, трябва да се обърнем и да поискаме доверие от хората, които гласуваха“, подчерта Зарков. По думите му Националният съвет може да задължи общинските и областните организации да проведат процедури за избор на ръководства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Крум Зарков: Имаме повече гласове, отколкото преди 5 години, всички други партии или остават на същото ниво, или губят подкрепа"}
{"url": "https://trud.bg/%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0-3/", "text": "Апелативният специализиран наказателен съд потвърди най-тежката мярка за неотклонение „задържане под стража“ на обвиняемия Миню Стайков, предава  Определението е окончателно и не подлежи на обжалване, съобщиха от съда. Собственикът на „Винпром – Карнобат“ Миню Стайков е задържан от началото на септември, когато беше обвинен в ръководене на организирана престъпна група за данъчни престъпления и незаконно производство на цигари. Дни преди да изтече законоустановеният срок за задържането му, спецпрокуратурата му повдигна нови обвинения – за злоупотреба с европари. Специализираният наказателен съд го остави в ареста, а Стайков започна гладна стачка в знак на протест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Миню Стайков остава в ареста"}
{"url": "https://trud.bg/%d1%87%d0%b5%d0%b7-%d0%bd%d0%b0%d0%bf%d1%83%d1%81%d0%ba%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%80%d1%83%d0%bc%d1%8a%d0%bd%d0%b8%d1%8f-%d1%82%d1%83%d1%80%d1%86%d0%b8%d1%8f-%d0%b8/", "text": "Групата се концентрира върху пазара в Чехия Чешката група ЧЕЗ (CEZ) планира продажба на активите си в Румъния, България, Турция и Полша. Това заяви генералният директор на компанията Даниел Бенеш. Целта ни е да се концентрираме върху пазара в Чехия, обясни той, цитиран от Аджерпрес. “В рамките на тази нова стратегия искаме да напуснем България през следващите години. Обмисляме и изтегляне от Румъния, от Турция, смятаме да напуснем и Полша, където имаме две топлоцентрали на въглища, за да намалим емисиите на въглероден диоксид на групата”, каза още Бенеш. По думите му продажбата на тези активи би донесла на компанията “десетки милиарди крони”. Той напомни, че ЧЕЗ има за цел да увеличи оперативната си печалба до 75 милиарда крони (3,26 милиарда долара) в периода 2024-2025 г. от 49,5 милиарда крони през 2018 г. Акционерите в ЧЕЗ, в която държавата притежава 70%, ще гласуват за новата стратегия на 26 юни. Тя ще се концентрира върху ядрени и базирани на въглища проекти, както и върху модернизация на дистрибуцията и подобряване на бизнес енергийните услуги в Чехия и съседните страни. В България компанията вече води преговори с българската “Еврохолд” за продажба на активите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " ЧЕЗ напуска България, Румъния, Турция и Полша"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%83%d0%b4%d1%8a%d0%bb%d0%b6%d0%b8-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%ba/", "text": "Московски съд днес удължи ареста на 24 украински моряци, задържани от Русия край Крим миналата година, предаде АФП, цитирана от БНР. По този начин Москва не се съобрази с   за незабавното им освобождаване. Московският градски съд отказа да уважи жалба на адвокатите на моряците срещу решението за задържането им до юли. През ноември Русия откри огън и задържа три украински военноморски кораба край Керченския проток, докато се опитвали да преминат от Черно в Азовско море. Това бе първият открит военен сблъсък между Киев и Москва от 2014 г., когато Русия анексира Крим от Украйна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Москва удължи ареста на задържаните край Крим украински моряци"}
{"url": "https://trud.bg/%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d1%86%d0%b8%d0%ba-%d1%81%d1%82%d0%b5%d1%84%d0%ba%d0%b0-%d1%81%d1%82%d0%be%d0%b5%d0%b2%d0%b0-%d0%bf%d1%80%d0%b5%d0%b4-%d1%82%d1%80/", "text": "Крайният срок за отчитане е сряда Овладяхме проблема с броенето на бюлетини във Враца. Това заяви пред “Труд” шефката на ЦИК Стефка Стоева по повод хаоса в Районната избирателна комисия (РИК) във Враца, където около 400 членове на СИК в областта изчаквали за предаване на протоколите. “Вярно е, че не може всички Районни избирателни комисии да дойдат наведнъж, защото имаме график на приемане, за да не става струпване. Крайният срок за отчитане е сряда. Ако не са готови, няма да има пречка да ги обявим и в четвъртък. Стремим се да следваме тридневен срок”, обясни Стоева. “Видяхте, че във Враца още обработват. Хората са изморени, осигуряваме храна има изключителна организация и всички работят по график”, допълни тя. Шефката на ЦИК уточни, че процесът на обработване на гласовете е непрекъсваем. “Работим толкова непрекъснато, колкото обществото няма представа”, подчерта тя. “Намесихме се по отношение на РИК-Враца. Мисля, че спомогнахме да се организира процесът. Ние гледаме да помагаме на нашите Районни избирателни комисии. Софийските предадоха вече, но все пак става въпрос за 31 района”, посочи Стоева. Тя отбеляза още, че след проверка на протоколите, те били в изрядно състояние. “Прегледах протоколите от всеки район като идват. Изглеждат много, много добри – извън това, което се насажда. Не се случи това, което всички вещаеха – че няма да се справим, че сме нови и т.н. Процесът върви”, заключи Стоева. ЦИК е създала 24-часова денонощна смяна от преброители, а на всички членове на избирателни комисии са осигурени условия за нормална работа.  “Хората са изморени, но не регистрираме никакви сериозни проблеми и прави впечатление изключително коректното попълване на изборните протоколи”, заяви председателят на ЦИК Стефка Стоева.", "date": "2019.05.27", "title": " Шефката на ЦИК Стефка Стоева пред “Труд”: Овладяхме проблема с броенето на бюлетини"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d0%b8%d1%80%d0%b8%d0%bd%d1%81%d0%ba%d0%b8-%d0%bd%d0%b8%d0%bd%d0%be%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d1%81%d1%8a%d0%b7/", "text": "Лидерът на БСП Корнелия Нинова трябва да осъзнае, че носи лична отговорност за загубата на партията на евроизборите и да я поеме, като се оттегли от поста си. Това заяви членът на Националния съвет на БСП Георги Пирински пред  Според Георги Пирински една от причините за загубата на БСП на евроизборите е в това, че партията не е защитила платформата си „Визия за Европа“. Друга причина по думите му е прокарването на разделителни линии в самата БСП. „Трябваше да имаме не 450 хил., а онези 955 хил., които получихме на последните парламентарнти избори, и отново не ни стигнаха“, каза Пирински. Той заяви, че Корнелия Нинова трябва да се оттегли от лидерския пост на БСП. „Председателят на Националния съвет г-жа Нинова трябва да осъзнае, че носи персонална отговорност и трябва да я поеме с ясното съзнание, че това е достойният и общоприет начин, по който действа един европейски политик, когато загуби избори, за които ангажира, че не само ще ги спечели, а ще промени системата“, каза Пирински. Не е вярно, че БСП няма полезен ход в тази ситуация, изтъкна той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Георги Пирински: Нинова трябва да осъзнае, че носи лична отговорност за загубата на БСП"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d1%83%d0%b1%d0%b8%d0%bb-2/", "text": "Окръжна прокуратура – Бургас предаде на съд Манол М., обвинен в убийство на съпругата си, което е извършено с особена жестокост.Той е обвинен за това, че на 19.10.2018 г. в къща, в гр. Бургас, умишлено умъртвил съпругата си, чрез нанасяне на множество удари с чук в областта на главата на пострадалата, довели до тежка черепно – мозъчна травма, в следствие на което настъпила смъртта й, като деянието е извършено с особена жестокост – престъпление по чл.116, ал.1, т.6, предл.3, вр. чл.115 от НК. На 19.10.2018 г. екип на спешна помощ получават сигнал, че мъж е убил жена си в бургаския квартал „Сарафово“. След пристигането си медицинския екип установя къща, като на тротоара пред нея е стоял мъж, който е махал с ръка. След слизането на екипа от линейката, същите виждат,че това е мъж на около 70 години, видимо спокоен. Той казал на шофьора на линейката да изключи сирената и лампата, защото я бил убил, да не се притесняват – вече била мъртва, защото я убил с чук, като нанесъл 10 удара. Медиците го попитали дали говори сериозно, а мъжът отговорил, че е сериозен, че е убил жена си с 10 удара с чук и че още дишала, като я задушил с възглавница. Медиците забелязали, че по горната дреха на мъжа имало капки от кръв. Те попитали мъжа, какво е станало и дали е имало скандал, а той отвърнал,че не са се карали, издебнал я да излезе от банята, да седне да си суши косата със сешоара, за да имало шум и я ударил 10 пъти с чук в главата. Мъжът попитал защо идва линейка, а не полиция – която е трябвало да го закопчае. Предложил да им покаже къде е станало всичко. Повел целия медицински екип през двора на имота към къщата. От входната врата са влезли в антре, след това продължили по коридор и влезли в спалня на първи партерен етаж. В стаята откриват труп на жена с окървавена и размазана дясна половина на лицето, без признаци на живот. Медиците отново попитали мъжа, защо е убил жената и той отговорил, че го е дразнела и най-накрая я издебнал, защото благодарение на нея е лежал в психиатрично здравно заведение и това влошило отношенията с дъщеря им. Лекарският екип е констатирал смъртта на жената с кардиограма, а мъжът е предоставил личната карта на починалата. В това време е пристигнала и полицията. Окръжен съд – Бургас е насрочил заседанието си за 28.05.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Прокуратурата предаде на съд мъж, убил с чук жена си"}
{"url": "https://trud.bg/%d1%80%d0%b5%d0%b4%d1%8f%d1%82-60-%d0%be%d1%80%d0%b8%d0%b3%d0%b8%d0%bd%d0%b0%d0%bb%d0%bd%d0%b8-%d1%82%d0%b2%d0%be%d1%80%d0%b1%d0%b8-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0/", "text": "С прожекции на филми стартира Фестивалът на китайската култура във Велико Търново. Официалното откриване на събитието ще се състои на 28 май от 10,30 часа в Институт „Конфуций” при ВТУ „Св. Св.Кирил и Методий“. По-късно ще бъдат наградени победителите в Деветия национален конкурс „България и Китай – древни и уникални цивилизации”. Това обяви директорът на института доц. Искра Мандова. „Вечерта от 18,00 часа в галерия „Борис Денев” ще бъде представена изложбата „Огледало на цивилизациите”. Експозицията включва 60 творби – свитъци с калиграфски изображения и традиционна китайска живопис – на 12 автори, сред които е  и основният портретист на Мао Дзедун“, допълни доц.Мандова. На 29 май от 11,00 часа в парк Марно поле ще отворят работилници за китайски занаяти, ще има демонстрации на бойни изкуства, както и приготвяне на традиционни китайски ястия.  Същия ден от 18,30 ч. в МДТ „Константин Кисимов” ще започне тържествен концерт, посветен на 70-годишнината от установяването на дипломатическите отношения между България и Китай. В програмата освен професионални изпълнители ще се включат възпитаници на ДГ „Соня” и ОУ „Св. Патриарх Евтимий”, където 120 ученици от I и II клас изучават китайски език. На сцената ще излязат още представители на СУ „Васил Левски” от Русе, които изучават китайски като първи чужд език, както и на частната софийска гимназия „Евлоги и Христо Георгиеви” с интензивно изучаване на китайси език. Фестивалът е част от Културния календар на града. Организира се от Община Велико Търново, Институт „Конфуций” и Пекинския университет за езици и култура. Инициатор на събитието е общинският съветник Нейко Генчев.", "date": "2019.05.27", "title": " Редят 60 оригинални творби на фестивала на китайската култура в Търново\t"}
{"url": "https://trud.bg/%d0%ba%d1%80%d0%b0%d0%b9%d0%bd%d0%be%d0%b4%d1%8f%d1%81%d0%bd%d0%b0%d1%82%d0%b0-%d0%bf%d0%b0%d1%80%d1%82%d0%b8%d1%8f-%d0%bb%d0%b8%d0%b3%d0%b0-%d0%b2%d0%be%d0%b4%d0%b8-%d0%bd%d0%b0-%d0%b8%d0%b7/", "text": "Италианската крайнодясна партия „Лига“ с лидер Матео Салвини е на първо място с 34,33% на евризборите, следвана от Демократическата партия с 22,69% и популисткото Движение „Пет звезди“ на Луиджи Ди Майо със 17,07%, информира  Лидерът на италианската крайнодясна партия „Лига“ Матео Салвини обяви, че ще остане в коалиция с антисистемното Движение „Пет звезди“, въпреки победата на своята формация и третото място за коалиционния партньор на изборите за европейския парламент. Триумфът на Салвини в Италия беше определен от него като „това, което ще донесе истинската промяна за Европа“. Преди изборите вицепремиерът също заяви, че няма да има сътресения в правителството и ще изкара мандата си в сегашния състав, въпреки нескритите му амбиции за министър-председателския пост. В Италия в неделя са гласували 59,09% от избирателите, което е малко над избирателната активност през 2014г. Това сочат данните от екзит пол към 12 ч. днес. Партията на Берлускони „Форца Италия“ се нарежда на четвърто място с 8,79%. Зелените в Италия взимат само 2,29% от гласовете на гражданите. Изпадането на популистите на трета позиция е резултат от ниската избирателна активност в Южна Италия, където са основните поддръжници на движението „Пет звезди“. В Сардиния и Сицилия активността е малко над 25%. Очаква се в партията да се повдигне въпросът за лидерството на Луиджи Ди Майо и да се търси отговорност за ниския резултат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.27", "title": " Крайнодясната партия „Лига“ води на изборите в Италия"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%81%d0%b1%d0%b8%d0%b2%d0%b0%d0%bd%d0%b5-%d0%b2-%d1%81/", "text": "Двама мъже са настанени в болница след възникнала разпра между тях, съобщиха от пресцентъра на МВР. Рано сутринта на 25 май в полицията бил получен сигнал за пострадал след сбиване пред заведение в Стара Загора. Пристигналите незабавно на място патрули заварили ранените, единият от които – на 34 години, в безпомощно състояние. Според първоначалните данни яростният конфликт между двамата прераснал в сбиване, при което 32-годишният е ранил неколкократно с нож съгражданина си. Тежко раненият е откаран в болница, където медицински екипи продължават да се борят за живота му, а опонентът му е настанен в болница в Казанлък. По случая е образувано досъдебно производство по чл.129 от НК, работата по което продължава под наблюдението на прокуратурата", "date": "2019.05.27", "title": " Двама мъже са в болница след сбиване в Стара Загора"}
