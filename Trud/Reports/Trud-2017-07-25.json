{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-349/", "text": "Александър Стефанов, скулптор, художник, 74 г.Ангел Костов, помощник-директор Административно-стопанска дейност в УМБАЛ „Софиямед“, 43 г.Боян Чуков, експерт по международни отношения, 65 г.Боян Магдалинчев, зам.- председател на Върховния административен съд, 63 г.Георги Атанасов, министър-председател на България (1986 -1990), 84 г.Д-р Георги Дошев, управител на МБАЛ „Здраве“, гр. Велинград.Иван Алексиев, кмет на Поморие, 52 г.Къци Вапцаров, шоумен, 54 г.Никола Филчев, бивш главен прокурор на Република България, 69 г .Проф. Николай Драчев, ректор на Националната художествена академия, 65 г.Панайот Рейзи, кмет на гр. Созопол, 51 гСашо Диков, журналист, програмен директор на телевизия Би Ай Ти, 65 г.", "date": "2017.07.25", "title": " Днес да почерпят"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d1%81%d1%82%d1%80%d0%b0%d1%82%d0%b5%d0%b3/", "text": "За 11 месеца начело на „Ботев” Киров се нареди до най-успешните треньори в клуба – Никола Щерев, Георги Генов, Васил Спасов, Динко Дерменджиев и Иван Глухчев. А Белия стратег дойде наистина куриозно. „Ботев“ го назначи 0:1 от „Верея“ и оставката на Николай Костов. Всъщност не Киров бе фаворитът на ръководството. Треньор трябваше да стане Николай Митов, чийто стол в „Левски“ злокобно се клати днес. Но още на първата тренировка феновете го изгониха безвъзвратно. Президентът Ангел Палийски сложи Киров като временен вариант. Търсеше се известен и опитен треньор. Само на 42 години Белия стратег показа, че не може да е… временен. Спечели уважението и на най-претенциозните фенове.„Приех предложението на „Ботев”, без да се замисля. – казва Киров. – Точно в тази трудна обстановка и в тежък момент бе важно кадрите на клуба да помогнат. От няколко години работя тук като директор на детско-юношеската академия и познавах добре ситуацията и качествата на талантите, както и на тези от първия отбор.”Белия и екипът му, включващ Иван Кочев, Атанас Николов и Тодор Попов, заедно с мениджъра Асен Караславов, запретнаха ръкави. С футболисти от шест националности те създадоха колектив, който живее и мисли само за „Ботев“. Тук няма традиционното деление на българи и чужденци. Дори чепатият Омар Косоко вече не е Мистър Провал, а лидер, който скоро ще напълни клубната каса. Всичко това е дело на Киров. Дори Косоко бе предпочетен пред Жуниор Мапуку, който отиде в „Левски“. Ясно е в момента кой обира овациите. Освен с интелигентния си подход и спокойствие Киров успя да спечели футболистите на „Ботев” и с умението си да разузнава до перфектност всеки един противник. Да дава кратки, ясни и точни указания на играчите, за да неутрализират съперника и да покажат възможно най-доброто, на което са способни. За разлика от свои предшественици Белия не робува на една и съща тактическа схема, а избира най-подходящата. Способен е да я промени в хода на мача, ако нещата се объркат. В „Ботев“ твърдят, че Киров се нуждае от 15-20 минути наблюдаване на отбор, за да разкрие слабостите му. И след това с прости думи да ги предаде на отбора си.Киров и Димитър Димитров-Херо са единствените треньори у нас, за които е плащана трансферна сума. Това стана на 13 юни 2007 г., когато тогавашният президент на „Спартак С-94” Георги Колев брои 20 000 лв. на съгражданите си от „Марица”. Именно в родния си клуб Киров направи първите си стъпки не само във футбола като вратар, но и по-късно като треньор. Само на 27 години стражът се отказа след мач за „Добруджа“ срещу „Локомотив“ (Пд). Идва кръстопътят – професията на главен счетоводител или футбола. Изборът днес е ясен. Първо помощник, после старши в „Марица“. Следва престой в „Спартак С-94“ и накрая шеф на школата на „Ботев“. Там Киров успя да съчетава работата и на помощник в първия тим – първо на Велислав Вуцов, а после на словенеца Ервин Шиляк.Сега „Ботев“ вече е евробоец редом с „Лудогорец“. Изживява много бели дни под ръководството на Белия стратег с перфектен английски. Дори Христо Крушарски, собственикът на големия градски съперник „Локомотив” (Пд), декларира, че ще стиска палци на „Ботев” да отстрани португалския „Маритимо”.", "date": "2017.07.25", "title": " Николай Киров – Белият стратег"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%bf%d0%be%d0%bb%d0%b8%d1%82%d0%b8%d0%ba%d0%b0/", "text": "КРИБ: синдикатите пречат за развитието на икономикатаРаботодателските организации Конфедерацията на работодателите и индустриалците в България (КРИБ), Асоциацията на индустриалния капитал в България (АИКБ), Българска стопанска камара (БСК) и Българска търговско-промишлена палата (БТПП) ще обсъдят днес с премиера Бойко Борисов политиката по доходите, както и ще представят план за ускоряване на растежа на икономиката.Бизнесът иска да продължи диалога с управляващите по въпроса за отпадане на клас “прослужено време”, след като преди дни стана ясно, че премахването му не е било на дневен ред за правителството. На пресконференция Асоциацията на организациите на българските работодатели (АОБР), която включва четирите големи работодателски организации, обяви позицията си против допълнителното възнаграждение за придобит трудов стаж и професионален опит. Според работодателите е нужно да отпадне автоматичната клауза всяка година да се начислява 0,60% “клас прослужено време” като допълнително възнаграждение, вместо това добавката за стаж може да влезе в основната заплата по трудов договор и тя да расте на пазарен принцип. Бизнесът е убеден, че с това ще се преустанови  дискриминацията между млади и възрастни в частния сектор. Работодателите обвиниха синдикатите, че предоставят неверни данни, с които заблуждават управляващите относно социалния ефект на класа за прослужено време.“Синдикатите пречат за развитието на икономиката”, заяви председателят на КРИБ Кирил Домусчиев. Той добави, че “са започнали прекалено да се бъркат в политиката и затова е нормално опозицията да яхне вълната”.“Средната брутна работна заплата в България щеше да е 373 лв., ако ръстът ? зависеше от синдикалния клас “прослужено време”. Но в условията на пазарна икономика ръстът зависи от други фактори, затова в момента средната брутна заплата е 1006 лв.”, коментира председателят на АИКБ Васил Велев.Според председателят на АИКБ ръстът на икономиката ще увеличи доходите, а не административните механизми.", "date": "2017.07.25", "title": " Бизнесът и Борисов  обсъждат политиката по доходите\t\t\t"}
{"url": "https://trud.bg/%d0%b4%d1%8a%d0%b6%d0%b4-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%b8%d0%b4%d0%b2%d0%b0%d1%82-%d1%81%d0%bb%d0%b5%d0%b4%d0%be%d0%b1%d1%8f%d0%b4/", "text": "Преди обяд над повечето райони ще е предимно слънчево. Около пладне от запад ще се развива купесто-дъждовна облачност с краткотрайни валежи. Валежите ще са придружени от гръмотевици и временно усилване на вятъра. Има условия за градушки, показва справка в сайта на НИМХ при БАН. Максималните температури ще са между 31° и 36°.В планините ще се развива купесто-дъждовна облачност. Ще има краткотрайни валежи от дъжд с гръмотевици и временно усилване на вятъра. Ще нахлува хладен въздух и след обяд в масивите от Западна България температурите ще се понижат. Максималната температура на височина 1200 метра ще е около 25°, на 2000 метра – около 18°.По Черноморието ще бъде предимно слънчево. Привечер по северното крайбрежие ще има временни увеличения на облачността и ще превали. Максималните температури ще са между 28° и 31°. Температурата на морската вода е 23-26°. Вълнението на морето ще е 1-2 бала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Дъжд и гръмотевици идват следобед"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0-%d0%bd%d0%b4%d0%ba-%d0%b8%d0%b7%d0%bb%d0%b8%d0%b7/", "text": "Очаква се временната комисия, която разследва НДК заради средставата за подготовка на българското председателство на Съвета на Европейския съюз, да излезе с доклад.Вчера депутатите изслушаха вицепремиерът Деница Златева, която отрече върху нея да е упражняван политически натиск за оставането на Мирослав Боршош на поста директор на комплекса и обясни, че една от причините й да не освободи Боршош е за да гарантира приемственост.самият Боршош не се яви на изслушване пред комисията, но изпрати писмо, в което като аргумент изтъква съмненията си за добросъвестната работа на комисията, както и че вече му е повдигнато обвинение.Настоящият директор Ангел Митев представи информация за състоянието на дружеството и как са изразходвани 17-те милиона лева, отпуснати от правителството.Членовете на комисията единодушно решиха да предложат Сметната палата да извърши одит за разходването на средствата в НДК.Последното заседание на комисията ще бъде на 25 юли. Тогава ще бъде обсъден докладът за дейността й, който ще бъде внесен за гласуване в пленарна зала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Парламентарната комисия за НДК излиза с доклад за работата си"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bc%d0%b0%d1%85%d0%b0-%d0%b4%d0%b5%d1%82%d0%b5%d0%ba%d1%82%d0%be%d1%80%d0%b8%d1%82%d0%b5-%d0%b7%d0%b0-%d0%bc%d0%b5%d1%82%d0%b0%d0%bb-%d0%be%d1%82-%d0%b2%d1%85/", "text": "Израелският власти ще премахнат детекторите за метал от входа на Храмовия хълм в Йерусалим. Те ще бъдат заменени с модерно технологично оборудване. Такова решение евзел местният Кабинет за сугурност, пише The Jerusalem Post.Докато бъдат поставена новата технология, ще има увеличено полицейското присъствие.Технологичния подход е резултат от интензивни обсъждания на алтернативи на детекторите, които полицията е провела през последната седмица, с водещи компании в сферата на сигурността.Избраната технология, която е изключително скъпа, ще има и софтуер за разпознаване на лица.Освен тази мярка, се предвижда и чувствително увеличение на полицейското присъсвтвие в района на Храмовия хълм и Стария град на Ерусалим.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Израел маха детекторите за метал от входа на Храмовия хълм в Йерусалим"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%bf%d0%be%d1%81%d0%b5/", "text": "Външния министър Екатерина Захариева е на посещение в Република Сърбия. Това съобщиха от пресцентъра на Министерството на външните работи.Посещенията на Екатерина Захариева в Република Сърбия и Република Албания са част от балканска обиколка. Акцент в програмата е представяне на приоритетите на Българското председателство на Съвета на Европейския съюз през първата половина на 2018 г. Основен приоритет не само на Председателството ни, но и за правителството на Република България е оказването на подкрепа и насърчаване на процеса на европейска интеграция на страните от региона.Програмата на българския вицепремиер включва срещи с министър-председателя на страната Ана Бърнабич, с първия заместник министър-председател и министър на външните работи Ивица Дачич, както и с министъра на правосъдието Нела Кубурович.По-късно същия ден Екатерина Захариева ще открие конференцията „Малцинствената политика – Насърчаване на интеграцията в Сърбия”. Тя се финансира по Програмата за сътрудничество за развитие на Министерството на външните работи на Република България.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Екатерина Захариева продължава посещението си в Сърбия"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%81%d0%b0%d1%89-%d1%80%d0%b5%d0%ba%d1%81-%d1%82%d0%b8%d0%bb%d1%8a%d1%80%d1%81%d1%8a/", "text": "Държавният секретар на САЩ Рекс Тилърсън е разочарован от качеството на работата си като ръководител на американското външнополитическо ведомство и обмисля да подаде оставката си до края на годината. Това съобщи , позовавайки се на сведения от близки на Тилърсън.Според източниците на медията дипломат номер едно на САЩ има сериозни разногласия с Белия дом, включващи кадровата политика на Държавния департамент и въпроса с Иран.От обкръжението на политика и петролен магнат обаче уверяват, че въпреки разочарованията си от администрацията, Тилърсън няма да подаде оставка преди края на настоящата година. Причината е, че той иска преди това да се опита да реорганизира ведомството. Други източници на телевизията пък заявиха, че няма да се изненадат ако Тилърсън все пак реши да напусне поста си по-рано.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Външният министър на САЩ Рекс Тилърсън обмисля оставка"}
{"url": "https://trud.bg/%d0%b2%d0%b0%d1%82%d0%b8%d0%ba%d0%b0%d0%bd%d0%b0-%d1%81%d0%bf%d0%b8%d1%80%d0%b0-%d1%84%d0%be%d0%bd%d1%82%d0%b0%d0%bd%d0%b8%d1%82%d0%b5-%d0%be%d1%82-%d1%81%d0%be%d0%bb%d0%b8%d0%b4%d0%b0%d1%80%d0%bd/", "text": "Властите във Ватикана започнаха да спират водата в стотина фонтана, включително два изящни водоскока в бароков стил на площад Свети Петър. Причината – продължителната суша в Рим.Около сто фонтана ще пресъхнат през следващите дни във Ватикана. Вчера без вода останаха два водоскока, сътворени през 17-и век от скулпторите Карло Мадерно и Джан Лоренцо Бернини.В италианската столица настъпиха горещини, а две години валежите бяха под средните и това наложи да бъдат спрени фонтаните и да се мисли за режим на водата.Според говорител на Ватикана, за първи път властите са принудени да спрат фонтаните и така проявяват солидарност с Рим. „Доколкото помним, това е първият път, когато сме принудени да спрем фонтаните. Както вероятно знаете, Рим винаги е бил благословен с много вода, но сега е изключение. Това се случва за първи път във Ватикана!“, каза Грег Бърк, говорител на ВатиканаМетеорологичният канал „Скай Италия“ съобщи, че в Рим през юли са паднали със 72 на сто по-малко дъждове от средните за месеца, а през юни – със 74 процента по-малко.Грижата за ресурсите на планетата е важен въпрос за папа Франциск, който за първи път публикува документ на Светия престол, посветен на опазването на околната среда. В него той призова световните лидери да предприемат бързи действия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Ватикана спира фонтаните от солидарност с безводния Рим"}
{"url": "https://trud.bg/%d0%bc%d0%b2%d1%84-%d0%bf%d0%be%d0%bd%d0%b8%d0%b6%d0%b8-%d0%bf%d1%80%d0%be%d0%b3%d0%bd%d0%be%d0%b7%d0%b0%d1%82%d0%b0-%d1%81%d0%b8-%d0%b7%d0%b0-%d1%80%d1%8a%d1%81%d1%82%d0%b0-%d0%bd%d0%b0-%d0%b1%d1%80/", "text": "Международният валутен фонд (МВФ) понижи прогнозата си за растеж на икономиката на Великобритания от 2% до 1,7%. Това стана в новата версия на своя Световен икономически преглед, пише Independent.Все пак от МВФ запазиха прогнозата си за 2018 г., когато се очаква икономиката на Обединеното кралство да нарастне с 1,5%.От редакцията считат, че причина за забавянето на растежа е Брекзит, въпреки че за годината, която измина икономиката на страната е била устойчива.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " МВФ понижи прогнозата си за ръста на британската икономика"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d1%83%d1%87%d0%b5%d0%bd-%d0%b2-%d0%be%d0%b1%d0%bb%d0%b0%d1%81%d1%82%d1%82%d0%b0-%d0%bd%d0%b0-%d0%b1%d0%b8%d0%be%d1%82%d0%b5%d1%85%d0%bd/", "text": "– Проф. Желев, създаването на изкуствено сърце доскоро бе в сферата на фантастиката. Какво направи производството му възможно, при това в изключително кратки срокове? – Това, което ние правим от години, е да препрограмираме човешки клетки да изпълняват различни функции. Това теоретически е възможно, тъй като всички клетки в нашето тяло имат един и същ геном, т.е. имат една и съща програма, записана на ядрото на клетката под формата на ДНК. Т.е. всяка отделна клетка има представа за функциите на организма като цяло. Включвайки и изключвайки различни програми, тя може да се превръща във всяка друга клетка. Примерно, всяка кожна клетка може да се превърне в кардиомиоцит (това са клетките, които изграждат сърцето), в нервна клетка. Благодарение на това, че вече познаваме човешкия геном, който е хард диска на човека, ние научихме и начина, по който можем да включваме и изключваме програми.– Каква е ролята на стволовите клетки в тези открития? – Всичко се случи благодарение на напредъка в т.нар. стволови клетки. Стволовите клетки са клетки, които не са диференцирани. Т. е., могат да бъдат диференцирани в каквато и да било клетка, в зависимост от нуждите на организма. Оригиналната стволова клетка е яйцеклетката. Тя може да се дели и да стане мускулна клетка, нервна клетка, кожна клетка.– А от какви стволови клетки вие синтезирахте изкуственото сърце? – Първоначално ги правехме от ембрионални стволови клетки, но по-късно се научихме да програмираме и кожни клетки до стволови и оттам да ги препрограмираме в кардиомиоцити. Кардиомиоцитите работят 24 часа на ден, това са най-сериозно работещите клетки в човешкия организъм. Благодарение на тях сърцето се съкращава и помпа кръв по цялото тяло. Вече не е научна фантастика да се създават човешки органи. Това е необходимо, защото, за съжаление, нашият организъм не е перфектен. Той трудно регенерира, в случай на повреди, на контузии. Кожата регенерира, костите донякъде също регенерират, но сърцето не регенерира. Много често при млади хора, вследствие на интензивни тренировки, се стига до нарастване на сърдечния мускул, до хипертрофия на лявата камера, което води до внезапна смърт. И преди да се стигне до фатален край, ние трябва да поправим тази грешка, като заменим част от нефункциониращите сърдечни клетки, или цялото сърце. Но за съжаление, сега трябва да чакаме т.нар. донорска ситуация, при която да бъде трансплантирано сърце.– Не разбирам нещо, моля да ми обясните, за какво точно се използват създадените във вашата лаборатория сърца. – Те са минисърца, върху тях се тестват вещества. Сърцата са около 1 милиметър. Целта е да пестим материали, тъй като малките сърца изискват малко количество хранителна среда, в която ги култивираме. Второ, те попадат в едни стандартни плаки и резултатите се обработват много бързо.– Може ли да се прогнозира кога ще стане възможно производство на „резервни части“ за човешкото тяло? – Вече има такова производство в някои области. Нервна тъкан може да бъде регенерирана в случаи на контузия, при която е прекъсната връзката и хората се парализират. Вече има успешни опити за възстановяване на тази връзка чрез стволови клетки. Има успешни опити и за възстановяване на част от панкреаса, за да се възстанови продукцията на инсулин в случай на диабет. Но ми е малко трудно да прогнозирам кога ще се случи създаването на цели органи. Оптимист съм заради бурното развитие на биотехнологиите. Има много неща, които прогнозирахме, че ще станат след десетки години, а се случиха много скоро. Когато бях студент (през 1985 г.) мислехме, че никой няма да успее да проучи човешкия геном. Тогава почнахме да секвенираме (процес на декодиране на дадена ДНК) един ген за една година и смятахме това за голямо постижение. Тогава ние дори не знаехме колко са всичките гени в организма. А ако знаехме, това само щеше да ни вгорчи, защото те са около 25 000-30 000.– В момента за колко време може да се секвенира един геном и каква информация може да даде на медиците и пациента? – За един ден може да се секвенира генома и то на много ниска стойност – около 1000 долара. Ако вие секвенирате вашия геном, ще имате цялата информация записана във вас и не ви трябва вече петричката врачка, за да предскаже какви заболявания ви предстоят, какви таланти имате и т.н. Всичко това е записано в генома.– Като стана въпрос за заболявания, ще ви върна към работата ви в областта на стволовите клетки. Може ли ракът да се лекува с тях? – Ракът е много сложно заболяване, при което една клетка заживява собствен живот – започва да се дели, да се размножава, да метастазира, без да се съобразява с главната цел на организма. При рак на кръвта например, се унищожават всички клетки. Чрез стволови клетки могат да се възстановят клетките на кръвта. Това е възможно и вече се прилага. Напредъкът ще дойде от разбирането на молекулната причина на различните видове рак. Много комбинации от мутации в различните тъкани могат да доведат до рак и познаването на молекулно ниво на тези механизми може да доведе до индивидуално лечение на различните видове рак. Сега класификацията се прави на основата на възникване – рак на мозъка, рак на костите и т.н. Новата класификация ще бъде на базата на молекулните мутации и оттам вече има възможност за извършване на рационален подход. На основата на познанието на какво се дължи определен вид рак, ще се решава с какви лекарствени вещества да бъде атакуван. Говоря за индивидуална медицина, тъй като всички сме различни и е логично да реагираме по различен начин на едни и същи лекарствени вещества. Лекарствата би трябвало да се прецизират и да се дават в зависимост от генома на човека. Едно и също лекарство може да бъде безполезно, може да се превърне и в отрова, ако въздейства токсично на организма. Тези неща трябва да се напасват индивидуално според генома на човека, за да имат максимално въздействие. Това означава да се лекуват пациенти, а не болести.– Имате ли наблюдения върху медицината в България? – Да, въпреки, че аз се занимавам по-скоро с медицински биотехнологии. В България има много кадърни лекари, интересуващи се от развитието на биотехнологиите. Аз работя с колеги от Медицинския университет в София, с колеги от Пловдив. За съжаление, трябват и средства, за да се въведат новите биотехнологии.– Имате ли обяснение защо в България и лекарите, и пациентите са недоволни? – Според мен проблемите основно са свързани с организация, а може би и с отношението между лекар и пациент. Моята дъщеря завърши медицина във Великобритания. Там още от първи курс ги учат как да разговарят с пациента. Отношението е това, което дразни пациента. Във Великобритания от първи курс до края на обучението ги учат да бъдат любезни към пациента, не да му се карат.– Дъщеря ви в България ли е? – В момента е в Южна Африка. Там има много инфекциозни болести, които тя иска да изучи. Преди това беше в Колумбия, Венецуела, обикаля по целия свят. Не знам къде ще бъде следващата й дестинация.– Вие бихте ли се върнал да работите в България? – За съжаление, България не е най-доброто място за една приложна наука. Такава наука изисква много бързо да можеш да внедриш едно фундаментално изследване. Частните компании са тези, които подсигуряват практиката с научните открития. В България това е много трудно. В Шотландия е твърде лесно един професор в университета да намери частна компания и много бързо да мине през процеса „от епруветка до таблетка“. Тук това е невъзможно. Самото общество не е готово да приеме, че един професор в университета може да работи и в частния бизнес. Веднага ще го обвинят, че източва университета.– С какъв екип работите в лабораторията по биотехнологии в Дънди? – Моят екип е огромен. Лабораторията – също. В наше време не може да се затвориш в една стая . Изучавал съм живота на големите учени. Айнщайн не е имал лаборатория, той е работел от дома си. Но това не означава, че е бил затворен в една стая. Той е обикалял по различни конференции, тъй като университетът му е отказал позиция. Срещал се е с хора като Мария Кюри. Той е черпел идеи, а идеите са основното. Те се трупат чрез общуване. Аз обикалям много. В последните години бях в Харвард, в Китай, в Русия… Работя на всички тези места. Основната ми лаборатория, разбира се е в Дънди, в един от университетите. Много често може да ме видите в друг университет, или в частни компании. Най-важно обаче е общуването. То води до развитие на идеите. Когато имаш хубава идея, самото й практическо осъществяване не е толкова трудно. Всеки може да го направи, то е въпрос на определени вещества, на гледането им под микроскоп и т.н. Наложи ми се да завърша и бизнес училище, тъй като това, което върша, е бизнес. Човек трябва да познава бизнес законите, за да намери инвеститори и да превърне откритието си в практически продукт-– Как се отзовахте в Шотландия? – Бях в Дания и в Лондон. Поканиха ме на едно събитие и още като видях колко красива е Шотландия, реших че това е моето място. Шотландците много приличат по темперамент на българите. За съжаление, в работата се различаваме много. В Шотландия няма значение какъв си и откъде си – даваш ли, получаваш. Там има ясни критерии за оценка.– В България учените непрекъснато се оплакват, че се отделят малко пари за наука. Как е решен този въпрос в Шотландия? – Учените не би трябвало да се оплакват, тъй като в момента пари за наука има на много места. Ако техните научни открития имат някаква полза за практиката, могат да си осигурят много пари. Моето основно финансиране идва от частни инвеститори, които очакват да видят приложение на нашите научни открития. Съветът ми е: Не очаквайте държавата да ви даде нещо. Показвайте, че вашите научни открития ще водят до приложение и не правителството, а директно народът ще ви дава пари, като купува вашите научни продукти. Това е най-демократичният начин на финансиране. Ние правим различни инструменти и ги продаваме директно на пазара. По този начин финансираме дейността си.– Какви инструменти правите? – Последният бе един малък инструмент за мерене на взаимодействието между молекули. Успяхме да продадем тези малки кутийки по цял свят. Така че не бива да се чака само на българското правителство. Българският учен може да кандидатства за финансиране от европейски грантове, могат да се създадат и частни научни компании или да намерят частни инвеститори . Има много пари, но идеите са малко. Имаш ли хубава идея, винаги ще се намери кой да я подхване. Скоро имах един инвеститор, който започна да ме преследва. Дойде в София. Инвеститорът иска да вземе нещо. Но ученият трябва да е и бизнесмен, за да не продаде евтино или да подари идеята си. Никой не учи българските учени как да продават идеите си.", "date": "2017.07.25", "title": " Световният учен в областта на биотехнологиите  проф. Николай Желев пред „Труд“: Създаването на органи вече не е научна фантастика"}
{"url": "https://trud.bg/%d1%86%d1%8a%d1%80%d0%ba%d0%b2%d0%b0%d1%82%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d1%83%d1%81%d0%bf%d0%b5%d0%bd%d0%b8%d0%b5-%d0%bd%d0%b0-%d1%81%d0%b2%d0%b5%d1%82%d0%b0-%d0%b0/", "text": "Християнската църква отбелязва Успение на света Анна.Св. Анна била потомка на Аароновия род и родила Мария, бъдещата майка на Спасителя на човечеството. В резултат на библейските сказания светицата се приема и почита като един от основните християнски символи на майчинството.Българите наричат празника Лятна света Анна. Той е разпространен в района на Западна България и Родопите, особено в Асеновградско. Там приемат, че Лятната св. Анна бележи края на лятото. Светицата се почита най-вече от жените като покровителка и защитница на бременните невести и на раждаемостта.За да могат да износят плода и да раждат леко, на празника на Лятна св. Анна се спазват строго някои забрани – не се работи нищо, не се пере и мие, не се шие и плете. Много е разпространено старото поверие, че ако „трудна жена работи на св. Анна, ще пометне“.На празника бременните жени и младите булки отиват на черква, молят се за здравето на децата и палят свещи пред иконата на светицата закрилница. Обкичват иконата с цветя и я даряват с ризи, чорапи, кърпи, пари. След края на църковната служба майките раздават пресни пити в двора на черквата и из махалата, за да бъдат здрави рожбите им.Вярва се, че светицата пазела децата от „огън“ – висока температура и треска. В Източна България на Лятна св. Анна жени и деца тръгват да берат лековити билки по полето. После ги изсушават и запазват за лек през годината.В Западна България срещу празника се извършват различни магически действия срещу магьосници, бродници и житомамници, които обират чуждото плодородие. Стопаните отиват да преспят на нивите си, за да попречат на злосторниците да откраднат житото им.В югозападните български краища на Лятна св. Анна организират оброк – служба с курбан, в която взима участие целият род. Жертвоприношението се прави, за да умилостивят светицата и тя да предпази нивите от пожар и градушка. Пак там през лятото тачат св. Анна за предпазване от огън и пожар и я наричат „Опърлия“.Именници на този ден са Анна, Анка, Ани, Анани, Яна, Янула, Янина, Блага, Добри и хора с производни имена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Църквата отбелязва Успение на света Анна"}
{"url": "https://trud.bg/%d1%80%d0%b8%d0%b1%d0%be%d0%bb%d0%be%d0%b2%d1%86%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%b5%d0%ba%d0%be/", "text": "Риболовци ще протестират днес пред Министерството на околната среда и водите /МОСВ/, докато в сградата на ведомството се провежда заседание.Очаква се чиновниците да одобрят доклади за оценка на въздействието върху околната среда по проекта за изграждане на язовир „Яденица”. Според рибарите тези доклади са скандални. Недоволството е насочено и срещу изтребването на пъстървата в река Въча, след като беше спряна водата от язовир „Цанков камък“.По БНР Димитър Куманов от Сдружение „Балканка“ обясни: „През последния месец отново източват прословутия язовир „Цанков камък“, който ни струваше от порядъка на 1 милиард, търсейки откъде този язовир изпуска отново вода. За съжаление те не го източват непрекъснато. В последните три седмици два пъти спираха напълно всякакво източване и оставиха реката под язовира суха като барут и измря всичката риба в тази река… Това място беше зарибявано от риболовци“.Протестът е под мотото „Не искаме още един „Цанков камък” на шията ни!”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Риболовци излизат на протест пред екоминистерството"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%be%d1%82%d0%be-%d0%b7%d0%b0-%d1%81%d0%b5%d0%b7%d0%be%d0%bd%d0%b0-%d0%be%d0%b2%d1%87%d0%b5-%d0%ba%d0%b8%d1%81%d0%b5%d0%bb%d0%be-%d0%bc%d0%bb%d1%8f%d0%ba/", "text": "Дегустация на овче кисело мляко ще е атракцията на четвъртото издание на Фермерския фестивал „От нашата ферма – с любов за вас!“ в сряда, 26 юли: между 12 -13 часа и 17-18 часа.Съвсем скоро стопаните спират да доят овцете и ги качват високо в планината, за да имат свежа паша. Следващото овче мляко се очаква след осем месеца – през април следващата година. Фермерският фестивал предлага уникалната възможност на ценителите на качествената и автентична храна да опитат и да си купят последното за сезона овче кисело мляко и пресни продукти от овче мляко.На специалната дегустация ще има овче кисело от фермата на Стефан Власакиев и Юлия Стоянова в с. Гинци, Община Годеч, които отглеждат 240 овце, които пасат свободно в зоната от Натура 2000 „Западна Стара планина и Предбалкан”. От миналата година имат регистрация за преработка на място и директни продажби, за което са получили подкрепа и консултации по линия българо-швейцарския проект „За Балкана и хората“. Продават на място в с. Гинци, но за първи път в София и то на Фермерския фестивал софиянци могат да опитат и да си купят продуктите на мандрата.Фестивалът „От нашата ферма – с любов за вас!“ се организира всяка сряда от 10,30 до 18,30 часа пред сградата на Министерството на земеделието, храните и горите до края на октомври.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Последното за сезона овче кисело мляко идва на фермерския пазар пред МЗХГ"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d1%8a%d0%b2%d0%b5%d1%82%d0%b0-%d0%bd%d0%b0-%d0%bd%d0%be%d1%82%d0%b0%d1%80%d0%b8%d1%83%d1%81%d0%b8%d1%82%d0%b5-%d0%bf%d0%be%d0%b1%d0%be%d1%8f%d1%82/", "text": "Председателят на Съвета на нотариусите Димитър Танев е убеден, че побоят над колегите му не е свързан с работата им. По думите му, нотариус Валентина Механджийска е лъчезарна, праволинейна в работата си и уважавана от гражданите.„Не мога да си обясня агресия към нея. Смятам, че не е свързано с работата й като нотариус, заяви Димитър Танев по .Той си обяснява нападението над нотариус Валентина Механджийска и дъщеря ѝ с типична агресия, като едно негативно отношение към едно криминално престъпление.„Нотариусът е един вид държавен служител, всяко посегателство срещу него е един вид неуважение към държавността. Обект на престъплението е не само нотариусът, но и държавността. Убеден съм, че това не е свързано с тяхната работа, защото познавам колегата Механджийска, никога срещу нея не е имало жалба. Не виждам как нейната работа би могла да засегне нечии интереси. Един нотариус може да направи отказ, да развали дадена сделка, но това не може да бъде причина за обект на престъпление. Има късмет, че се е отървала с тези физически рани“, коментира Димитър Танев.Танев допълни, че е възможно отказът за дадена сделка да увреди нечии интереси.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Шефът на Съвета на нотариусите: Побоят над колегите ни не е свързан с работата им"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d1%81%d0%bf%d0%b8%d1%80%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%b2-%d0%bd%d1%8f%d0%ba%d0%be%d0%b8-%d1%87%d0%b0%d1%81%d1%82%d0%b8-%d0%bd-6/", "text": "„Софийска вода” временно ще прекъсне водоснабдяването в някои части на столицата, съобщиха от дружеството.Във вторник във връзка с изпълнение на инвестиционен проект за реконструкция на уличен водопровод на ул. „Уошбърн“ жк. „Хаджи Димитър“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Резбарска“, ул. „Васил Кънчев“, бул. „Владимир Вазов“, ул. „Макгахан“, ул. „Уошбърн“, ул. „Кочо Честименски“, ул.“ Найден Георгиев“, ул. „Никола Войновски“, ул. „Макгахан“, ул. „Резбарска“, ул. „Първа Българска армия“, река Владайска, ул. „Жак Дюкло“, река Перловска.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Макгахан“ до пазара; ул. „Златица“ ъгъла с ул. „Георги Илиев“. След възстановяване на водоснабдяването е възможно временно повишаване мътността на водата.Във връзка с изграждане на сградно водопроводно отклонение на ул. „Поп Богомил“ Център се налага спиране на водоподаването от 9.00 до 17.00 часа на клиентите на „Софийска вода”, живеещи в района на: ул. „Поп Богомил“ от ул. „Будапеща“ до ул. „Веслец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Поп Богомил“ №19.Във връзка с подмяна на сградно водопроводно отклонение на ул. „3-ти март“ кв. „Филиповци“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: по ул. „3-ти март“ от ул. „Суходолски път“ до ул. „Поручик Хранов“, ул. „Поручик Хранов“; по ул. „Братя Найденови“ от ул. „Васил Левски“ до ул. „Крайречна“; по ул. „Крайречна“ от ул. „Братя Найденови“ до ул. „Вихрен“ и ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на площада.Във връзка с подмяна на спирателен кран на ул. „Брезите“ кв. „Бояна“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на ул. „Брезите“ от ул. „Ралевица“ до ул. „Севастократор Калоян“; по ул. „Севастократор Калоян“ от ул. „Кумата“ до ул. „Ралевица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Севастократор Калоян“ ъгъла с ул. „Брезите“ .Във връзка с подмяна на сградно водопроводно отклонение на ул. „Ген. Александър Суворов“ жк. „Бъкстон“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: по ул. „Ген. Александър Суворов“ от ул. „Иван Сусанин“ до ул. „Чинар“ (нечетни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ген. Александър Суворов“ ъгъла с ул. „Равен“.Във връзка с подмяна на сградно водопроводно отклонение на ул. „Княгиня Косара“ кв. „Васил Левски“ се налага спиране на водоподаването от 9.30 до 18.00 часа на клиентите на „Софийска вода”, живеещи в района на ул. „Княгиня Косара“ от ул. „Рилска обител“ до ул. „Поп Грую“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Княгиня Косара“ №12.Във връзка с подмяна на спирателен кран на ул. „Байкал“ кв. „Бояна“ се налага спиране на водоподаването от 10.00 до 13.00 часа на клиентите на „Софийска вода”, живеещи в района на: ул. „Байкал“ от ул. „Севастократор Калоян“ до ул. „Герганица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес ул. „Севастократор Калоян“ ъгъла с ул. „Байкал“.Във връзка с прекъсване на сградно водопроводно отклонение на ул. „Росен“ местност „Гърдова глава“ се налага спиране на водоподаването от 13.00 до 17.00 часа на клиентите на „Софийска вода”, живеещи в района на ул. „Росен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес ул. „Росен“ ъгъла с ул. „Ботко войвода“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Временно спират водата в някои части на столицата"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b2%d0%b8%d1%81%d0%be%d0%ba%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b2-15-%d0%be%d0%b1%d0%bb%d0%b0-2/", "text": "Жълт код за високи температури е в сила за 15 области в страната, сочи справка на сайта на Националния институт по метеорология и хидрология (НИМХ) при БАН.Областите, за които важи предупреждението са Плевен, Велико Търново, Русе, Разград, Силистра, Шумен, Търговище, Габрово, Ловеч, Сливен, Стара Загора, Пловдив, Ямбол, Хасково и Кърджали. Очаква се температурите да достигнат 35-37 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Жълт код за високи температури в 15 области"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d1%83%d1%81%d0%bb%d1%83%d0%b3%d0%b8-%d0%b2-%d0%bc%d0%be%d1%80%d1%81%d0%ba%d0%b8%d1%82%d0%b5-%d0%ba%d1%83%d1%80%d0%be%d1%80/", "text": "Няма таван на заплащането за лекарска помощ по черноморските ни курорти. Всяко лечебно заведение само определя как ще тарифира отделните прегледи и манипулации, като тези данни трябва да бъдат официално изнесени и да са едни и същи както за българи, така и за чужденци, съобщава .Ако летовниците попаднат на нарушения, могат да сигнализират Регионалните здравни инспекции.Ако обаче човек избере да посети лечебно заведение, което работи с НЗОК, то тогава той няма да заплати за прегледа и разноските ще се поемат от Здравната каса, но често се случва да се налага да изчака останалите пациенти. За спешни случаи, при които се налага да бъде извикана линейка, също не се заплаща.„Имаме много добра комуникация с РЗИ и министерството. Ако броят на повикванията на спешния телефон се увеличи и нямаме възможност да реагираме, веднага ще бъдат командировани допълнителни спешни екипи от вътрешността на страната”, поясни д-р Асен Кърджиев, медик от спешната помощ.По думите му във филиалите на спешна помощ в Созопол, Приморско и Царево винаги може да бъде намерен дежурен екип, който да окаже необходимото съдействие. Ако състоянието на дадения пациент е зле, той ще бъде транспортиран с линейка в Бургас.„Извършили сме проверки на всички плажове и само на 4 има проблеми с медицинското присъствие, но мерките вече са взети”, заяви д-р Вергиния Цанова. Тя отказа да назове кои точно са тези плажове.„Проблемът с медицинските кадри всяка година става все по-сложен, тъй като лекарите ни са все по-малко”, допълни тя.„През 2014 г. имахме около 16 случая на нападение над лекари, но тази година имаме само 2. Резултатът е благодарение на МВР, които придружават санитарния автомобил, когато е необходимо”, поясни д-р Кърджиев.По думите му още по телефона може да се познае дали един пациент е агресивен или не.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Медицинските услуги в морските курорти – без таван на цената"}
{"url": "https://trud.bg/%d0%b4%d0%be%d0%b1%d1%80%d0%b0-%d1%80%d0%b5%d0%ba%d0%be%d0%bb%d1%82%d0%b0-%d0%be%d1%82-%d0%bc%d1%83%d1%80%d1%81%d0%b0%d0%bb%d1%81%d0%ba%d0%b8-%d1%87%d0%b0%d0%b9-%d1%82%d0%b0%d0%b7%d0%b8-%d0%b3%d0%be/", "text": "Близо 50 души от Триград и околните села получават работа при най-големия производител на мурсалски чай в Родопите Любен Ушев. Мурсалският чай в естествените му находища е забранен за бране от екоминистерството, а глобата за нарушителите достига 1000 лева.От началото на юли Любен Ушев е всеки ден на плантацията с чая. Билката в момента се бере активно. Добивите са добри и ще има достатъчно продукция за пазара, съобщи . Единствено култивираният чай може да се продава, в естествените и находища билката е забранена за бране, защото е на изчезване.„Дивият чай изчезва защото всякой иска да си набере чая във къщи, за себе си, също да го продават. И тогава те го берат зелен… чая трябва да цъфне, да могат да дойдат пчеличките, да вземат сока от това. И те като го берат, те го мъкнат и просто го изкореняват от самата земя“, каза производителят Любен Ушев.Той от години отглежда култивиран чай и е категоричен, че растенията са запазили всичките си лечебни свойства. Макар и сезонно, отглеждането на мурсалски чай дава и препитание на десетки хора в региона.„Пролетта го окопаваме, след това го берем, есента наново пък махаме билето. Има работа, доволни сме… достатъчно работа има, за безработните и за пенсионерите като нас, при тия ниски пенсии, с това си докарваме допълнителни доходи, сподели Светла Богданова – бригадир:.Работниците казват още, че брането на чая в началото е трудно, но вече са свикнали с работата и тя им спори.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Добра реколта от мурсалски чай тази година"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%80%d0%b0%d0%b7%d0%bf%d0%b8%d1%82%d0%b8%d1%82%d0%b5-%d0%bd%d0%b0-%d0%b7%d0%b5%d1%82%d1%8f-%d0%bd%d0%b0-%d0%b4%d0%be%d0%bd%d0%b0/", "text": "Съветникът на Доналд Тръмп, който е и негов зет, Джаред Къшнър отново ще бъде разпитван за предполагаемата намеса на Русия в американските президентски избори.След като снощи Къшнър се яви пред разследващата комисия на Сената, днес ще застане пред нейния еквивалент в Камарата на представителите.В изявление след вчерашното изслушване той заяви, че „не е имал неподходящи контакти и не е заговорничил с Русия”.В показанията си пише още, че разговорите с руския посланик били нормални дипломатически контакти като част от работата му на отговарящ за връзките с чуждестранни правителства в предизборния екип на Тръмп.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Продължават разпитите на зетя на Доналд Тръмп за връзки с Русия"}
{"url": "https://trud.bg/%d0%bf%d1%80%d0%b5%d0%b1%d0%b8%d1%82%d0%b8%d1%82%d0%b5-%d0%bd%d0%be%d1%82%d0%b0%d1%80%d0%b8%d1%83%d1%81%d0%b8-%d0%b1%d0%b8%d0%bb%d0%b8-%d0%b2%d0%bb%d0%b0%d1%87%d0%b5%d0%bd%d0%b8-%d0%bf%d0%be-%d0%b7/", "text": "Двете жени нотариуси, , са в добро състояние, контактни са и реагират адекватно. Това каза доц. Желю Димов – началник на Клиниката по лицево – челюстна хирургия в УМБАЛ „Св. Анна“ –София АД.Нанесен им е побой предимно по главата, най-вероятно са влачени и по земята. „По-младата жена е с голяма разкъсно-контузна рана на лицето, има и гръдна травма. По-възрастната жена е със счупен нос и е пострадала от масивни охлузвания. Разбира се ние ще направим всичко възможно жените не само да бъдат излекувани, но и да бъдат премахнати тези белези“, подчерта доц. Димов.Направени са всички обстойни изследвания. Нямат фрактури на черепа, не е увреден паренхима на мозъка.„Най–важното е, че вчера след побоя пациентките много бързо са били придвижени до Спешното отделение и са били прегледани от неврохирург, дерматолог, хирург и лицев хирург и са направени обстойни изследвания и това ни позволи да провеждаме адекватно лечение. Тъй като жените са удряни много жестоко в областта на главата беше им направена и компютърна томография. Установи се , че нямат фрактури на черепа или увреждане на мозъка“, заяви доц. Димов.Най-вероятно жените ще бъдат изписани след три дни от Клиниката по лицево–челюстна хирургия на УМБАЛ „Св. Анна“–София АД.Ще бъде направена и среща с психолог. Следствените органи вече си свършат работата, каза още д-р Димов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Пребитите нотариуси били влачени по земята от нападателите си"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%84%d0%b8%d0%bb%d0%bc-%d0%b7%d0%b0-%d0%b4%d0%b6%d0%b5%d0%b9%d0%bc%d1%81-%d0%b1%d0%be%d0%bd%d0%b4-%d1%89%d0%b5-%d0%b8%d0%b7%d0%bb%d0%b5%d0%b7%d0%b5-%d0%bd%d0%b0/", "text": "Новият филм за агент 007 Джеймс Бонд, който е 25-и поред, ще излезе по екраните на 8 ноември 2019 г., съобщи специализираното издание „“. Той все още няма заглавие.Сценаристите, които работят над лентата са Нийл Първис и Робърт Уейд, но не се съобщават нито режисьорът, нито изпълнителите, включително на Джеймс Бонд.На 10 юли бе съобщено, че английският актьор Даниел Крейг, който изигра агент 007 в четири от филмите за Бонд, ще приеме отново да изпълни ролята. През ноември 2015 г. , скоро след премиерата на филма „007: Спектър“ Даниел Крейг заяви, че по-скоро би си прерязал вените, отколкото да участва в още един филм за Бонд.Продуцентът Барбара Броколи планира да привлече британската певица Адел да изпълни песента към новия филм. Нейното изпълнение към филма „Координати: Скайфол“ й спечели „Грами“ и „Златен глобус“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Новият филм за Джеймс Бонд ще излезе на 8 ноември 2019 година"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bd%d0%be%d0%b2%d0%b8%d1%82%d0%b5-%d0%b5%d0%ba%d0%be%d0%b0%d0%b2%d1%82%d0%be%d0%b1%d1%83%d1%81%d0%b8-%d0%bd%d0%b0-%d1%81%d0%be%d1%84/", "text": "Нови екоавтобуси ще бъдат официално представени на площада пред храм-паметника „Св. Александър Невски“ в столицата.Вече са доставени 20 с климатизация и вентилация, а до края на лятото ще бъдат доставени и останалите 40, информира.Газовите автобуси ще тръгнат по северните линии на столичния градски транспорт най-късно до 2 август. Те ще заменят досегашните близо 30-годишни дизелови автобуси, които са сериозен замърсител на въздуха.Новите ековозила ще обслужват градския транспорт 8 години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Представят новите екоавтобуси на София"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%b2%d0%b0%d0%bf%d1%86%d0%b0%d1%80%d0%be%d0%b2-%d0%b8-%d0%b4%d0%b2%d0%be%d0%b9%d0%bd%d0%b8%d1%8f%d1%82-%d1%81%d1%82%d0%b0%d0%bd%d0%b4%d0%b0%d1%80%d1%82-%d0%bd/", "text": "На 23 юли отбелязахме 75-годишнината от разстрела на Никола Вапцаров. По неговите думи скромно: Разстрел, и след разстрела – червеи. / Това е толкоз просто и логично. / Но в бурята ще бъдем пак със тебе, / народе мой, защото те обичахме!Като поет Никола Вапцаров няма нужда от защита, той сам се е издигнал толкова, че дребните критики, заяждания и отрицания не могат да го достигнат.Тревогата ми не е за него, а за нас, българите от второто десетилетие на ХХI век. Защото ние сме хората, готови да отрекат всичко и всекиго, ако с нещо не им е харесал или не споделя политическите, естетическите или материалните им виждания. Тази нестихваща омраза към различния разяжда обществената тъкан вече три десетилетия. И резултатът е налице – ние сме толкова разделени помежду си, че трудно намираме съмишленици освен за краткотрайна подкрепа или отрицание на нечия позиция в социалните мрежи. Но да се върна на Вапцаров. При тазгодишното припомняне на таланта, идеите и разстрела му нямаше открито противопоставяне, може би защото беше в почивен ден. Само в социалните мрежи се появиха дежурните твърдения за „националното му предателство“ и за съучастието му в „налагането на престъпния комунистически режим“. И естествено се разрази дискусия без край, но във виртуалното пространство. Как изглеждат нещата в политическото? Не мога да забравя как на 24 юли 2012 г. тогавашната председателка на Народното събрание Цецка Цачева отказа предложението да бъде почетена паметта на Вапццаров с минута мълчание. Причината: „Българската история е изпъстрена с имена на светли личности, които са направили немалко за нас. Мисля, обаче, че не е редно – всеки ден има по няколко чествания на подобни годишнини, за да почитаме всеки, по всеки повод с едноминутно мълчание“.Само че година по-рано същият парламент почете с минута мълчание кончината на Джон Дими Паница заради „многото усилия, които положи за изграждането на съвременната българска политическа класа“. Според народните представители Паница очевидно не е просто една от много „светли личности“, а нещо много повече. И наистина е така, той е българинът, най-пряко съпричастен към изфабрикуването на „българската следа“ в атентата срещу папа Йоан Павел II. Да, вярно, прави го по време на Студената война, когато е опрадано всяко средство срещу големия идеологически противник. Но нима Вапцаров не действа по време на много по-страшна и кървава война, каквато е Втората световна, да не говорим за риска, който е поел, а и цената, която е платил. Но така е при двойните стандарти – нашият борец е герой, а чуждият – престъпник.И тук стигам до големия въпрос, който ме вълнува все повече през последните години: за отношението на съвременните българи към общото ни минало.Днешните интерпретации на трагичната съдба на Вапцаров ни показват колко криво е огледалото ни, обърнато към миналото. Всеки политически или идеологически изкушен българин търси в него собствените си убеждения и отхвърля с омраза всички други.Ще дам още един пример. На 17 юли се навършиха 75 години от прокламирането на Програмата на Отечествения фронт. С нея започва формирането на алтернативна политическа коалиция, която иска да откъсне България от съюза й с Третия райх и да я обърне към Антихитлеристката коалиция. Но никой не пожела да припомни тази дата.Не е трудно да се сетим защо. Защото е прочетена по радио „Христо Ботев“ от Москва, защото е инициатива на комунистите, а днес тяхното следвоенно управление е осъдено в официалните документи като „престъпен режим“. Подчертавам, че става дума за официални документи, защото отношението на много българи е по-различно. И това е нормално, тъй като всеки има различен личен или семеен спомен от онова време. Но, когато говорим за историята, не трябва ли да оценяваме решенията и документите според времето, когато са вземани? А не просто да ги осъждаме от днешна гледна точка, която в бъдеще също може да се промени. И тогава какво, отново ли ще пренаписваме историята?Искам да припомня, че през 1942 г. Съветският съюз е най-важният военен съюзник в Антихилеристката коалиция. Че обединяването на всички сили срещу германския вермахт и неговите съюзници е жизнено важно за изхода от тази най-ожесточена война.Но какво е днешното ни отношение към опита за включването на България в борбата на „съюзените и обединени“ народи?За да няма недоразумения, ще цитирам някои текстове от Програмата на ОФ. Според нея не бива да се допуска „въвличането на България в престъпната и гибелна за българския народ хитлерова война“. А ОФ трябва „ Да разкъса съюза на България с хитлеристка Германия и с другите държави от Оста“, „Да осигури съгласно Атлантическата декларация националните интереси на българския народ чрез споразумение с другите балкански народи и чрез тясна дружба и сътрудничество на България със Съветския съюз, Англия, Америка и другите свободолюбиви народи“; „Да възстанови политическите правдини на народа, особено свободата на печата, събранията и сдружаванията, като премахне всички противоконституционни, противонародни и фашистки закони“; „Да огради народното богатство и народния труд от чужди посегателства и създаде условия за правилното икономическо развитие на страната като свободна и независима държава“; „Да осигури народния поминък, работа, дохода и човешкото съществуване на трудещото се градско и селско население“.Както се вижда, декларацията е в духа на Атлантическата харта, най-важният документ върху който е създадена ООН. Вярно е, че обещаните свободи не се реализират, след като ОФ взема властта. Но това не дава ли повод за анализ? Не можем ли днес да поговорим за разликата между документите и делата, за зависимостта на малките държави от големите, за обещанията и тяхното (не)изпълнение. Струва ми се, все актуални теми.Но не, ние предпочитаме да громим миналото, особено след като знаем какво се е случило по-късно и можем да бъдем съдници от последна инстанция.Чудя се кога ще се помирим с миналото си. Когато няма да пренаписваме идеологически историята си при всяка голяма промяна. Когато няма както след 1944 г. да изтриваме всеки спомен за градежа на държавността, само защото е извършен от буржоазията, или както правим днес – да осъждаме всички антифашистки действия като национално предателство, проява на престъпна идеология и борба срещу законната власт.Дали не е възможно, както призовава Тацит „sine ira et studio“ (без гняв и пристрастие), да се обърнем назад, за да разберем мотивите за действията на нашите предшественици, да ги обсъдим, да ги анализираме преди да ги осъдим, да почетем всички невинни жертви, независимо от коя страна на разделението са били. И да сведем чело пред идеалистите. Защото ако продължаваме да измерваме всяко действие в пари, едва ли можем да разчитаме на добро бъдеще, за светло да не говорим.", "date": "2017.07.25", "title": " Никола Вапцаров и двойният стандарт на някои наши съвременници"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8-%d0%b5%d1%81-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%be%d0%b1%d1%82%d0%b5%d0%b3%d0%bd%d0%b0%d1%82%d0%b8%d1%82%d0%b5-%d1%81%d0%b8-%d0%be%d1%82/", "text": "Европейският съюз и Турция ще обсъждат днес обтегнатите си отношения на министерска среща в Брюксел.В белгийската столица пристига турска делегация, начело с министрите на външните и европейските работи Мевлют Чавушоглу и Омер Челик. От страна на ЕС разговорите ще водят върховният представител по външната политика Федерика Могерини и комисарят по разширяването Йоханес Хан, съобщи .Посещението на турската делегация идва в деликатен момент на обтегнати отношения между правителството в Анкара и властите на Германия заради последните арести на нейни граждани и обвиненията срещу немски фирми, че финансират участници в преврата близки до Фетулах Гюлен.„Имаме фундаментални критики заради липсата на върховенство на закона“, коментира комисарят по разширяването Йоханес Хан. Той обясни, че този въпрос не касае само Германия, а е от значение за всички страни-членки и ще бъде повдигнат.Множеството журналисти и политици в затворите на Турция накараха партиите в ЕП да обвинят президента Ердоган в авторитаризъм и да поискат формално спиране на преговорите за присъединяване южната ни съседка. Комисарят Хан припомни, че преговорите така или иначе са замразени по решение на правителствата:„При сегашните обстоятелства няма да се отварят нови преговорни глави и това е нещо, с което аз трябва да се съобразявам“.Така нареченият „диалог на високо равнище“ обхваща не само въпроси около кандидатурата за членство на Турция в ЕС, но и сътрудничеството в сферата на антитероризма, миграцията, енергетиката и отбраната.Изявления след срещата се очакват около 18 ч. българско време.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Турция и ЕС обсъждат обтегнатите си отношения в Брюксел"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b5%d0%b4%d0%b8%d0%bd%d0%bd%d0%be%d1%81%d1%82-%d0%bf%d1%80%d0%b8-%d0%b3%d0%bb%d0%b0%d1%81%d1%83%d0%b2%d0%b0/", "text": "Доналд Тръмп призова републиканските сенатори да бъдат единни и да се застъпят за новия закон за здравеопазването. Днес Сенатът трябва да реши дали да започнат разговорите по новия законопроект.На среща с хиляди бойскаути вчера Тръмп се пошегува, че ще уволни министъра на здравеопазването Том Прайс, ако не бъде приет новия закон, който отменя „Обамакеър”, приет по времето на предишния държавен глава Барак Обама, съобщи .„По-добре е да събере гласове. (…) В противен случай ще кажа: Том, ти си уволнен”, заяви Тръмп, след което потупа Прайс по рамото.Очаква се днес лидерът на републиканското мнозинство в Сената Мич Макконъл да свика дебати по законопроекта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Тръмп призова за единност при гласуването на новия закон за здравеопазването"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8%d1%82%d0%b5-%d1%81%d1%80%d0%b5%d1%89%d1%83-%d0%b4/", "text": "Има натиск над свидетелите срещу депутата Живко Мартинов, който беше изключен от ГЕРБ, след като , за да го разследва за оказване на натиск и изнудване с цел облаги. Мартинов се отказа от депутаатската си защита сам.Заради тези сигнали говорителят на главния прокурор Румяна Арнаудова е пристигнала в Добрич с прокурори от спецзвеното „Антикорупция“, съобщи самата тя по БТВ.„Тук сме не само, за да съберем доказателства, но и да защитим свидетелите“, каза тя Арнаудова, уточнявайки, че към момента държавното обвинение има 12 свидетели, но най-вероятно броят им ще се увеличи.Прокурорът разкри, че свидетелите са жертва на незаконосъобразни проверки и устни закани. „Някои от тях -полицаи, са били уволнени по искане на Мартинов. Не е успял да смени само Окръжния прокурор, защото той не се назначава от него“, продължи Арнаудова.Според нея, престъпленията, извършени от народния представител са пет, макар че публично е станало само едно. „Едното от престъпленията е осъществена принуда, опит за съсипване на досъдебно производство и укриване на престъпник. По това дело вече има присъда – 4 години затвор за убийството на двама души“, допълни тя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Румяна Арнаудова: Свидетелите срещу депутата Живко Мартинов са подложени на натиск"}
{"url": "https://trud.bg/%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%b8%d1%81%d0%ba%d0%b0-%d0%be%d1%82%d1%81%d1%80%d0%be%d1%87%d0%ba/", "text": "Проектозаконът, който ще промени принципът на събиране на такса смет, предизвика полемика в обществото. Според новите предложения би трябвало таксата да се изчислява по три основни показатели по избор – според живеещите в имота, според големината на имота и според количеството изхвърлен боклук. Идеята е промените да влязат в сила от 2019.От Сдружението на общините искат тригодишна отсрочка. Те настояват процесът за преминаване на плащане на количество да е плавен. Това, което тревожи представителите на местната власт е, че драстичната смяна на принципа може да доведе до драстична смяна на цената, което ще попречи на кметовете да си вършат работата.„Това, което ние искахме, беше процесът на преминаване към плащане на количество да бъде постепенен, да бъде плавен и да имаме като начало една по-широка база за изчисления на таксата.“, коментира пред  кметът на Троян Донка Михайлова.„Този закон ограничава възможността местната власт да търси различни възможности от предвиденото в закона за определяне на спецификата такава, каквато е навсякъде в страната.“, посочи кветът на Кърджали Хасан Азис.„Съгласни сме напълно да комбинираме, т.е. да се ползва и данъчната оценка, свързаността собственика и имота и също със самите ползватели и да се даде право на местните общности чрез общинските съвети да решат точно в кой район как да се начислява съответно такса битови отпадъци.“, заяви зам.-кметът на Бургас Красимир Стойчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Сдружението на общините иска отсрочка за новата такса смет"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d1%80%d0%b5%d0%b3%d0%b0%d0%b7%d0%b8-%d0%b4%d0%b5%d1%82%d0%b5-%d1%81-%d0%b0%d1%82%d0%b2-%d0%b8-%d1%81%d0%b5-%d0%b1%d0%bb%d1%8a%d1%81%d0%bd%d0%b0/", "text": "8-годишно дете пострада при пътен инцидент в село Късак, съобщиха от Областната дирекция на МВР – Смолян.Вчера в Районно управление „Полиция” – Девин е започнато бързо полицейско производство срещу 21-годишен младеж с инициали С.Ф.Р. от село Късак, който в на центъра на селото управлява АТВ с неустановена марка, модел, рама и не е регистриран по надлежния ред. Местопроизшествието е посетено от дежурна оперативна група на полицията в Девин.Срещу същия извършител е започнато и второ бързо производство за това, че на същата дата и място, при управление на АТВ и поради изгубване на контрол над МПС, се удря в електрически стълб.При инцидента е ранено 8-годишно момче от същото село, което е получило счупване на основата на черепа, нараняване проникващо в черепната кухина и охлузни рани по тялото и главата. Пострадалият е настанен за лечение в УМБАЛ „Свети Георги” – Пловдив.21-годишният С.Ф.Р. е задържан за срок от 24 часа.", "date": "2017.07.25", "title": " 21-годишен прегази дете с АТВ и се блъсна в стълб"}
{"url": "https://trud.bg/%d0%bd%d0%b0%d0%bb%d0%be%d0%b6%d0%b8%d1%85%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%b3%d0%bb%d0%be%d0%b1%d0%b0-%d0%bd%d0%b0-%d0%bd%d1%83%d0%b4%d0%b8%d1%81%d1%82-%d0%bd%d0%b0-%d0%bf%d0%bb/", "text": "Напрежението на плаж Делфин край Ахтопол ескалира – вече е наложена първата глоба за нарушаване на обществения ред, информира . За първо лято доскорошният нудистки плаж има наемател и конфликтите между туристи с бански и без не спират.Михаил Калчев е глобен заради това, че е ходил гол по плажната ивица на Делфин.„Ние съвсем спокойно и учтиво го помолихме да не се разхожда гол, защото децата плачат и бягат от него”, заяви спасителят Яна Пенева.Чадърите и шезлонгите, които наемателят е поставил на плажа, могат да се използват безплатно… но само от хора с бански.„Евентуално, в знак на добрата ми воля за потушаване на напрежението, да обособя в единия край на плажа зона за тези дами и господа да продължат да плажуват по начина, по който са го правили до момента”, каза наемателят на плажа Йордан Тодоров.Вместо това, наемателят започна да изгражда волейболно игрище в свободната за нудисти зона.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Наложиха първата глоба на нудист на плаж Делфин край Ахтопол"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8%d0%bc-%d0%b2%d1%81%d0%b8%d1%87/", "text": "България е една от най-силните привърженици на идеята за разширяването на ЕС. Ние ще направим всичко, което е необходимо за да може в доклада на Европейската комисия за напредъка на Сърбия и на Западните Балкани, който трябва да бъде приет през април 2018 г. по време на нашето председателство, да има ясна картина и точен план за това, кога ще се случи членството. Това каза българският външен министър Екатерина Захариева пред сръбската държавна телевизия, съобщава.„Ние знаем, че това няма да се случи със сигурност през следващите 2 или 3 години. Подкрепяме идеята, че в този момент е добре за Сърбия и за страните от Западните Балкани да имат ясни срокове. България ще работи върху това да се получи дата… Скоростта зависи от бързината на реформите, които ще бъдат извършени от вашето правителство и политическият елит… Гражданите на Сърбия трябва да разберат, че реформите са в техен интерес. Реформите в икономиката, правосъдието, в здравеопазването, в социалната сфера и още редица други тежки реформи, всичко това се прави преди всичко за доброто на сръбските граждани“, каза още Захариева.Тя припомни, че от 2000 г. когато България е започнала преговорите си за членство в ЕС до днес БВП на страната е нараснал от 25 млрд. лева на 92 млрд. лв.„Сами виждате какъв икономически ръст е направила България за такъв кратък период. За предишните 30 г. бяхме построили 300 км магистрали, а в момента имаме над 700 км. Пречиствателни станции, повишаването на пенсиите и заплатите… Младите българи забравиха какво означава да чакаш на опашка за виза, да не можеш да пътуваш там където искаш, да не можеш да учиш там където искаш… Европейската солидарност – получихме 7 млрд. евро през първите десет години от членството ни, а нашата вноска бе 4.5 млрд. евро“, каза още Захариева.Според нея ЕС винаги е излизал по-силен след всяка криза. „ЕС мина през много проблем. Но след всеки един от тях излиза по-силен. След една такава криза бе създадена еврозоната, след една подобна криза започнаха разговорите за единната енергийна политика. След Брекзит всички останали държави се сближиха. Убедена съм, че ЕС ще излезе по-силен, но не трябва да пренебрегваме проблемите, преди всичко глобалните. ЕС е най-големият пазар, най-голямата икономика, но това не означава, че не трябва да подобряваме конкуренцията“, посочи Захариева.„Аз лично, както и правителството, подкрепят позицията, че ЕС няма да бъде по-силен докато всички наши приятели не са част от него. Трябва да използваме българското председателство, след него идват Австрия, която също подкрепя Сърбия, Румъния, а преди нас е Естония. Всички тези държави подкрепят разширяването“, подчерта министърът на вуншните работи.„Да използваме този момент, да направим значителен напредък и да получим ясна дата. Може за 5, 6, 7 години, но да има дата, всичко да бъде ясно“, призова Екатерина Захариева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Екатерина Захариева: Ще направим всичко необходимо за присъединяването на Сърбия към ЕС"}
{"url": "https://trud.bg/%d1%81%d1%83%d0%b4%d0%b6%d1%83%d1%86%d0%b8%d1%82%d0%b5/", "text": "Димитър Христов Чорбаджийски – Чудомир (1890-1967)При ветеринарния лекар Тровикучков влиза един пълен, влачест чичо, мига с очички и дума: – Суджучец, господин докторе, говежди суджучец донесох за панаира. От Ямбол съм. Имам си документ оттам. От вас позволително искам само за продажба. – Къде е той? – Долу е, господин докторе, долу! До халите е, в каруцата. Тровикучков тръгва бавно по стълбите, спира на площадката и почва да души като куче из въздуха. – А колкото за стоката, прясна е, господин докторе, прясна е! Преди четири деня собственоръчно и лично съм я приготвил. И на сол е докарана, и на пипер! Другите не слагат, но аз и кимион ? турих повечко. Богато нещо е! Тровикучков доближава колата, души наоколо и пак прави гримаса. – Да отворя ли чувалите, господин докторе? Ей сегичка! Ще отворя и лично ще ви отрежа парченце! Няма да го избирам. От който се падне. Аз снощи дадох на господин Джакова и на народния представител Двегушев да го опитат и си облизаха пръстите. Уж по едничко, знаете, рекохме да се почерпим, че още по едничко и нали мезето хубаво, сръбнахме си здравичката тримката. Ех, партия, знаете! Няма как! Трябва да се поддържаме. – Няма нужда да режете – отсича Тровикучков, като забива нос в първия чувал. – Суджукът е развален. Вмирисан е. Ще бъде конфискуван и унищожен. Топчестият чичо става елипсовиден. Забърборва нещо бързо, размахва ръце, а очичките му святкат, святкат като сачми и пот избива челото му. Оставя каруцата и изчезва бързо. Тровикучков дава нареждане да се пази каруцата, докато дойде агент от общината с гальота, за да го изхвърлят край града. След това прескача насреща у Петко Локума да премери температурата на кучето му и пак се връща. Пред халите го среща председателят на околийското бюро на партията, Джаков. – Докторе – започва той строго, – стоката, която си конфискувал, е моя и като така, причини за това нямаш. Отвън чувалите могат да понамирисват, защото по-рано са пренасяли цървули, но те не са мои; суджукът е пресен и мой. Освободи го, за да не се усложнява работата в твоя вреда. – Не мога, господин Джаков! Вмирисан е и според законите… – Никакви закони! Миризмата е нещо относително и зависи от носа на човека. Ако го бавиш тук, наистина ще се вмирише и ще те държа отговорен. Толкоз! Джаков тръгва нервно надолу из улицата, а докторът тъпче на едно място и нещо предъвква. – Господин докторе, господин докторе – писука разсилният, – викат ви по телефона горе! Тровикучков си избърсва челото, пухти и се качва в канцеларията. – Ало… Ааа, вий ли сте, господин Двегушев! Е! Да, да, да! Мирише малко, знаете, задушил се е от пътя, но ще видим – дано нещо му се помогне, та да не губи човечецът. Да, да, разбирам, но… Службата, знаете, такваз… законите. Ще видим, ще видим… Довиждане, господин Двегушев, довиждане! Поздравете госпожата, децата… Тровикучков слиза пак долу и заповядва да се свалят чувалите. – Извадете всички отвън! Ха, така! Хм, да! Има и здрави между тях. Отделяйте настрани тези парчета, тези, тези и тези там. Така. Достатъчно! Хайде, товари сега и заминавай! Бързай! В два часа всичко да бъде продадено! Чуваш ли! Продадено! Валчестият чичо се подсмихва скрито и тръгва с каруцата. Тровикучков се обръща към градския агент, който току-що е пристигнал: – Няма нужда от каруца. Вземи тези суджуци под мишница и да идеш… А пардон! Петре, Петре! Донеси газ! (Разсилният донася газ и ги полива добре.) Ха, сега вземи ги и да идеш оттатък турските гробища, зад говеждия пазар, да изкопаеш една дупка и да ги заровиш. Дълбоко да ги заровиш, разбра ли? Че цяла чума за града са. Общинският агент Теньо Шаламанът грабва суджуците, мята се на гальотата и тя се заклатушква като болна от ишиас. Едно дръгливо куче я подгоня, потичва след нея, потичва, но, види се, подушва миризмата, спира до една обелена наполовина акация на тротоара, почесва се и пак се връща назад. На другия ден ветеринарният лекар Тровикучков пристига в общината, повикан да прегледа един болен кон. В задния двор, където е оборът и жилищните помещения на агентите, се спира втрещен. По ниските стрехи на жилищата, по стълбовете и прозорците навред окачени да съхнат суджуци. Същите суджуци, мазни едни, лъснати, възсурови. – Шаламан, хей, Шаламан! – изкрясква гневно докторът. Шаламанът, бос, по долни дрехи, с игла и конец в ръка, изскача из една стая до обора и сбира чинно нозе. – Какви са тия суджуци? – Говежди, господин докторе! – От вчерашните ли? Шаламанът изпуща иглата и – хък-мък, хък-мък – не може да изхъка нищо. – Не те е срам да ядеш такова умирисано нещо! – Аз… аз, господин докторе, а таквоз… През войната ме раниха в носа и не подушвам нищо… Аз… затова ме туриха и до конюшнята да спя… Аз, господин докторе… и Юрдекя яде от тях, и Тончо, и пожарникарите… Те не са ранявани и пак ядоха… таквоз… – Пфу! Животни! Ами като не подушваш, не ти ли горчи от газта? – То горчи малко, господин докторе, ама Юрдекя вика, че в Лузияна пиели газ, кога ги боли корем, а мене ме присвиваше… таквоз. Полза имало, кай Юрдекя, и аз го послушах. Нали е ходил в Америка. Докторът забрави за болния кон. Само свари да се прекръсти и бързо излезе. ", "date": "2017.07.25", "title": " Суджуците"}
{"url": "https://trud.bg/%d0%bd%d0%b0-%d0%bc%d0%b5%d0%b4%d0%b5%d0%bd%d0%b0-%d1%81%d0%b5%d0%b4%d1%8f%d0%bd%d0%ba%d0%b0-%d0%ba%d0%b0%d0%bd%d1%8f%d1%82-%d0%b2-%d0%b5%d0%bb%d0%b5%d0%bd%d0%b0/", "text": "Медена седянка организират на 29 и 30 юли Община Елена и Пчеларско сдружение „Пчела“. Празникът, на който всички ще си пожелаят кошерите да са пълни, а пчелите работливи се провежда за четвърта година.Официалното откриване на седянката е на 29 юли в 10.30 ч. на площад „Христо Ботев“. Медът ще бъде осветен, предвидени са демонстрации, дегустации и забавни състезания. В 11.30 ч. на сцената ще се качи оркестър „Репорерите“.В 13.30 ч. в зала 101 на Община Елена започва научнопрактически семинар.В 17.30 ч. в седянката на площада активно ще могат да се включат и децата. Те ще творят, забавлявайки се. Организаторите са подготвили почерпка. В 19.30 ч. също на площада ще се представят горнооряховските Вокална група „Нова музика“ с ръководител Аделина Колева и Танцов ансамбъл „Сидер войвода“.На 30 юли на площад „Христо Ботев“ се открива празничен базар.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " На медена седянка канят в Елена"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d0%b1%d0%be%d1%80%d1%88%d0%be%d1%88-%d0%b5-%d1%82%d1%80%d1%8f%d0%b1%d0%b2%d0%b0%d0%bb%d0%be-%d0%b4%d0%b0-%d0%b1%d1%8a%d0%b4%d0%b5/", "text": "„Всички доклади, както и тези за финансовото състояние на НДК показват, че г-н Боршош е трябвало да бъде сменен веднага.” Това заяви народният представител от „БСП за България” и член на комисията за НДК Жельо Бойчев пред БНР.„Кой носи политическата отговорност да се търпи случващото се с НДК толкова време и кой носи отговорност парите на българските граждани да се харчат по този начин?“, попита народният представител и допълни: „След като чух какво казаха председателите на съветите на директорите и изпълнителните директори на НДК, съм изумен как всичко това може да се случва толкова дълго време и отговорните за това да не вземат никакви мерки”.Бойчев разказа за чутото по време на заседание на комисията за НДК.„Хората бяха достатъчно откровени като ги попитахме – след като не им е била предоставена информация от председателя на съвета на директорите, след като не са били наясно за начина, по който се разходват средствата и е имало неизпълнение на решенията на съвета на директорите, както и опити да се манипулират протоколите на съвета на директорите, защо не са сменили г-н Боршош- те казаха: „Ние знаехме, че ако го сменим, на следващия ден щяха да сменят нас.”Жельо Бойчев каза също, че вчера по време на заседание на комисията, е имало предложение тя да продължи своята работа, защото има още документи, които е трябвало да бъдат предоставени. „И в крайна сметка да видим как се стигна до ситуацията – да има изпълнителен директор на държавно дружество, който въпреки разпорежданията на министри, вицепремиери, държавни институции, се оказва че може да прави каквото си иска. На всичко това може да отговори само един човек и той е министър–председателят на България, поради което поискахме и той да бъде изслушан”, изтъкна Бойчев.Той припомни, че Боршош бе уволнен, ден след това върнат на работа от Борисов, при това след среща между двамата.„Информацията бе, че те са решили всички въпроси около НДК и е било взето решение Боршош да се върне на работа. Забелязваме също, че за пореден път се сменя и принципалът на дружеството. Това се случва 4 пъти за НДК. Съвсем нормално е да попитаме, коя е тази сила, която позволява всичко това да се случи. И след като министър, вицепремиер не могат да отговорят на тези въпроси, логично бе да поискаме да чуем гледната точка на премиера за връщането на Боршош”, каза още Бойчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Жельо Бойчев: Боршош е трябвало да бъде сменен заради злоупотребите в НДК"}
{"url": "https://trud.bg/%d1%81%d0%bb%d0%b5%d0%b4-%d0%b2%d1%82%d0%be%d1%80%d0%be-%d0%ba%d0%bb%d0%b0%d1%81%d0%b8%d1%80%d0%b0%d0%bd%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%83%d0%bd/", "text": "Местата по държавна поръчка в Пловдивския университет „Паисий Хилендарски“ след второ класиране са запълнени до 86%, което съответства на 2706 нови студенти, съобщи зам.-ректорът проф. д-р Христо Крушков. Той уточни, че в сравнение с миналата година процентът е нараснал с 13 на сто – през 2016 г. след второ класиране са записани 73% от бъдещите първокурсници.Днес, 25 юли, висшето училище обявява третото си класиране, а срокът за записване на приетите по него е от 26 до 28 юли включително. Всички условия за записване, както и свободните места по специалности са публикувани на .Към момента заетите места в направленията от област на висше образование „Социални, стопански и правни науки“, в редовно обучение, са над 83%. Изключение прави само „Политология“ – запълнени са 48,28 на сто от бройките. Най-високият процент е за направление „Психология“ – 98,89%. В „Икономика“, „Право“ и „Администрация и управление“ запълването на местата е съответно до 97,35%, 97,32% и 94,74%. За „Социология, антропология и науки за култура“ заетостта е 88,46, а за „Социални дейности“ – 83,33%.При хуманитарните науки нацяло са запълнени местата за редовна форма на бакалавърските филологически програми, като тези в „Теология“ – още след първо класиране. В направления „История“ и „Философия“ заетите места са съответно 73,33% и 86,67%.Нацяло, още след първото класиране бяха запълнени местата в направленията от област на висше образование „Изкуства“ – „Изобразително изкуство“ и „Музикално и танцово изкуство“, а за „Актьорство за драматичен театър“ изпитите традиционно ще се проведат през м. септември в три кръга, разпределени последователно в три дни – 11, 12 и 13 септември. Класирането ще излезе един ден след обявяването на резултатите.При педагогическите науки местата по държавна поръчка в редовна форма са изпълнени до 79% в направление „Педагогика“ и до 65,04% в направление „Педагогика на обучението по…“. В задочна форма традиционно местата се запълват по-бързо, затова в същото направление вече са заети всички обявени места за „Педагогика“ и 95,24% в „Педагогика на обучението по…“, коментира зам.-ректорът проф. д-р Христо Крушков.Направление „Психология“ е и сред най-желаните задочни форми – местата за него също бяха запълнени след първо класиране. Голям е интересът и към задочно обучение в направленията „Икономика“ и „Администрация и управление“, затова и след второ класиране техният държавен прием е нацяло изпълнен.При техническите науки по-голямата част от местата вече са заети. В Направление „Комуникационна и компютърна техника“ са се записали 82 на сто от бъдещите първокурсници по държавна поръчка, а в „Биотехнологии“ – 90%.Тенденциите в национален мащаб от последните години най-ясно се наблюдават в област на висше образование „Природни науки, математика и информатика“, смята проф. Крушков. Безспорно голям интерес има към двете форми на обучение в професионално направление „Информатика и компютърни науки“. В редовна форма са запълнени всички места, а в задочна – 99,50%. При биологическите науки след второ класиране са заети 74,44% от местата в редовно обучение и 70% – в задочно. Запълнени са половината от редовните и половината от задочните бройки в направление „Физически науки“. В редовна форма на специалностите от направление „Химически науки“ приемът е изпълнен до 53%, в задочна форма – едва до 27%. За „Математика“ са запълнени само 37%, което обаче отговоря на 19 свободни места от обявените 30.Наред с обявените записани след второ класиране 2706 нови студенти, в ПУ „Паисий Хилендарски“ има и 184 първокурсници, които са избрали платено обучение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " След второ класиране в Пловдивския университет са заети 86% от местата държавна поръчка"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b4%d1%83%d0%bd%d0%b0%d0%b2-%d0%bd%d0%be%d0%b2%d0%b0-%d0%b0%d0%bb%d1%82%d0%b5/", "text": "Община Свищов започна провеждането на информационни срещи, с цел провокиране и възраждане на интереса към рибарството. Срещите са по проект „Дунав – нова алтернатива за икономическо развитие и заетост за община Свищов“.Идеята е участниците, след широко публично обсъждане, сами да определят своята визия за развитие на територията, като едновременно с това се провокира широко публично-частно партньорство, с цел разкриване на нови работни места. Общата стойност на договора е 47 525,75 лева, с продължителност на изпълнение на заложените дейности от 27.06.2017 г. до 27.11.2017 г.Община Свищов ще проведе информационни срещи с жителите на всички 16 населени места на територията на общината. Първата среща се проведе вчера при засилен интерес, като на нея присъстваха и жители на село Ореш. По-късно същия ден такава бе проведена и в „Клуб на пенсионера“ – село Вардим. На срещите екипът по Проекта направи презентация на дейностите, като открои целите, конкретните стъпки и очакваните резултати. Чрез реализиране и използване на възможностите на подхода „отдолу-нагоре“, в резултат на проведени срещи, дискусии, обучения на местни лидери и заинтересовани лица от секторите „Рибарство“ и „Аквакултури“, ще се цели засилване на интереса към рибарството и създаване на територията на община Свищов Местна инициативна рибарска група (МИРГ).Срещите с местната общност продължават, като днес ще се проведе в с. Драгомирово в залата на кметството за заинтересованите жители и от с. Царевец; с. Българско сливово; с. Овча могила, с. Морава, с. Деляновци и с. Червена. Също днес от 17:00 часа среща ще има в с. Хаджи Димитрово в „Клуб на пенсионера“ за жителите и на с. Совата, с. Алеково, с. Козловец, с. Александрово и с. Горна студена.Община Свищов е сред първите 14 с подписани договори за безвъзмездна финансова помощ по програмата за морско дело и рибарство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Стартира проектът „Дунав – нова алтернатива за икономическо развитие и заетост за община Свищов“"}
{"url": "https://trud.bg/%d1%86%d0%b5%d0%bd%d1%82%d1%8a%d1%80%d1%8a%d1%82-%d0%b7%d0%b0-%d0%b3%d1%80%d0%b0%d0%b4%d1%81%d0%ba%d0%b0-%d0%bc%d0%be%d0%b1%d0%b8%d0%bb%d0%bd%d0%be%d1%81%d1%82-%d0%bd%d0%b0%d0%b5%d0%bc%d0%b0-%d0%b5/", "text": "Общинското дружество „Център за градска мобилност” възнамерява да наеме срещу 48 000 лв. три електромобила. Срокът на наема е една година, става ясно от публикувана документация, предаде .Макар от ЦГМ да не посочват какво налага наемането на електромобилите, по всяка вероятност те ще бъдат ползвани за промотиране пътуването с екологично чисти превозни средства.Електромобилите, които ЦГМ-София ще наеме, трябва да са почти нови – до 20 000 км. пробег, а наемната цена включва пълна застраховка, както и пълна сервизна поддръжка за период от 12 месеца. Изборът на изпълнител ще е на основание предложена “най-ниска” цена.Срокът за подаване на документи е 31 юли, а доставката на трите автомобила с изцяло електрическо задвижване, трябва да стане до два месеца след сключването на договора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Центърът за градска мобилност наема електромобили за близо 50 хил. лева"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b1%d0%b5%d0%b6%d0%b0%d0%bd%d1%86%d0%b8-%d0%b2-%d0%b4%d1%80%d0%b5%d0%b2%d0%b5%d0%bd-%d1%80%d0%b8%d0%bc/", "text": "Четирима мъже с неустановена към момента самоличност установиха служители на полицията в Горна Оряховица. Предполага се, че са бежанци. Те били открити в слънчогледова нива в землището на великотърновското село с. Никюп.Снощи в 20,30 ч., след получен сигнал от граждани за съмнителни мъже в района на Античен римски град Никополис Ад Иструм, незабавно са предприети заградителни мероприятия с участието на служители от Областната дирекция на МВР във В. Търново, търновското полицейско управление и пожарната. Час по-късно в слънчогледова нива са установени четирима мъже на възраст между 18 и 35 години, с неустановена самоличност. Четиримата са задържани за срок до 24 часа по Закона за МВР. Работата по изясняване на случая продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Спипаха четирима бежанци в древен римски град"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%ba%d0%b0%d0%bd%d0%b0%d0%bb-%d0%b7%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b0%d0%bb%d0%ba%d0%be%d1%85%d0%be%d0%bb-%d1%81-%d0%b1/", "text": "Тонове нелегален метилов алкохол са внесени от България, съобщи гръцката полиция на специална пресконференция. Разследването продължава, като полицията търси българския източник на нелегалния алкохол, съобщава . Засега сред арестуваните участници на нелегалния канал няма задържани българи.Само в един от складовете полицията откри 12 тона нелегален етилов алкохол, внесен от България. Задържани са организаторите на две престъпни групи, които действали независимо, но имали общ доставчик от България.Беше открита и добре оборудвана дестилерия, където е извършвано бутилирането на фалшивия алкохол. Марковите етикети на бутилките също са фалшиви.В близост до летището в Атина откриха и склад с нелегален алкохол, произведен в България, като гърците са сменяли само етикетите.Нелегалният алкохол е внасян в бидони и полицията разследва пътя му и преминаването на стоката през митническите власти.Разпределението на битилките с алкохол е ставало на гръцките острови Закинтос и Крит при плащане в брой от собствениците на заведения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Разбиха канал за нелегален алкохол с българско участие в Гърция"}
{"url": "https://trud.bg/%d0%b0%d0%bf%d0%b8-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0-%d1%81%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%82%d1%80%d0%b0/", "text": "Утре от 21 ч. до 05 ч. на 27 юли движението в участъка при 42-ри километър на „Тракия“, в района на мотел „Ихтиман“, ще се осъществява през локалните платна вляво и дясно на съществуващите търговски крайпътни обекти. Временната организация на движението е във връзка с демонтаж на пешеходен мост (пасарелка) над „Тракия“, съобщиха от АПИ.Трафикът в посока Пловдив ще бъде пренасочен през отбивката за бензиностанция „Лукойл“ и Мотел „Ихтиман“. В посока София през отбивката за бензиностанция „Петрол“.Необходимо е шофьорите да карат внимателно и да спазват пътната сигнализация по обходния маршрут, предупреждават от АПИ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " АПИ: Ограничава се движението по „Тракия“ в района на Ихтиман\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%b3%d1%80%d1%83%d0%bf%d0%b0-%d0%b4%d0%b5%d1%86%d0%b0-%d0%b8-%d0%bf%d1%80%d0%b8%d0%b4%d1%80%d1%83%d0%b6%d0%b8%d1%82%d0%b5%d0%bb%d0%ba%d0%b0%d1%82%d0%b0/", "text": "Пожарникари и полицаи от РУ на МВР-Септември са спасили група от 10 деца на възраст между 7 и 10 години, които се загубили заедно със своята придружителка в Родопите в близост до пазарджишкото село Варвара в понеделник вечерта, съобщи Мирослав Стоянов, говорител на Областната дирекция на МВР-Пазарджик. Сигналът за изпадналите в беда малчугани бил подаден малко след 20.30 часа от ръководителката на групата, която се обадила на спешен телефон 112, за да съобщи, че не могат да намерят пътеката за връщане от местността Равно боре към селото и са се озовали в дере близо до река Чепинска, от което нямало изход и се налагало да преминат през реката, която била доста пълноводна. Веднага в РУ на МВР-Септември бил сформиран екип от пожарникари и полицаи, които незабавно потеглили към оказаното място. В операцията се включили лично началникът на противопожарния участък и шефът на Районното полицейско управление, които преценили откъде е най-безопасно да пренесат на гръб през коритото на реката децата.Периметърът бил осветен с прожектори и обезопасен с въжета. Един от служителите на местното противопожарно звено пренесъл на гръб безопасно всичките 10 деца през коритото на реката. Малко след полунощ всички малчугани се прибрали невредими по домовете си, където ги чакали притеснените им и силно уплашени родители, баби и дядовци, при които някои от тях били дошли на гости за лятната ваканция от други градове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Спасиха група деца и придружителката им, загубили се в планината\t\t\t"}
{"url": "https://trud.bg/14-%d0%b4%d1%8a%d1%80%d0%b2%d0%b5%d1%82%d0%b0-%d0%bf%d0%be%d0%b2%d0%b0%d0%bb%d0%b8-%d0%b1%d1%83%d1%80%d1%8f%d1%82%d0%b0-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "Силната буря в община Шумен е изкоренила и изпочупила 14 дървета в района на селата Васил Друмев и Илия Блъсково и в участъка на общинския път между двете населени места. Пороен дъжд с вятър и едра градушка се изсипа за минути след 18 часа в понеделник.След получения сигнал за паднали дървета работници от общинското предприятие „Паркове и обредна дейност“ са се отзовали и почистили пътното платно, за да се възстанови движението. При отстраняването на опасните клони, надвиснали над електрическата мрежа и покривите на къщите, е използвана и автовишка. Съдействие са оказали кметовете и хора от двете села.В Шумен също се изсипа градушка с големината на лешник, но няма подадени сигнали в общинската администрация за нанесени сериозни материални щети, съобщават от кметството. Силният вятър и дъждовната вода са свлекли кал, нападали листа и счупени клони от дърветата, има запушени дъждоприемни шахти, установила е проверка на Общинския щаб за защита при бедствия. Работниците от почистващите фирми чистят наносите по шахти, улици и пешеходни зони.Според синоптичната прогноза през следващите три дни отново се очакват бури, придружени с проливни дъждове и градушки. В тази връзка кметът на община Шумен Любомир Христов е разпоредил всички кметове на населени места, на чиито територии се намират язовири и речни корита, да осигурят периодично наблюдение на водните нива на водоемите и да сигнализират своевременно за настъпили промени.", "date": "2017.07.25", "title": " 14 дървета повали бурята в Шуменско"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%be%d1%82-%d1%81%d1%8a%d1%81%d1%82%d0%b0%d0%b2%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Бойна техника, която е на въоръжение в армиите на Република България и на САЩ, ще бъде изложена в София на 27 юли, съобщиха от Министерство на отбраната.Гражданите и гостите на града ще имат възможността да разгледат американски бойни машини М 1126 „Страйкър“ от състава на 2-ри Кавалерийски полк, както и бронирани бойни машини MSFV „COMANDO SELECT“ от военно формирование 56 040 – Благоевград, които ще бъдат изложени от 11.00 ч. до 13.00 ч. на 27 юли в района на Военната академия „Георги С. Раковски“ в София.Желаещите да разгледат изложената техника ще бъдат допускани през парка в района на Военната академия (бул. „Евлоги и Христо Георгиеви“ 82). Българските и американските военнослужещи ще запознаят посетителите и със задачите, които се изпълняват с участието на представената военна техника.По-рано същия ден представители от формированието на 2-ри Кавалерийски полк от Сухопътните войски на САЩ в Европа ще отдадат почит и поднесат венец пред Паметника на Незнайния воин в столицата.Американските сили, в състав до 130 души личен състав и до 90 единици колесна техника, ще се придвижат през територията на България в периода 24-28 юли 2017 г. за участие в съвместно учение в Република Македония. За осигуряване на сигурността по време на движението те ще бъдат ескортирани от представители на Служба „Военна полиция“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Военна техника от състава на българските и американските въоръжени сили ще бъде представена в София"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%be%d1%82-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b2/", "text": "На 28.07.2017 и 29.07.2017г. (петък и събота) ще се проведе традиционният събор на левицата на Бузлуджа.На 28.07.2017г. (петък ) от 10:00 часа в местността Историческа поляна под връх Бузлуджа, млади художници ще рисуват Дом-паметника Бузлуджа, като част от инициативата „Бузлуджа е на България“.От 12.00 часа социалисти от цялата страна, начело с лидера на БСП Корнелия Нинова, ще поднесат венци на мемориален комплекс „Бранителите на Стара Загора”. В 13.00 часа ще бъде връчена наградата на НС на БСП за политическа журналистика и публицистика „Георги Кирков – Майстора” в къщата музей на „Гео Милев”.В 14.30 часа ще се проведе среща на представители на общинската организация на БСП –Стара Загора с Корнелия Нинова и депутати от ПГ на „БСП за България”. По време на нея ще се прожектира филмът „Векът на Виктор Шемтов” с автор Тома Томов, в регионалната библиотека „Захари Княжески”. В 16.00 часа ще бъде даден старт на колоездачно състезание за Купа „Бузлуджа 2017 г.” пред хотел „Шампион” гр.Казанлък.В 18.00 часа ще бъдат връчени наградите на победителите в колоездачното състезание и ще бъдат поднасени венци и цветя на Паметника на свободата на връх Шипка.В 17.00 часа ще бъдат открити турнирите по футбол и тенис за Купа ”Бузлуджа 2017” – хотел „Шампион” гр.Казанлък, а на следващия ден в 10.00 часа е турнирът по баскетбол за Купа „Бузлуджа 2017” в гр. Стара Загора, в парк „Артилерийски”.На 29.07.2017г. в 10.30 часа ще започва Националният събор на левицата „Бузлуджа 2017” на Историческа поляна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Социалисти от цялата страна отбелязват „Бузлуджа 2017” с многобройни събития"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%81%d0%b0-%d0%b7%d0%b0%d0%b1%d0%be%d0%bb%d0%b5%d0%bb%d0%b8-%d0%be%d1%82-%d1%82%d1%80%d0%b8%d1%85%d0%be%d1%86%d0%b5%d1%84%d0%b0%d0%bb%d0%be%d0%b7%d0%b0-%d0%b2-%d0%b3/", "text": "Двама души от община Горна Оряховица са заболели от трихоцефалоза, известна още като опаразитяване с космоглав. Статистиката на Районната здравна инспекция в Старата столица е за периода 17-23 юли т.г. Заразяването на човека с трихоцефалоза се осъществява по фекално-орален механизъм, със замърсени ръце, вода, храна. При това се отделят ларви в тънкото черво, съзряват и се локализират на границата с дебелото черво, като с помощта на тънкия си предн край се фиксират за лигавицата. Това развитие отнема около месец – месец и половина. Симптомите са повръщане, диария, болки в корема.Специалистите регистрират през изминалата седмица и три нови случая на туберкулоза в областта. Двама търновци са боледували от вирусен хепатит, а един – от хеморатична треска с бъбречен синдром. 21 са случаите не ентероколити, а два – на салмонелоза за отчетния период.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Двама са заболели от трихоцефалоза в Горна Оряховица"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%bf%d1%80%d0%b5%d1%81%d1%82%d0%be%d0%b8-%d0%b7%d0%b0/", "text": "Престои захлаждане, но след това идва нова гореща вълна – тя започна от 28 юли. Това обяви пред  климатологът доц. Георги Рачев.Той уточни, че астрономическите горещници са именно между 28 и 30 юли. По тях навремето хората прогнозирали каква ще е зимата.В началото на август ще е слънчево и с максимални температури около 30 градуса, прогнозира Рачев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Климатологът Георги Рачев: Престои захлаждане, от уикенда – нова гореща вълна"}
{"url": "https://trud.bg/%d0%b2%d0%b5%d0%bb%d0%b8%d1%81%d0%bb%d0%b0%d0%b2%d0%b0-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%b7%d0%b0-%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%b1%d0%be%d1%80%d1%88%d0%be/", "text": "ГЕРБ заобикаля закона и поставя отделни персони над закона. Така коментира неявяването на Мирослав Боршош за изслушване в Народното събрание в предаването „Тази сутрин” Велислава Кръстева, депутат от ДПС и член на временната анкетна комисия по казуса „НДК”.Според нея бившият изпълнителен директор на двореца Мирослав Боршош е бил длъжен да се яви пред комисията. Това негово задължение е разписано в правилника за работата на парламента, а той има силата на закон, уточни Кръстева.По думите й Боршош си позволява да поставя под съмнение работата на вицепремиери, на прокурори, на ДАНС и на депутатите и това е симптоматично за състоянието на демокрацията в България.Депутатът от БСП Атанас Костадинов, който също е член на временното комисия, изрази съжаление, че не е било прието предложението на социалистите да се удължи срокът на работа на комисията. Той уточни, че това не е комисия „антиборшош”.Костадинов коментира още, че Боршош не е свещена крава и от БСП се надяват, че прокуратурата ще си свърши работата.", "date": "2017.07.25", "title": " Велислава Кръстева за Мирослав Боршош и скандала НДК: ГЕРБ  поставя отделни персони над закона"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d1%81%d0%b5%d1%80%d0%b2%d0%b8%d0%b7-%d0%b7%d0%b0-%d0%ba%d0%bb%d0%b8%d0%bc%d0%b0%d1%82%d0%b8%d1%86%d0%b8-%d0%b2-%d1%88%d1%83%d0%bc%d0%b5%d0%bd/", "text": "Сервиз за климатици гори на ул. „Владайско въстание“ Шумен. На място има две пожарни.По обяд пламъците вече бяха изгасени, но все още нямаше яснота за причините да лумне огънят.На мястото на пожара дойде и собственикът на сервиза Иван Иванов. Когато пожарът станал, в сервиза била само една служителка и тя стояла в съседна стая. Усетила, че нещо гори в приемната за ел.уреди и веднага потърсила помощ на телефон 112. Към 10,42 часа огнеборците в Шумен са били известени и веднага два екипа отишли да гасят.Унищожена е техника, оставена за ремонт, както и нови климатици.На сервиза също са нанесени сериозни щети.", "date": "2017.07.25", "title": " Пожар в сервиз за климатици в Шумен"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b8%d1%82%d0%b5-%d1%81%d1%80%d0%b5%d0%b4%d0%b8/", "text": "Образователните средища зад граница трябва да бъдат пазители на българския дух. Това заяви вицепрезидентът Илияна Йотова на среща на „Дондуков“ 2 с членовете на управителния съвет на Асоциацията на българските училища в чужбина и предложи организацията да се включи със своя концепция в отбелязването на Вазовите празници в Сопот през следващата година.Според членовете на асоциацията българският език е наше интелектуално богатство, с него можем да се гордеем и заслужава да бъде обща кауза на българската държава, съобщиха от президентството. По техни думи предстоящото европредседателство на България е подходящ момент тази цел да бъде поставена на дневен ред.„За нас е много важна държавната подкрепа и ангажирането на институциите на всички нива за признаване на българския език в ЕС като матуритетен език“, посочиха още от Асоциацията на българските училища в чужбина и призоваха запазването на българския език и самосъзнание да не остава само усилие на българите зад граница.Вицепрезидентът Илияна Йотова и членовете на Управителния съвет на организацията се обединиха около становището, че е необходима дългосрочна стратегия за българите в чужбина. „Задължителна е национална и координирана политика за тези, които се връщат в България, за българите по произход и за тези, които искаме да върнем“, каза Илияна Йотова.По думите на вицепрезидента в последно време има интерес за завръщане на сънародниците ни от чужбина в България не само от страна на държавата, но и от страна на българските предприемачи. „Как да си помогнем взаимно е въпрос на добри решения“, допълни Илияна Йотова.По време на срещата вицепрезидентът и представителите на организацията обсъдиха също инициативата за осигуряване на възможността българските деца от чужбина да държат българска матура, каквато държат учениците в България, както и идеята за модел за адаптация на деца, които идват от чужбина в задължителна училищна възраст.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Илияна Йотова: Образователните средища зад граница трябва да бъдат пазители на българския дух"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%ba%d0%be%d0%bb%d0%b0-%d0%b8/", "text": "   ", "date": "2017.07.25", "title": " Мъж и жена загинаха във верижна катастрофа край Монтана (СНИМКИ)\t\t\t"}
{"url": "https://trud.bg/26-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%bf%d0%be%d0%bb%d0%b8%d1%86%d0%b0%d0%b9-%d1%81-%d0%bd%d0%be%d0%b6/", "text": "Започнато е следствено дело по случая, при който 26-годишен криминално проявен дупничанин , съобщиха от Областната дирекция на МВР – Кюстендил.При неизбежна самоотбрана служителят на Районно управление „Полиция” – Дупница е ранил със служебното си оръжие нападателя.26-годишният дупничанин е известен на полицията с множество и разнообразни престъпления: кражби, грабежи, повреждане на чужда собственост, нанасяне на телесни повреди. Има 14 осъдителни присъди.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 26-годишният мъж, нападнал полицай с нож, има 14 осъдителни присъди"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bb%d0%b5%d0%b3%d0%bd%d0%b0%d0%bb%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be-%d0%bf%d1%8a%d1%82%d1%8f-%d0%ba/", "text": "Общинската администрация на град Девин ще монтира „легнали полицаи“ по пътя към село Триград, където намереният мъртъв 16-годишен Кристиян  трима туристи пешеходци.Мястото е посещавано от много хора от страната и чужбина заради намиращите се край селото природни забележителности. Пътят обаче не е обезопасен, липсва тротоар за пешеходци.Причината за ремонта не е само трагичният инцидент от последните две седмици, каза кметът на Девин Красимир Даскалов пред .„Още преди да се случи това, със заместник-кмета бяхме решили да предвидим средства за следващата година да бъдат възстановени и изградени там тротоари. Сега решихме. След тази трагедия отменихме традиционните „Орфически мистерии“, които се провеждат обикновено в последната неделя на месец юли в Триград. Тази година в памет на загиналото момченце Кристиян няма да бъдат провеждани, а средствата, които бяхме предвидили, ще бъдат пренасочени за монтирането на изкуствени ограничители на скоростта точно в тази отсечка, в която се случи трагичният инцидент.“, обясни той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Монтират „легнали полицаи“ по пътя към Триград"}
{"url": "https://trud.bg/60-%d0%bd%d0%be%d0%b2%d0%b8-%d0%b5%d0%ba%d0%be%d0%b0%d0%b2%d1%82%d0%be%d0%b1%d1%83%d1%81%d0%b0-%d1%82%d1%80%d1%8a%d0%b3%d0%b2%d0%b0%d1%82-%d0%b2-%d1%81%d0%be%d1%84%d0%b8%d1%8f-%d0%b4%d0%be-1-%d0%b0/", "text": "От днес до 1 август по линиите на градския транспорт влизат в движение 60 нови газови автобуса от най-висок екологичен стандарт. Това каза столичният кмет Йорданка Фандъкова.Новите автобуси ще се движат основно в северните и западните райони на София, в районите „Нови Искър“, „Кремиковци“. „Разбира се има линии и във „Връбница“, в „Надежда“. До този момент там се движиха автобуси на възраст между 15 и 25 години, дизелови, без климатизация“, каза Фандъкова. Според нея с пускането на тези автобуси се прави нова стъпка в борбата срещу замърсяването на въздуха.", "date": "2017.07.25", "title": " 60 нови екоавтобуса тръгват в София до 1 август\t\t\t"}
{"url": "https://trud.bg/%d0%bd%d0%b0%d0%b4-%d0%ba%d0%b8%d0%bb%d0%be%d0%b3%d1%80%d0%b0%d0%bc-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d0%b1%d0%b8%d0%b6%d1%83%d1%82%d0%b0-%d0%b7%d0%b0%d0%b4/", "text": "1557 грама контрабандни златни и сребърни изделия иззеха митническите служители на ГКПП Малко Търново и ГКПП Лесово при разкрити три опита за нелегален внос, съобщиха от Агенция „Митници“.Огърлица и обици от злато с тегло 322 грама задържаха при проверка на 22.07.2017г. на влизащ в страната от Турция автобус, управляван от турски гражданин.Под шофьорската седалка митническите служители от митническа мобилна група откриват черен найлонов плик, в който са увити масивните бижута.Други недекларирани 408 грама златни и 511 грама сребърни накити са открити в дамската чанта и дрехите на българска гражданка, пътуваща с автобус от Турция за България. Автобусът с българска регистрация е пристигнал на ГКПП Малко Търново на 21.07.2017 г. около 1,30 часа . След извършения паспортен контрол е подадено искане от служителите на „Гранична полиция“ за личен преглед на пътуваща жена в автобуса.При личния преглед, извършен от митническа служителка, в джобове по дрехите и в дамската чанта на пътничката са открити пакети, съдържащи недекларирани 131 златни и 244 сребърни бижута. Срещу българската гражданка е съставен акт по Закона за митниците и Валутния закон.При друг случай, на 20.07.2017 г., около 20.30 часа вечерта, на ГКПП Малко Търново пристига автобус, управляван от румънски гражданин, превозващ туристи от Турция за Румъния през България. Шофьорът на автобуса е декларирал, че пренася 180 грама златни накити, за които е подал валутна декларация. При измерване на декларираното от него злато, митническите служители установяват, че то е 227 грама и надхвърля декларираното количество.При последвалата митническа проверка на автобуса и багажа на пътниците, митническите служители откриват в стари обувки на шофьора, поставени в ръчната му чанта, още два пакета с недекларирани 89 грама златни изделия. Цялото количество от 316 грама златни изделия е иззето. Срещу румънския гражданин – шофьор на автобуса, е съставен акт за нарушение на Валутния закон и Закона за митниците.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Над килограм контрабандни бижута задържаха на Митница Бургас"}
{"url": "https://trud.bg/1963822-2/", "text": "Турция трябва да вземе основното решение за ЕС. Така комисарят по европейска политика за съседство и преговори за разширяване Йоханес Хан коментира, неотложността Турция да изясни отношението си към Европейския съюз, пред  германският телевизионен канал ZDF.Позицията се австрийският политик изложи малко преди провеждането на разговори с правителствени представители на Анкара.Турция е тази, която трябва да изясни дали да задълбочи и подобри отношенията си с Общността. Ако тя наистина иска това, той трябва да го докаже с действията си.По отношение на споразумението за бежанците, постигнато между Брюксел и Анкара през март 2016 г., трябва да остане в сила, въпреки настоящите проблеми, уверен е Хан.", "date": "2017.07.25", "title": " Йоханес Хан: Турция трябва да вземе основното решение за ЕС"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d1%89%d0%b5-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0/", "text": "Министърът на отбраната Красимир Каракачанов, постоянният секретар на отбраната Антон Ластарджиев и заместник-началникът на отбраната генерал-лейтенант Пламен Атанасов ще наблюдават демонстрация на способностите на бригада „Специални сили“ в района на Специализирания учебен център „Црънча“ в сряда, съобщиха от МО.По време на демонстрацията ще бъдат изпълнени различни типове парашутни скокове и стрелби и ще бъдат демонстрирани задачи по неутрализиране на терористи в транспортни средства (автобус) и сгради. Учението се провежда за първа сертификация на тактическа група за специални операции от състава на бригада „Специални сили“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Министърът на отбраната ще наблюдава демонстрация на бригада „Специални сили“"}
{"url": "https://trud.bg/12-140-%d0%ba%d1%8a%d1%81%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b2-%d0%b1%d0%b8%d0%b4%d0%be%d0%bd%d0%b8-%d0%b8-%d0%ba%d0%b0%d1%88%d0%be/", "text": "12 140 къса нелегални цигари и тютюн за пушене, скрити в бидони и кашони от „сусамки“ задържаха митнически и полицейски служители при проверка в района на град Бяла, област Варна, съобщават от Агенция „Митници“.На 18.07.2017 г. митническа мобилна група и служител от „Икономическа полиция“ в ОД на МВР – Варна извършват проверка на частен имот в града, при която откриват  607 кутии (12 140 къса) цигари с марки „Business Royals“, „Roseman“, „Comliment“ без български акцизен бандерол, както и 7 кг. нарязан тютюн за пушене в пакети по 1 кг. Цигарите и тютюнът били укрити в кашони с надпис „Сусамки“ и бидони. Образувано е досъдебно производство по описа на митница Варна. По цени на съдопроизводството задържаните тютюневи изделия са за над 7000 лева.Ден по-рано, на 17.07.2017 г. в гробищния парк в  Бургас, митническа мобилна група извършва проверка на лек автомобил, в чийто багажник са открити черни найлонови торби с нарязан тютюн за пушене. Общото количество на задържания тютюн е 100 кг. Предстои образуване на административнонаказателно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 12 140 къса нелегални цигари  в бидони и кашони от „сусамки“ задържаха в Бяла"}
{"url": "https://trud.bg/54-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5/", "text": "54-годишен мъж от село Водица е с опасност за живота след изгаряне от волтова дъга, съобщиха от Областната дирекция на МВР – Търговище.Вчера около 11.00 часа в землището на Водица 54-годишен мъж, управлявайки зърнокомбайн, е допрял корпуса на машината до електропровод, в резултат на което се е получила волтова дъга и мъжът е получил 10% изгаряния. Откаран е в болница във Варна с опасност за живота му.Възникналият пожар е погасен от служители на РС „ПБЗН“ – Попово с един противопожарен автомобил. В резултат на инцидента са унищожени 2 гуми на комбайна и 1 декар пшеница. Спасени от огъня са 40 декара посеви. Местопроизшествието е посетено от служители на Районно управление „Полиция” – Попово и на Инспекция по труда-Търговище. По случая е образувано досъдебно производство по описа на Районно управление „Полиция” – Попово.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 54-годишен мъж е с опасност за живота след изгаряне от волтова дъга"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d0%b2%d1%81%d0%b8%d1%87%d0%ba%d0%be-%d0%bd%d0%b0-%d0%b7%d0%b5%d0%bc%d1%8f%d1%82%d0%b0-%d0%b1%d0%b5%d1%88%d0%b5-%d0%b1%d1%80%d0%be%d0%ba%d0%be%d0%bb%d0%b8-%d0%b8/", "text": "– Къде ще почиваш?– На плажа на Иракли.– Ирак ли? Че то там само пустини и талибани има! Какви плажове? Премиера в операта. Залата се пръска по шевовете. По някое време от задните редове някой, с ясно усещащи се нотки на алкохолно опиянение, се провиква:– Има ли лекар тук?Представлението спира, артистите и музиката млъкват, зрителите се споглеждат докато един човек става и казва:– Аз съм лекар. Какъв е проблемът?А пияният:– Какво ще кажете, колега? Много яко представление, нали? Подслушано:– Ще се подстрижа или ще се пребоядисам! Непременно трябва да направя нещо с главата си това лято!– Чудесно решение! Защо не пробваш да прочетеш една книга? Докторът казва на една жена, след като я преглежда:– Сърцето, кръвното и пулсът са наред. Искам да прегледам онова нещо, което вас жените, винаги ви вкарва в проблеми.Жената се съблича гола, качва се на носилката и разкрачва краката.Когато доктора се обръща казва:– Неееее, не. Облечете се отново, искам да ви прегледам езика. – Толкова сте стройна, какво ядете?– Същото като теб, но половин кофа по – малко. – Как се справяте с английския ?– Отлично.– Използвайте „literally“ в изречение.– От тази ракия литъра ли струва 8 лева? Как се трупа опит в медицината:– Труп, труп, труп, труп… В началото Бог сътворил небето и земята. Земята била покрита с броколи, цветно зеле, спанак и разноцветни плодове. Адам и Ева живеели дълго и били здрави. И тогава Сатаната сътворил сладоледа и баничките с масло. И попитал Сатаната Адам:– Искаш ли да добавя в баничките и пълномаслено сирене?– Искам. – отвърнал той.– Аз също. – обадила се Ева.– И да е соленичко, ако може.И двамата наддали по 3 кг. И създал Бог био-йогурта, за да може Ева да запази фигурата си, която Адам така обичал. А Сатаната създал пшениченото брашно, маята и рафинираната захар. Смесил ги и Ева минала от 36-и на 44-и размер.И казал Бог:– Яж със здраве тая салата от градината ми.– И добави сос от синьо сирене и чесново хлебче. – подшушнал Сатаната.Адам и Ева отпуснали коланите след ядене.И казал Бог:– Пращам ви за здраво сърце пресни зеленчуци и зехтин.– От мен чеверме и печена кокошка. – допълнил Сатаната.Адам и Ева качили холестерола до небето. Измислил Бог печените картофи без масло, с високо съдържание на калий и други полезни съставки. Сатаната отвърнал на удара с пържен чипс, като не пропуснал да го посоли обилно. Адам и Ева качили още килограми и се изринали в добавка. Бог създал бягащата пътека, за да могат децата му да контролират теглото си. А Сатаната – телевизора и дистанционното. Адам и Ева се настанили на дивана, защракали с дистанционното и си взели вибромасажни уреди за корем.Бог сътворил нискокалоричните продукти. Сатаната – Макдоналдс и чийзбургера.– Искате ли? – попитал той Адам и Ева.– Двойна порция! – облизали се те.И получили инфаркт. Бог въздъхнал и създал байпаса. Сатаната се ухилил и създал Министерството на финансите и Здравната каса… Айше и Хасан купуват жилище в блок.Отиват да го видят, влизат във входа и Айшето казва.– Хасане, извикай хасансьора!Хасан натиска копчето, идва машината, Хасан отваря вратата, влиза и при опита на Айшето да влезе, казва:– Ти къде, това е за мен, ако беше за теб, щеше да се казва Айшенсьор, айде бичи по стълбите! Надпис във входа:Моля, комшийката от съседния блок, която се съблича по няколко пъти на ден на отворена врата на терасата, да го прави само преди обяд, защото след обяд слънцето свети обратно и нищо не се вижда…..Благодаря! Една дама помолила свой приятел програмист да ѝ постави тапет на лаптопа. Той поставил снимка на своя котарак. Негов приятел решил да се пошегува и сменил снимката на котарака с огромен член. Без да забележи промяната, мъжът върнал лаптопа на дамата.След един час тя му звъннала:– Чие е това нещо на екрана?– Моят! Ако искаш ела, ще ти дам да го погалиш….– Ооо… Стоя си аз на колелото във фитнеса. Идва един и ми вика:– Защо не въртиш педалите?Отговарям му:– Споко, бе! ПуснАл съм го по инерция. Обажда се един шеф в офиса си:– Някой тъпанар да се е обаждал?– Не, Вие сте първият, шефе!", "date": "2017.07.25", "title": " Когато всичко на Земята беше броколи, или как Адам и Ева откриха синьото сирене"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%bf%d0%be%d0%bb%d1%88%d0%b0-%d0%b7%d0%b0%d1%80/", "text": "Съветът на федерацията, горната камара на руския президент, призова Владимир Путин да натовари ведомствата с разработването на санкции срещу Полша, в отговор на разрушаването на паметници на съветски войници в страната, съобщава .„Молим да бъдат дадени разпореждания на федералните органи на изпълнителната власт да представят комплексни предложения за въвеждането на мерки с ограничителен характер в сферата на двустранното сътрудничество с Република Полша, а също и по отношение на полските парламентаристи, които са инициатори на закона от 1 април 2016 г. за забрана на пропагандата на комунизма или тоталитарния строй“, се казва в обръщението на сенаторите към държавния глава на Руската федерация, прието във вторник, 25 юли.Както се отбелязва в документа, парламентът на Полша е приел поправки в законодателството, които предвиждат демонтирането на паметници и паметни плочи, включително и на съветски военнослужещи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Русия обмисля санкции срещу Полша заради демонтажа на съветски паметници"}
{"url": "https://trud.bg/53-%d0%ba%d1%83%d1%80%d1%81%d0%b0%d0%bd%d1%82%d0%b8-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%bf%d1%8a%d1%80%d0%b2%d0%be-%d0%be%d1%84%d0%b8%d1%86%d0%b5%d1%80%d1%81%d0%ba%d0%be-%d0%b7/", "text": "Ритуал по присвояване на първо офицерско звание на курсантите на НВУ “Васил Левски” и сержантско звание на кадетите на Професионалния сержантски колеж ще се проведе утре от 10,30 ч. пред МДТ „Константин кисимов” във Велико Търново.Випускът се нарича “Випуск-2017 „Васил Левски”. За новопроизведените офицери той е 139 по ред от създаването на първото военно училище непосредствено след Освобождението на България и е девети за Професионалния сержантски колеж.През настоящата учебна година завършват 53 курсанти от НВУ “Васил Левски”, обучавани по 11 военни специализации. Присвоява им се първо офицерско звание “лейтенант” и получават образователно-квалификационна степен “бакалавър” по военна и гражданска специалност.Първенец на Випуск-2017 „Васил Левски” е лейтенант Борислав Тодоров – специализация “Сигнално разузнаване и електронна война” Той завършва обучението си със среден успех от курса на обучение Отличен 5.81 и от държавните изпити Отличен 6.00. Лейтенант Борислав Тодоров е роден в гр. Русе.Първенец на факултет “Общовойскови” е лейтенант Пламена Гранджан и е със специализация “Сигнално разузнаване и електронна война”, на факултет „Артилерия, ПВО и КИС” в Шумен е лейтенант Стефан Димитров със специализация “Артилерия”, на факултет „Авиационен” е лейтенант Николай Бойчев със специализация “Летец-пилот”.Разпределението на випускниците в поделенията на Българската армия е извършено според класиране по специално разработена методика. 48 кадети, са випускниците от деветия випуск на Професионалния сержантски колеж, които ще получат свидетелства и ще им бъде присвоено първо сержантско звание “младши сержант”. Кадетите са обучавани в секция “Сухопътни войски” във Велико Търново по 3 специалности и по 3 специалности в секция “Военновъздушни сили” в Долна Митрополия.Обучението на кадетите от сержантския колеж се провежда със срок 1 година, като те получават четвърта степен на професионална квалификация в направление “Военно дело и отбрана”.Първенец на випуска на Професионалния сержантски колеж е младши сержант Стайко Желев от военно формирование 26940 в Стара Загора.7 са випускниците-лейтенанти, които завършват с успех над отличен 5.50 от целия курс на обучение и отличен 6.00 от държавните изпити. На тях началникът на НВУ „Васил Левски” бригаден генерал Пламен Богданов връчи грамоти Cum laude.Първенците ще получат награди от министъра на отбраната и от началника на отбраната.Интернешънъл Асет банк АД ежегодно връчва парична награда в размер на 500 лв на първенеца на випуска.Сдружение „Поглед към вековете” ще подари на всички лейтенанти книгата на издателство „Захари Стоянов” „Народе??? Писма. Личен бележник на Васил Левски” с посланието да пазят винаги в сърцето си спомена за Националния военен университет „Васил Левски” и старопрестолния град Велико Търново.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 53 курсанти получават първо офицерско звание на церемония в Старата столица"}
{"url": "https://trud.bg/9-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%b2%d0%be%d0%b4%d0%b0%d1%87-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%85%d0%b2%d1%8a/", "text": "48-годишният Гюнайдън Махмуд, който беше предаден на съд с обвинителен акт по незабавно производство за даден подкуп на полицейски служители, получи наказание лишаване от свобода за срок 9 месеца, чието изтърпяване бе отложено от състав на Силистренския окръжен съд с 3-годишен изпитателен срок. С присъдата си съдът му наложи и глоба в размер на 500 лева, съобщиха от прокуратурата.В съдебната зала подсъдимият поискал делото срещу него да се гледа при условията на съкратено съдебно следствие, признал изцяло вината си и всички факти и обстоятелства в обвинителния акт и изразил съжаление за стореното на 20 юли 2017 г.Тогава при полицейска проверка на управляван от подсъдимия автомобил било установено, че Гюнайдън Махмуд не притежава свидетелство за управление на МПС. След като полицейските служители започнали да съставят акт за установяване на административно нарушение, Махмуд поискал „да оправят нещата“ без акт и хвърлил няколко банкноти в краката на униформения.Пристигналата дежурна оперативна група намерила подхвърлените банкноти, които били 110 лева. Било образувано незабавно производство по член 304а, във връзка с член 304, ал. 1 от Наказателния кодекс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 9 месеца условно за водач без книжка хвърлил 110 лв. подкуп на полицай"}
{"url": "https://trud.bg/%d0%bf%d0%b0%d0%b7%d0%b0%d1%80%d1%8a%d1%82-%d0%bd%d0%b0-%d0%bb%d1%83%d0%ba%d1%81%d0%be%d0%b7%d0%bd%d0%b8-%d0%b8%d0%bc%d0%be%d1%82%d0%b8-%d1%81%d0%b5-%d1%80%d0%b0%d0%b7%d0%b4%d0%b2%d0%b8%d0%b6%d0%b8/", "text": "Със среден ръст от 41% на продажбите и 18% на наемите пазарът на луксозни имоти в България отбелязва динамично първо полугодие на 2017 г., сочи новият анализ на консултантската компания за имоти от най-висок клас Unique Estates.Причина за това са нарастващият интерес към покупки на къщи и големият брой българи, които живеят и работят в чужбина, но ползват ваканцията си за инвестиция в имот.И през второто тримесечие на 2017 г. се запазва тенденцията за ръст на сделките с луксозни имоти с инвестиционна цел. Причините са подобряващите се условия за финансиране от страна на банките, ръстът на пазара и липсата на добри инвестиционни алтернативи. В луксозния сегмент купувачите най-често са с бюджет до 300 000 евро, като търсенето е основно за апартаменти в престижни райони, които лесно се реализират на наемния пазар.Основната част от запитванията са в диапазона 250 000 – 450 000 евро, като за тези пари се търсят апартаменти с поне три спални или къщи в затворени комплекси. Запазва се интересът към новото строителство, като предпочитани са апартаменти в малки, качествено изпълнени сгради в престижни квартали на София. Предлагането обаче остава слабо, тъй като по-голямата част от новите проекти са в начален етап и все още не са на пазара. Очакванията са до края на годината дисбалансът между търсене и предлагане да се запази.Наемният пазар също остава силен, като интересът е основно към жилища в сгради с професионална поддръжка и различни услуги – рецепция, почистване, спортен център, ресторант. Наемите на апартаменти в подобни сгради се движат около 1500 евро за жилище с една спалня и около 2000 евро за такова с две спални. Предпочитани райони за такива наеми са „Лозенец“, „Изток“, „Изгрев“, „Гео Милев“, „Иван Вазов“.Централната част между бул. „Ал. Дондуков“, Ларгото, бул. „Христо Ботев“, бул. „Витоша“, НДК и бул. „Евлоги и Христо Георгиеви“ е привлекателен район основно за купувачи с инвестиционна цел, но през последната половин година много хора го преоткриват като място за живеене, като цените там са стабилни.Традиционно най-силен в кварталите на Витошка яка е пазарът на къщи, като се предлагат и имоти в затворени комплекси. Натам се ориентират купувачи на висок клас имоти – над 500 000 – 600 000 евро, които държат на модерни архитектура и интериорен дизайн, басейн и технологично оборудване, но предлагането е слабо.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Пазарът на луксозни имоти се раздвижи с 41% ръст на продажбите"}
{"url": "https://trud.bg/%d0%b1%d1%83%d1%80%d1%8f-%d0%b2%d1%80%d1%8a%d1%85%d0%bb%d0%b5%d1%82%d1%8f-%d1%81%d0%be%d1%84%d0%b8%d1%8f/", "text": "Кратка, но силна буря се изви над отделни части на София по обяд. Силният вятър придружен с интензивен дъжд изпочупи клони на дървета в центъра.Паднал клон на контактно-кабелната мрежа затруди движението по трамвайни линии 20 и 23, в посока центъра. На място беше изпратен авариен екип за неговото отстраняване и за около половин час движението беше възстановено.Два екипа на дирекция „Аварийна помощ и превенция“ обработват сигнали във връзка с вятъра и дъжда, който вали над София. Към момента екипите са работили по 7 сигнала за паднали клони и един сигнал за отместена строителна ограда, съобщиха от общината. Работят и два екипа на столичната пожарна.От Столичен инспекторат увериха, че имат готовност за своевременно почистване на запушените шахти, но към момента подобни сигнали няма. От контактния център към общината също казаха, че не са получавали подобна информация.По-рано днес климатологът Георги Рачев предрече, че в сряда и четвъртък ни очаква лошо време, придружено от гръмотевици.", "date": "2017.07.25", "title": " Буря връхлетя София\t\t\t"}
{"url": "https://trud.bg/%d1%82%d1%8f%d0%bb%d0%be-%d0%bd%d0%b0-%d0%bc%d1%8a%d0%b6-%d0%b5-%d0%be%d1%82%d1%80%d0%b8%d1%82%d0%be-%d0%b2-%d0%b8%d0%b7%d0%b3%d0%be%d1%80%d1%8f%d0%bb-%d0%b0%d0%b2%d1%82%d0%be%d0%bc%d0%be%d0%b1%d0%b8/", "text": "Овъглен труп в изгорял автомобил откриха варненски огнеборци, съобщиха от полицията. Малко след полунощ във вторник на тел. 112 бил получен сигнал за горяща кола до жп прелез в Синдел.Пожарникарите потушили пламъците и открили в купето обгорялото тяло. До момента се знае, че автомобилът е БМВ, но регистрационният му номер е изгорял. В процес на установяване е и самоличността на загиналия, а по случая е образувано досъдебно производство, уточниха от полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Откриха овъглен труп в изгорял автомобил"}
{"url": "https://trud.bg/%d0%b7%d0%b0%d0%b2%d0%be%d0%b4-%d0%bc%d0%b8%d0%b4%d0%b6%d1%83%d1%80-%d0%b3%d1%80%d1%8a%d0%bc%d0%bd%d0%b0%d0%bb-%d0%bf%d1%80%d0%b5%d0%b7-2014-%d0%b3-%d0%ba%d1%80%d0%b0%d0%b9-%d0%b3%d0%be%d1%80/", "text": "Завод „Миджур“ във видинското село Горни Лом има нов собственик. В общинския център Чупрене още не се знае каква дейност ще се развива на мястото на  взривилата се преди близо 3 години фабрика за утилизация на боеприпаси.„Представител на новия собственик идва на място, събира документи. Това което зная е, че иска да възстановява халета в завода наново. Имат набрани 5-6 човека като работен персонал, може и повече да са… Тези хора, те са общи работници- чистят помещения, чистят треви и храсти, като идеята е фабриката да бъде възстановена и да започне да работи. Но откога, дали са й изрядни всички документи, лицензи, разрешителни и т.н. това вече не мога да кажа, защото ние не даваме решение или съгласие, а има други органи, други институции в България, които са оправомощени“, каза кметът на общинския център Чупрене Ваньо Костин пред .Заводът спря работа след като 15 души намериха смъртта си при взрива на 1 октомври 2014 година. Бившият собственик Валери Митков е сред обвиняемите по делото, което Видинският окръжен съд гледа след инцидента.", "date": "2017.07.25", "title": " Завод „Миджур“, гръмнал през 2014 г. край Горни Лом, с нов собственик"}
{"url": "https://trud.bg/%d1%81%d0%b5%d0%bc-%d0%bf%d1%83%d1%81%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%bd%d0%b0-%d0%b2%d1%82%d0%be%d1%80%d0%b8-%d0%ba%d1%80/", "text": "Всички девет кандидати, кандидатствали за генерален директор на БНТ са допуснати от Съвета за електронни медии (СЕМ)  до втория кръг от процедурата, съобщават от медийния регулатор, натоварен да проведе конкурса и да избере новия ръководител на обществената медия за следващия 3 годишен мандат. Предстои разглеждане на документите на кандидатите.На 23 август СЕМ трябва да обяви новия генерален директор на БНТ след двудневни събеседвания с кандидатите.", "date": "2017.07.25", "title": " СЕМ пусна всички кандидати на втори кръг за генерален директор на БНТ"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b5%d0%bd-%d1%81%d1%8a%d0%b2%d0%b5%d1%82-%d0%ba%d1%8a%d0%bc-%d0%bc%d0%be%d1%81%d0%b2-%d0%be%d0%b4%d0%be%d0%b1%d1%80%d0%b8-%d0%bf%d1%80%d0%be%d0%b5%d0%ba/", "text": "Висшият експертен екологичен съвет към МОСВ одобри инвестиционно предложение „Проект „Яденица“ – увеличаване на обема на долния изравнител на Помпено-акумулираща водноелектрическа централа (ПАВЕЦ) „Чаира“. Проектът включва изграждане на язовир „Яденица” и реверсивен напорен тунел за връзка с язовир „Чаира“ по вариант на водоплътния елемент на каменнонасипната язовирна стена с асфалтобетонова диафрагма.Съветът предлага министърът на околната среда и водите да издаде решение по оценка на въздействието върху околната среда (ОВОС), съобщиха от МОСВ. Възложител е „Национална електрическа компания“ ЕАД.На етапа на обществените обсъждания са постъпили възражения с поставени въпроси във връзка с определяне на минимално допустимия отток в р. Яденица след язовирната стена, включително и на сдружението на риболовците „Балканка“. Също така за сеизмичната осигуреност на новото строителство, несъгласие по отношение на допустимостта с Плана за управление на речните басейни на „Източнобеломорски район”. Направени са възражения, касаещи защитена зона „Яденица“, нейният предмет на опазване и очакваната степен на увреждане, като са поставени въпроси за други алтернативи по р. Въча или р. Арда. МОСВ проведе допълнителни консултации със съответните компетентни ведомства в тази връзка.На срещите за обществено обсъждане е изразена подкрепа от граждани и кметове на населени места за реализация на инвестиционното предложение. При вземането на решение по ОВОС са съобразени документацията, получените в хода на процедурата становища, резултатите от общественото обсъждане, постъпилите възражения и становищата на възложителя по тях. Предложени са условия и мерки за предотвратяване, намаляване или възможно най-пълно отстраняване на предполагаемите неблагоприятни въздействия върху околната среда за етапите на проектиране, строителство и експлоатация на инвестиционното предложение. Те са задължителни за изпълнение от страна на възложителя и подлежат на контрол.Против строителството на язовир „Яденица“, с аргумента, че проектът ще разруши защитени зони в Рила, се обявиха рибари, които излязоха днес на протест пред МОСВ. Според тях съоръжението е опасно заради сеизмичната зона, в която се намира.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Експертен съвет към МОСВ одобри проекта за язовир „Яденица“"}
{"url": "https://trud.bg/%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bc%d0%b8/", "text": "Повече от час в Министерски съвет продължа срещата на бизнеса с представители на правителството по актуални теми, свързани с политиката по доходите и отпадането на клас прослужено време, предаде репортер на „Труд“. Представители на четирите национално представени работодателски организации – Конфедерацията на работодателите и индустриалците в България (КРИБ), Българска стопанска камара (БСК), Асоциацията на индустриалния капитал (АИКБ) и Българска търговско промишлена палата (БТПП), сред които Евгени Иванов (изпълнителен директор на КРИБ) и Васил Велев (председател на УС на АИКБ) влязоха на среща с премиера Бойко Борисов в 11,00 часа. По непотвърдена информация в срещата участва и финансовият министър Владислав Горанов.Повече от 30 журналисти чакат в Министерски съвет за официална информация от срещата, която продължава и в момента.Както „Труд“ писа, вицепремиерът Валери Симеонов първоначално подкрепи исканията на бизнеса „класът“ да отпадне, като дори посочи, че това е остатък от социализма. След него премиерът Бойков Борисов обаче го поправи, като след среща със синдикатите от КНСБ и КТ „Подпрепа“ обяви, че промени не са на дневен ред, а Валери Симеонов дори се извини публично.От своя страна синдикатите заплашиха с протести, ако добавката бъде премахната.Очаквайте подробности!  ", "date": "2017.07.25", "title": " Работодателите на среща с Борисов в Министерски съвет"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d0%be%d1%82%d0%b8/", "text": "Като прецедент определи излизането от столицата на бюро „Защита на свидетелите“ говорителят на главния прокурор Сотир Цацаров – Румяна Арнаудова, на брифинг в Добрич. Тя отрече някой от свидетелите по повдигнатите обвинения срещу народния представител Живко Мартинов да е поискал защита от МВР или от бюрото. „Ако такава бъде пожелана от тях, ще я получат“, допълни Арнаудова.Досега са разпитани трима свидетели, в момента се разпитват други трима, предстои разпит и на други днес и утре. Окръжният прокурор на Добрич също ще бъде разпитан, но вероятно другата седмица, тъй като в момента е в отпуск. Специализираното звено „Антикорупция“ провежда процесуално-следствени действия. 10 служители на бюро „Защита на свидетелите“ са в Добрич. Причината са индикации за упражняване на натиск по отношение на лица, подали сигнали по случая с депутата и изразили опасения пред наблюдаващия прокурор, че може да им се случат „сравнително неблагоприятни неща“. Обстоятелствата бяха определени и като съвпадение на събития, но това е дало основание да се потърси помощ и защита на свидетелите. „Ще разпитваме до момента, в който хората имат желание да говорят“, заяви Румяна Арнаудова. Прокуратурата има информация, че са започнали масирани проверки на фирмите на някои от свидетелите. Има и случай на затворена пицария със заповед на директора на Областната дирекция на Българската агенция по безопасност на храните в Добрич. Административният съд в града е отменил заповедта като незаконосъобразна, което Прокуратурата определя като индикация за упражняване на натиск. Арнаудова отбеляза, че всичко това е свързано с престъпления, за които е образувано досъдебно производство. Тя припомни, че освен това, което стана публично известно, свързано с изнудване, Прокуратурата разследва престъпление против правосъдието, против реда на държавното управление и против личността.", "date": "2017.07.25", "title": " Румяна Арнаудова: Никой от свидетелите по обвиненията срещу  Живко Мартинов не е поискал защита"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-despacito-%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b2%d0%b5%d0%bd%d0%b5%d1%86/", "text": "Изпълнителите на световноизвестния хит „Despacito“ обвиниха президента на Венецуела Николас Мадуро, че използва песента им за политически цели, съобщи .Мадуро представи променена версия на хита по време на своето седмично телевизионно шоу в неделя. Преработеният текст промотира неговите планове за спорното ново Събрание на гражданите, което ще бъде избрано в неделя и чиято задача ще бъде промяна на конституцията на страната. Във видеото се вижда президентът, който пляска и публика, която танцува.„Призивът ни към Учредителното събрание е само за обединение на страната … Бавничко“, е част от променения текст на песента.Пуерториканските звезди Луис Фонси и Деди Янки изразиха възмущението си към венецуелския президент в социалните мрежи.„В нито един момент не съм молен и не съм разрешавал да се използва или променя текстът на Despacito и в него да се влага политически смисъл. Още по-малко в момента, когато ситуацията във Венецуела е плачевна, в страната, която толкова много обичам“, написа Луис Фонси.„Музиката ми е за всички тези, които искат да я слушат и да й се наслаждават, а не е за пропаганда, която се опитва да манипулира волята на хората, които плачат за свободата си“, добавя още изпълнителят.Деди Янки от своя страна публикува в инстаграм снимка на Мадуро, задраскан с голям червен кръст.„Това, което ти направи незаконно като промени текста на песента не може да се сравни с престъпленията, които направи с Венецуела“, пише той.„Диктаторският ти режим е смешка, не само за братята ни от Венецуела, но и за целия свят“, коментира още рапърът.По-рано стана ясно, че песента „Despacito“ e забранена в Малайзия, заради еротичният й текст. /В превод „Despacito“ означава „бавничко“, като се има предвид техниката на изпълнителя за прелъстяване./През последните месеци протестите във Венецуела не стихват, като милиони хора се присъединиха към масовите стачки от миналата седмица. До момента 100 души са загинали при протестите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Изпълнителите на „Despacito“ обвиниха венецуелския президент Мадуро, че използва песента им с политически цели"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d0%b5%d0%b6%d0%b4%d0%b8%d0%bd%d0%bd%d0%b8%d1%8f-%d0%b4%d0%be%d0%ba%d0%bb%d0%b0%d0%b4-%d0%b7%d0%b0-%d0%bd%d0%b4%d0%ba-%d0%bf%d1%8a%d0%bb%d0%b5%d0%bd-%d1%82%d0%b5/", "text": "Парламентарната комисия за НДК гласува доклад как са харчени парите за европредседателството. Все още членовете на комисията не са получили окончателния вариант. Това трябва да стане до 15 ч, когато е насрочено заседанието на комисията.Снощи депутатите получиха междинен доклад, с който „Труд“ разполага. Предлагаме ви го в пълен вариант:ВРЕМЕННА КОМИСИЯ ЗА УСТАНОВЯВАНЕ НА ФАКТИ И ОБСТОЯТЕЛСТВА ПРИ РАЗХОДВАНЕТО НА СРЕДСТВА, ПРЕДОСТАВЕНИ ЦЕЛЕВО НА НДК ЗА ПОДГОТОВКА НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗД  О  К  Л  А  Дза дейността на Временната комисия за установяване на факти и обстоятелства при разходването на средства, предоставени целево на НДК за подготовка на Българското председателство на Съвета на Европейския съюз\tВременната комисия за установяване на факти и обстоятелства при разходването на средства, предоставени целево на НДК за подготовка на Българското председателство на Съвета на Европейския съюз, наричана понататък „Комисията“ е създадена с решение на Народното събрание, прието на 29 юни 2017 година и обнародвано в бр. 54 на Държавен вестник от 5.7.2017 г. Комисията се състои от 19 народни представители, избрани на пропорционален в съотношение: Парламентарна група на Политическа партия ГЕРБ – 8 представители, Парламентарна група „БСП за България” – 6 представители, Парламентарна група „Обединени патриоти” – 2 представители, Парламентарна група „Движение за права и свободи” – 2 представители и Парламентарна група на Политическа партия ВОЛЯ – 1 представител. Ръководството и съставът на комисията е както следва: Председател: Диана Иванова Йорданова, Членове: Снежана Георгиева Дукова, Диана Димова Саватева, Младен Николов Шишков, Петя Цветанова Аврамова, Георги Запрев Динев, Дилян Станимиров Димитров, Тома Любомиров Биков, Атанас Петров Костадинов, Румен Василев Гечев, Жельо Иванов Бойчев, Никола Илиев Динков, Любомир Бойков Бонев, Димитър Величков Георгиев, Йордан Апостолов, Апостолов, Маргарита Николаева Николова, Велислава Иванова Кръстева, Адлен Шукри Шевкед и Дора Стоянова Христова. Комисията е избрана за срок от един месец. По време на мандата на Комисията са проведени 5 заседания: на 6, 11 и 18, 24 (извънредно) и 25 юли 2017 г. Задачата на Комисията е да установи факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз.I. Фактическа обстановка С протоколно решение на Министерски съвет от 16 септември 2015 г. като подходящи сгради, в които да се провеждат събитията на Българското председателство, са определени Национален дворец на културата и Резиденция „Бояна”.С Протокол № 1 от 9 септември 2015 г., подписан от Томислав Дончев – заместник министър –председател по европейските фондове и икономическата политика, в качеството му на орган, упражняващ правата на държавата в „Национален дворец на културата – Конгресен център София”ЕАД, са избрани за членове на Съвета на директорите – Мирослав Ласло Боршош, Валентин Петров  Кръстев и Людмил Димитров Веселинов.С решение на Съвета на директорите на „Национален дворец на културата – Конгресен център София”ЕАД от 9 септември 2015 г. Мирослав Ласло Боршош е избран за изпълнителен член (изпълнителен директор), а Валентин Петров Кръстев за председател на Съвета на директорите.Със Заповед №Р-41 от 16 март 2016 г. на заместник министър-председателя по европейските фондове и икономическа политика е създадена Междуведомствена работна група (МРГ), която да осъществява подготовка на Националния дворец на културата като основна сграда за обезпечаване на необходимия за председателството сграден фонд и провеждане на съгласувателни процедури за реализиране на необходимите мерки за привеждането на сградния фонд в съответствие с изискванията на председателството. В състава на МРГ, която се ръководи от г-н Мирослав Боршош, влизат представители на политическия кабинет на заместник министър-председателя по европейските фондове и икономическата политика; на политическия кабинет на заместник министър-председателя по координация на европейските политики и институционалните въпроси; на Министерство на регионалното развитие и благоустройството, на Министерство на финансите, на Камара на строителите, на Камара на архитектите.В доклад на представителите на кабинета на вицепремиера Меглена Кунева, вицепремиера Томислав Дончев, Министерство на регионалното развитие и благоустройството и Министерство на финансите, участващи в Междуведомствената работна група се казва, че на 13 април 2016 г. в Министерство на финансите се провежда среща за обсъждане на дейностите, които да бъдат финансирани за подготовката на председателството. В рамките на срещата НДК информира, че вече е обявена поръчка за „Доставка, монтаж и въвеждане в експлоатация на конгресно-конферентна техника” с прогнозна стойност 3 600 000лева, както и че предстои да се обяви тази за ремонт на сградата на НДК. Не става ясно на какво основание е обявена поръчката за конферентната техника и съгласувана ли е с някого. Освен това нейният обхват, количество и качество следва да бъдат съобразени минимум със заложените основни параметри в идейния проект, който на този етап все още не е представен на Междуведомствената работна група. Поет е ангажимент поръчката за ремонт и адаптация да бъде съгласувана по съответния ред, включително с междуведомствената работна група. От същия доклад става ясно, че ден по-късно, на 14 април 2016 г. без съгласуване или информиране за тези си намерения, НДК обявява открита процедура за „Проектиране, преустройство и адаптация на основната сграда на НДК” с прогнозна стойност 12 800 000лева. Това действие на ръководството на НДК не е съгласувано с никого, което налага да бъдат предприети съответните мерки от страна на принципала на НДК и компетентните органи и на 20 април 2016 г. е свикана Междуведомствената работна група, която да обсъди създалата се ситуация. На заседанието членовете са запознати за първи път с идейния проект за адаптация на сградата на НДК, като е подчертано, че обявяването на обществените поръчки в средата на м. април е било съобразено с периода на действие на стария Закон за обществените поръчки. Разяснено е, че идейният проект е бил предоставен вече пред служители на МВР и НСО и е получил тяхното одобрение, за което не е представена писмена информация и потвърждение. Поради многото неясноти и проблеми в документацията и идейния проект, които поставят под съмнение постигането на искания ефект и отговор на нуждите на председателството с писмо от заместник министър-председателя Томислав Дончев е предложена на ръководството на НДК да прекрати обществената поръчка № 02715-2016-0003 – „Проектиране, преустройство и адаптация на основната сграда на НДК”. На 9 май 2016 г. НДК прекратява процедурата. Дейността на Междуведомствената работна група е възпрепятствана от изпращането на неактуална, непълна и некоректна информация от НДК. Освен това непредоставянето на изискани документи или становища на други компетентни институции от НДК прави изключително сложно разглеждането на документацията и вземане на решение от страна на групата. Общото наблюдение е, че НДК не използва пълноценно специализираната експертиза на Междуведомствената работна група и в продължение на целия период на работа оспорва конкретни изисквания и препорък, произтичащи от нормативната база и изискванията на Председателството. В резултат на това процесът на съгласуване се удължава в рамките на два месеца и половина, през което време всички усилия на работната група са насочени единствено към бърза отстраняване на сериозните пропуски в представяната от НДК документация и привеждането й в съответствие с изискванията на Председателството. В хода на разговорите НДК изпраща списък с извършените и предстоящите за извършване разходи за целите на Председателството, които групата да одобри. При разглеждането на списъка, са установени сериозни противоречия и необосновани искания, които никога не са били обсъждани или предлагани от групата, както и такива, които нямат нищо общо с подготовката на Председателството, като преустройство на зала 2, сценична механизация на зала 2, преустройство на зала „Перото”, доставка на киноапаратура за кино „Люмиер”, текущи и аварийни строително-ремонтни работи, включително и разходи извършени в началото на 2015 г., когато все още не е имало неформални контакти с НДК като потенциален конферентен център за председателството. С Постановление №193 на Министерски съвет от 1 август 2016 г. са одобрени промени по бюджета на Министерския съвет за 2016 г. за допълнителни плащания в частта на финансирането на бюджетното салдо за сметка на централния бюджет в размер на 17 000 000 лева за увеличаване капитала на „Национален дворец на културата – Конгресен център София” ЕАД – София във връзка с финансовото осигуряване на преустройството, модернизацията и адаптирането на неговата основна сграда за нуждите на българското председателство на Съвета на Европейския съюз за 2018 г.С Решение №641 на Министерски съвет от 3 август 2016 г. е дадено съгласие за увеличаване капитала на „Национален дворец на културата – Конгресен център София”ЕАД – София в размер на 17 000 000 лева чрез издаване на нови поименни акции с номинална стойност 1000 лева всяка от Заместник министър-председателят по европейските фондове и икономическата политика в качеството му на упражняващ правата на едноличния собственик.С Разпореждане № 1 на Министерски съвет от 9 февруари 2017 г. се променя органа, който да упражнява правата на държавата като едноличен собственик на капитала на „Национален дворец на културата – Конгресен център София”ЕАД – София от заместник министър-председателя по европейските фондове и икономическата политика на заместник министър-председателя по подготовка на българското председателство на Съвета на Европейския съюз – 2018 г.С Протокол № 1 от 24 февруари 2017 г., подписан от Деница Златева – заместник министър – председател по подготовката на Българското председателство на Съвета на Европейския съюз – 2018, в качеството й на орган, упражняващ правата на държавата в „Национален дворец на културата – Конгресен център София”ЕАД, са освободени като членове на Съвета на директорите – Валентин Петров Кръстев и Людмил Димитров Веселинов, без да са освободени от отговорност и са назначени за членове на Съвета на директорите – Марио Благоев Анастасов и Пламен Никифоров Джуров.С решение на Съвета на директорите на „Национален дворец на културата – Конгресен център София”ЕАД от 24 февруари 2017 г. Мирослав Боршош е избран за изпълнителен директор, като същият продължава да има представителна власт и функции, а Марио Анастасов за председател на Съвета на директорите.С Протокол № 2 от 3 март 2017 г., подписан от Деница Златева – заместник министър –председател по подготовката на Българското председателство на Съвета на Европейския съюз – 2018, в качеството й на орган, упражняващ правата на държавата в „Национален дворец на културата – Конгресен център София”ЕАД, е освободен като член на Съвета на директорите – Пламен Никифоров Джуров поради подаден отказ за заемане на длъжността по здравословни причини и на негово място е назначена Светлодара Петрова Енчева като член на Съвета на директорите.С писмо изх. № 00909 от 29 март 2017 г. по описа на НДК и вх.№11.00-95 от 30 март 2017 г. по описа на Министерски съвет г-н Мирослав Боршош предоставя на вниманието на г-жа Деница Златева Протокол с решения на Междуведомствената работна група за текущ мониторинг на изпълнението на дейностите по преустройство и адаптация на сградата на НДК, (назначена със заповед №Р-40/21.02.2017 г. и допълнена със заповед №Р-50/08.03.2017 г.) с приложените към него: ● Доклад за резултатите на подгрупа „НДК” към група „Сигурност на Председателството“ към 15.03.2017 г., в който се обосновава необходимостта от предоставянето на 14 677 428.10 лева с ДДС за извършването на допълнителни дейности; ● Доклад относно обосновка за необходимостта от промяна в обхвата за изпълнение на проект „Проектиране, преустройство и адаптация на основната сграда на НДК за нуждите на Българското председателство  на Съвета на Европейския съюз – 2018 г.“ подгрупа „Инфраструктура“, в който се обосновава необходимостта от предоставянето на 10 427 245.09 лева с ДДС за извършването на допълнителни дейности; ● Доклад за резултатите на работната група за изграждане на Пресцентър на Българското председателство на Съвета на Европейския съюз, в който се обосновава необходимостта от предоставянето на 1 857 773.78 лева с ДДС за извършването на допълнителни дейности; ● Доклад за необходимите допълнителни средства на НДК за подготовката на председателството на Република България на Съвета на Европейския съюз през 2018 г., в който се обосновава необходимостта от предоставянето на 11 103 412.00лева с ДДС, от които: –  7 023 541 лева представляват финансов дефицит при стартирането на строително-ремонтните дейности. Това означава, че от една страна е налице дефицит на финансови средства в размер на 3 962 344 лева поради разлика в одобрен от Междуведомствената работна група бюджет (Протокол от 21.07.2016 г.) за разходите, свързани с подготовка на сградата на НДК за нуждите на Председателството, възлизащи на 20 962 344лева с ДДС и гласуваното на Министерски съвет с решение №641/03.08.2016 г. увеличение на капитала на НДК чрез издаване на поименни акции на обща стойност 17 000 000лева, а от друга е налице дефицит в размер на 3 061 197 лева поради разлика между одобрената от Междуведомствената работна група индикативна стойност на ремонтните дейности в размер на 16 798 800лева и обявена процедура за обществена поръчка и спечелил изпълнител на цена от 19 859 997 лева.; – 383 994 лева с ДДС за дигитално заснемане и съставяне на технически паспорт на основната сграда на НДК; – 78 600 лева с ДДС за обследване на енергийната ефективност и сертифициране на основната сграда на НДК; – 840 000лева с ДДС за текущи и аварийни строително-ремонтни работи; – 214 922лева с ДДС за ефектно фасадно осветление на основната сграда на НДК; – 2 238 355лева за изработване на концептуален модел, проектиране, изпълнение, доставка и монтаж на сценична механизация, осветление, звук и столове на Зала 2 на НДК; – 324 000лева за проектиране и изпълнение на Комуникационен център на Председателството. Общо исканите допълнителни финансови средства възлизат на 38 065 856.97 лева с ДДС.С Протокол № 3 от 2 май 2017 г., подписан от Деница Златева – заместник министър – председател по подготовката на Българското председателство на Съвета на Европейския съюз – 2018, в качеството й на орган, упражняващ правата на държавата в „Национален дворец на културата – Конгресен център София”ЕАД, се одобрява годишния финансов отчет за 2016 г. на „Национален дворец на културата – Конгресен център София”ЕАД, заверен от назначения регистриран одитор „ИсаОдит”ООД и освобождава от отговорност за дейността им през 2016 г. членовете на Съвета на  директорите – Валентин Кръстев, Мирослав Боршош и Людмил Веселинов. Независимият одитор „ИсаОдит ООД“ заверява годишния финансов отчет на НДК за 2016г. с изразяване на квалифицирано мнение, тъй като цитирам „не получихме достатъчно потвърждения от външни източници на информация за салдата по сметките на разчетите с контрагенти и не бяхме в състояние да се убедим в разумна степен на сигурност, включително чрез прилагане алтернативни одиторски процедури относно достоверността на вземанията и задълженията към датата на баланса. Ние не бяхме в състояние да определим дали не биха се наложили корекции във връзка с отчетените или неотчетените разчети и елементите, съдържащи се в отчета за финансовото състояние, отчета за печалбата или загубата и другия всеобхватен доход, отчета за промените в собствения капитал и отчета за паричните потоци.“С Разпореждане № 3 на Министерски съвет от 10 май 2017 г. се променя органа, който да упражнява правата на държавата като едноличен собственик на капитала на „Национален дворец на културата – Конгресен център София”ЕАД – София от заместник министър-председателя по подготовка на българското председателство на Съвета на Европейския съюз – 2018 г. на министъра за Българското председателство на Съвета на европейския съюз 2018 г.С Протокол № 3 от 16 май 2017 г., подписан от Лиляна Павлова – министър за Българското председателство на Съвета на Европейския съюз 2018, в качеството й на представител на държавата като едноличен собственик на капитала на „Национален дворец на културата – Конгресен център София”ЕАД, са освободени като членове на Съвета на директорите – Марио Благоев Анастасов и Светлодара Петрова Енчева, без да ги освобождава от отговорност, и избира Борислав Славчев Велков и Лазаринка Георгиева Стоичкова за членове на Съвета на директорите.С решение на Съвета на директорите на „Национален дворец на културата – Конгресен център София”ЕАД от 17 май 2017 г. Мирослав Боршош е избран за изпълнителен директор, като същият продължава да има представителна власт и функции, а Борислав Славчев Велков за председател на Съвета на директорите.С писмо №03-325 от 29 май 2017 г. до г-жа Милка Гечева – началник на Дирекцията за национален строителен контрол, министър Лиляна Павлова иска извършването на проверка за установяване законосъобразното изпълнение на извършените до момента строително-монтажни работи на строеж „Преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.” и даване на указания за законосъобразното завършване и въвеждане в експлотация на преустроените помещения в сградата на НДК. В заключението на доклада на Дирекция за национален строителен контрол се казва, че „Изпълнените до момента вътрешни преустройства на кухня на 7 етаж, на ресторанта с помощните помещения към него на 8 етаж и на новообособените санитарни възли на 8 етаж, преустройството на вътрешната отоплителна, вентилационна и канализационна инсталация…преустройството на вътрешната (сградна) ВиК инсталация (разделянето на водопроводната от пожарогасителната инсталация) при наличието на категорично конструктивно становище, че няма засегнати конструктивни елементи на сградата, представляват строеж четвърта категория, съгласно чл. 137, ал. 1, т. 4, б.”д” от Закона за устройство на територията и могат да продължат след надлежно издаване на строителни книжа. Вътрешните преустройства на сградите от първа до четвърта категория включително, с които не се засяга конструкцията им, са строежи от четвърта категория и контролът по изпълнението им е изцяло от компетентността на общинската администрация – чл.223 от Закона за устройство на територията, като въвеждането им експлоатация е от компетентността на органа издал разрешението за строеж в съответствие с разпоредбите на чл. 177, ал. 1 и ал. 3 от Закона за устройство на територията.”С писмо №03-336 от 29 май 2017 г. до г-н Георги Начев – директор на Агенцията за държавна финансова инспекция, министър Лиляна Павлова иска извършването на проверка на дейността по възлагането и изпълнението на обществените поръчки: по договор № Т-00859/24.10.2016 г. с „Галчев инженеринг“ЕООД с предмет: „Проектиране, преустройство и адаптация на основната сграда на НДК за нуждите на Българското председателство  на Съвета на Европеския съюз през 2018 г.“ и по договор № Т-760/05.11.2016 г. с „Динакорд – България“ЕООД с предмет: „Доставка, монтаж и въвеждане в експлоатация на конгресно-конферентна техника“. И по двете обществени поръчки са инициирани изменения на сключените договори на основание чл. 116, ал. 1, т. 2 от Закона за обществените поръчки, а видно от становищата на Агенцията за обществени поръчки не всички от посочените основания могат да се квалифицират като „непредвидени обстоятелства“ по смисъла на §2, т. 27 от допълнителните разпоредби на Закона за обществените поръчки. С писмо изх. №03-00-11 от 13 юни 2017 г. г-н Начев уведомява министър Павлова, че със Заповед №ФК-10-532/08.06.2017 г. е възложена финансова инспекция в „Национален дворец на културата – Конгресен център София“ЕАД относно законосъобразността на възложените през 2016 г. обществени поръчки, проверка на изпълнението на сключените договори, наличие на основания за изменение на договорите за обществени поръчки и извършените плащания по тях. Към настоящия момент финансовата инспекция не е приключила и не е представен доклад за резултатите от нея.В становището си изх. №К-13 от 10.05.2017 г. по договор с „Галчев инженеринг“ЕООД с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г. на стойност 16 549 997, 99 лева без ДДС, 19 859 997,59 лева с ДДС и срок за изпълнение на дейностите 30.09.2017 г. Агенцията за обществени поръчки достига до заключението, че за две групи дейности може да се осъществи изменение на договора. Първата група дейности се дължи на констатирани неточности по отношение на включените количества и видове строително-монтажни работи в инвестиционния проект. Инвестиционният проект е изготвен на база „идеен“ проект и без налични строителни книжа за част „Архитектура“, в резултат на което са определени занижени обеми, особено в „скритата“ инфраструктура на сградата. Доколкото проектирането е в рамките на договора Агенцията за обществени поръчки допуска, че при възлагането не е било обективно възможно прецизно да се предвидят всички необходими видове работи и техните количества. Втората група дейности е свързана с получените предписания след провеждането на обществената поръчка  от различни институции, ангажирани с осигуряването на Председателството, във връзка с което се налагат промени в инвестиционните намерения на възложителя, а именно: писма от 3.11.2016 г. и 3.01.2017 г. със задължителни препоръки от Министерство на вътрешните работи по отношение охранителното обезпечаване сигурността на сградата; писмо от Националната служба за охрана от 22.11.2016 г. и справка с препоръки за повишаване безопасността и сигурността на основната сграда на НДК; писмо от Национален център по подготовката и провеждането на Българското председателство на Съвета на ЕС през 2018 г. относно осигуряване на кабини за симултантен превод в конферентни зали 7 и 8 (получено на 06.02.2017 г.); доклад от 23.03.2017 г. на Междуведомствената работна група за текущ мониторинг на изпълнението на дейностите по преустройство и адаптация на сградата на НДК и доклади от работни групи „Сигурност на Председателството“ и „Инфраструктура“, съответно от 21.02.2017 г. и 23.03.2017 г. Повечето от цитираните писма са свързани с нуждата от осигуряване на допълнителни мерки за сигурност (по-високо ниво), определени от компетентните държавни органи. Друга част касаят изискванията, свързани с превода на срещите (ГД „Устни преводи“), обезпечаване на нови функционални нужди, свързани с организация на човекопотоците и т.н. Въз основа на това Агенцията за обществени поръчки достига до заключението, че без изпълнението им сградата не може да изпълни всички изисквания, свързани с обезпечаване на Председателството. Доколкото цитираните документи са издадени след 24.10.2016 г., то може да се приеме, че коментираните в тях изисквания са станали известни на възложителя след подписване на договора. Обезпокоителна е констатацията на Агенцията за обществени поръчки, че изгубените строителни книжа по архитектурната част за главната сграда на НДК трудно могат да се определят като обстоятелство, неизвестно за възложителя, тъй като се предполага, че същите са били необходими и при изготвянето на идейния проект на обекта. В допълнение, проверката в архивите е извършена през месец ноември 2016 г. т.е. след стартиране процедурата за подписване на основния договор. Освен това в доклада-обосновка, в който подробно са описани допълнителните дейности, необходими за реализацията на поректа, е видно, че са записани количества и обеми строително-монтажни работи, които нямат връзка към „скритата“ инфраструктура на сградата, напр. рампи за инвалиди, интериорни врати, врати за санитарни помещения и др. По отношение на посочената необходимост от подмяна на технически спецификации поради промени в относимата нормативна уредба, липсва конкретна информация, в какво се изразяват измененията, респ. влезли ли са в сила след провеждането на откритата процедура. В заключение Агенцията за обществени поръчки обобщава, че „за визираните дейности, предмет на изменение не са налице достатъчно аргументи, сочещи, че са резултат от възникнали непредвидими обстоятелства по смисъла на §2, т. 27 от допълнителните разпоредби на Закона за обществените поръчки. В тази връзка „НДК – Конгресен център“ЕАД следва да разполага с допълнителни аргументи и доказателства, че коментираните дейности не са последица от субективни пропуски в изготвянето на идейния проект или други слабости при провеждането на основната поръчка“.В становището си с изх. №К-15 от 19.05.2017 г. по договор с „Динакорд България“ЕООД с предмет „Доставка, монтаж и въвеждане в експлоатация на конгресно-конферентна техника“ на стойност 3 106 629.80 лева без ДДС, 3 727 955.76 лева с ДДС Агенцията за обществени поръчки достига до заключението, че с разглежданото изменение на основния договор, с което стойността му се увеличава с 1 548 144.82 лева без ДДС, е спазено изискването на чл. 116, ал. 1, т. 2 от Закона за обществените поръчки т.е. поради непредвидени обстоятелства е възникнала необходимост от извършване на допълнителни доставки, услуги, които не са включени в първоначалната обществена поръчка. Причините, поради които е инициирано сключването на допълнително споразумение е необходимостта, установена след сключване на основния договор, от включването на нови видове и обеми оборудване в допълнителни зали и помещения, с цел изграждане на Международен пресцентър и интегрирането им в обща система.В съвместен доклад на министъра на финансите и министъра за Българското председателство на Съвета на Европейския съюз 2018 г. приложен към писмо изх. №03-407/05.06.2017 г. се предлага на Министерски съвет да увеличи капитала на „Национален дворец на кулутурата – Конгресен център София“ЕАД в размер на 28 000 000лева. В тази сума са включени: 1. 7 000 000лева с ДДС за обезпечаване на цялата стойност на вече сключените договори, тъй като предходното увеличение на капитала на НДК със 17 000 000 лева, направено през 2016 г. е недостатъчно за покриване на плащанията по тях; 2. Средства в размер до 50% съгласно изискванията на чл. 116, ал. 2 от Закона за обществените поръчки, от стойността на сключения договор № Т-00859/24.10.2016 г. между изпълнителния директор на НДК и „Галчев инженеринг“ЕООД с предмет: „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.“ за обезпечаване изменението на основния договор; 3. Средства в размер до 50% съгласно изискванията на чл. 116, ал. 2 от Закона за обществените поръчки, от стойността на сключения договор №Т-760/05.11.2016 г. между изпълнителния директор на НДК и „Динакорд – България“ЕООД с предмет: „Доставка, монтаж и въвеждане в експлоатация на конгресно-конферентна техника“ за обезпечаване изменението на основния договор; 4. Средства в размер на 12 000 000лева с ДДС за провеждането на обществена поръчка по реда на Закона за обществените поръчки и избор на изпълнител за Единна хомогенна глобална система за сигурност.С Постановление № 109 на Министерски съвет от 9 юни 2017 г. са одобрени промени по бюджета на Министерството за Българското председателство на Съвета на Европейския съюз 2018 за 2017 г за допълнителни плащания в частта на финансирането на бюджетното салдо за сметка на централния бюджет в размер на 28 000 000 лева за увеличаване капитала на „Национален дворец на културата – Конгресен център София” ЕАД – София във връзка с финансовото осигуряване на преустройството, модернизацията и адаптирането на неговата основна сграда за нуждите на българското председателство на Съвета на Европейския съюз за 2018 г.С Решение №310 на Министерски съвет от 9 юни 2017 г. е дадено съгласие за увеличаване капитала на „Национален дворец на културата – Конгресен център София”ЕАД – София в размер на 28 000 000 лева чрез издаване на нови поименни акции с номинална стойност 1000 лева всяка от министърът за Българското председателство на Съвета на Европейския съюз 2018 в качеството му на упражняващ правата на едноличния собственик.С Разпореждане № 4 на Министерски съвет от 28 юни 2017 г. се променя органа, който да упражнява правата на държавата като едноличен собственик на капитала на „Национален дворец на културата – Конгресен център София”ЕАД – София от министъра за Българското председателство на Съвета на европейския съюз 2018 г. на министъра на културата, длъжност, която се изпълнява от г-н Боил БановС Протокол № ПР-19 от 30 юни 2017 г., подписан от Боил Банов – министър на културата, като упражняващ правата на държавата в капитала на „Национален дворец на културата – Конгресен център София”ЕАД, са освободени като членове на Съвета на директорите – Лазаринка Георгиева Стоичкова, Борислав Славчев Велков и Мирослав Ласло Боршош, без да ги освобождава от отговорност, и избира пет члена на Съвета на директорите съгласно чл. 26, ал. 1 от Устава на дружеството: Красимир Петков Петков, Борислав Славчев Велков, Татяна Цветанова Ценовска, Росица Истилянова Бачева – Цветанова и Ангел Иванов Митев.В Окончателния доклад за одит на дейностите на Национален дворец на културата – Конгресен център София“ЕАД, свързани с разходването на средствата от увеличението на капитала на дружеството с Решение №641 на Министерски съвет от 3.08.2016 г. на външна одиторска фирма, предоставен на министър Лиляна Павлова с вх. № 03-823/10.07.2017 г., са отразени резултатите от проверката на следните обществени поръчки: Процедура с предмет „Доставка, монтаж и въвеждане в експлоатация на конгресно-конферентна техника (номер на поръчката в РОП 02715-2016-0002); Процедура с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз 2018 г.“ (номер на поръчката в РОП 02715-2016-0004); Процедура с предмет „Упражняване на независим строителен надзор при проектирането и изпълнението на обект „Преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.“ (номер на поръчката в РОП 02715-2016-0009) В доклада се отбелязва, че от ръководството на „Национален дворец на културата – Конгресен център София“ЕАД неколкократно и официално е поискана информация относно разходите, извършени за целите на председателството, както и правила за разходване на тези средства (вх.№01551/19.06.2017 г. и 0165/29.06.2017 г.), но такива не са предоставени. Ето защо външният одитор не е в състояние да формулира констатации или да изрази мнение относно извършените по линия на председателството разходи. Външния одитор „Semper Fortis“ посочва редица нарушения при процедурите за обществени поръчки, като най-обезпокоителна е констатацията, направено от него  отношение на процедурата с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз 2018 г.“ (номер на поръчката в РОП 02715-2016-0004) и по специално, че предложената от участника, определен за изпълнител, сума надхвърля прогнозната стойност на обществената поръчка, посочена в обявлението – 13 999 000, 00лв. без ДДС. Ценовото предложение на участника възлиза на 16 549 997,99лева без ДДС; или с 2 550 997, 99 лева без ДДС повече от предвиденото. Съгласно условията на документацията за обществената поръчка прогнозната стойност на поръчката е 13 999 000,00 лева като в тази сума влизат и 10% допълнителни и непредвидени разходи. В указанията за подготовка на офертите, част от документацията за обществената поръчка, Възложителят е поставил условие “При изготвяне на офертата всеки участник трябва да се придържа точно към обявените от възложителя условия“. Според външния одитор при разглеждането и оценката  на офертите, Комисията е следвало да отстрани офертата на участника поради несъответствие с обявените условия на обществената поръчка на основание чл. 107, т. 2, б.“а“.  Така е следвало да се процедира и по отношение офертите на още двама други участници „Главболгарстрой“АД – с ценово предложение в размер на 19 644 911, 68 лв. без ДДС и „Еврострой“ДЗЗД с ценово предложение в размер на 16 459 356, 38 лв. без ДДС. Външният одитор посочва, че възложителите са длъжни още при планирането на възлагането на обществена поръчка да определят, доколкото е практически възможно, максимално точно прогнозната стойност на поръчката по правилата на Закона за обществените поръчки. Различната прогнозна стойност (особено по-висока), би могла да промени съществено  кръга на заинтересованите лица (н-р да привлече и други участници вкл. от други страни). Съгласно Закона за обществените поръчки методите за определяне на прогнозната стойност не могат да се използват с цел заобикаляне прилагането на закона. Допускането на състоятелността на аргумента, че прогнозната стойност може да бъде надвишавана, би означавало, че един възложител може да обяви поръчка за строителство например с прогнозна стойност от 200 000лв., а в последствие да сключи договор за 1 милион лева, защото участник му е предложил подобна цена, което би било напълно несъстоятелно. Законът за обществени поръчки предвижда, че ако всички получени оферти надхвърлят финансовия ресурс, който възложителят може да осигури, то той следва да прекрати процедурата по възлагане. По аргумент на по-силното основание, ако някоя от получените оферти надхвърля финансовия ресурс, предвиден за поръчката, то тя следва да бъде отстранена от участие. Никъде в обявлението или документацията за обществената поръчка като цяло, възложителят не е посочил, че при необходимост ще осигури допълнителен финансов ресурс за финансиране на дейностите по поръчката. Ако такива средства биха били налице, съгласно действащото законодателство, те трябва да бъдат посочени в обявлението. Следователно възложителят е следвало да отстрани трите оферти, които надхвърлят предвидените средства и да допусне до финално класиране единствено офертите на другите двама достигнали до оценка участници – Обединение „Кид Плюс М Синтез“ – с ценово предложение в размер на 13 998 675, 48 лв. без ДДС и Консорциум „Евро НДК“ – с ценово предложение в размер на 13 723 500, 51 лв. без ДДС.II. Изслушване на лицата, представляващи държавата в капитала на „Национален дворец на културата – Конгресен център София”ЕАД за периода 2016 -2017г. На първото си заседание, проведено на 6 юли 2017 г., народните представители се обединиха около идеята да бъдат изслушани г-н Томислав Дончев – заместник министър – председател, г-жа Лиляна Павлова – министър за Българското председателство на Съвета на Европейския съюз за 2018, г-жа Деница Златева – бивш заместник министър-председателя по подготовка на Българското председателство на Съвета на Европейския съюз – 2018 и г-н Боил Банов – министър на културата, които за периода от 2016 до настоящия момент, когато са отпускани целево средства от държавния бюджет за финансовото осигуряване на преустройството, модернизацията и адаптирането на сградата на „Национален дворец на културата – Конгресен център София” ЕАД за нуждите на българското председателство на Съвета на Европейския съюз за 2018 г. са упражнявали правата на държавата като едноличен собственик на капитала на дружеството.С писмо изх. № №01.35-8/07.07.2017г. г-жа Деница Златева информира народните представители, че поради задгранична командировка в Съединените американски щати от 8 до 15 юли 2017 г. и последваща отпуска там – до 25 юли 2017 г. включително, няма да може да присъства на заседанието на комисията на 11 юли 2017 г. С решение на народните представители от 18 юли 2017 г. г-жа Деница Златева отново е поканена да бъде изслушана на 24 юли 2017 г.На заседание на Комисията, проведено на 11 юли 2017 г., преди кръга от въпроси, поставени от народните представители, всяко едно от изслушваните лица направи кратко представяне. В експозето си г-н Томислав Дончев отбеляза, че като лице, което е упражнявало правата на едноличния собственик на капитала на дружеството в период от около година и половина се е ръководил от няколко основни приоритета в своята работа, а именно: 1. Качеството на културната продукция, която произвижда НДК, защото освен пространство, освен площ, той е Дворец на културата и като такъв следва да има подобна функция и ангажименти. 2. Подготовката на българското председателство на Съвета на Европейския съюз, за провеждането на което е взето решение да се използва сградния фонд на НДК. 3. Дружеството като финансови резултати да се управлява по устойчив начин. По отношение на подготовката на българското председателство през м. март 2016 г. е създадена по инициатива на г-н Дончев Междуведомствена работна група, която да очертае периметъра и обхвата на предстоящите ремонтни работи, които да отразяват не само вижданията на ръководството какво трябва да се ремонтира, но и да отразяват комплексните нужди, свързани с председателството. Ето защо в групата участват представители на различни ведомства като: Министерството на регионалното развитие и благоустройството, Министерство на финансите, Министерство на вътрешните работи, по-специално „Пожарна безопасност“, Националната служба за охрана, Камара на архитектите, Камара на строителите. Макар междуведомствената работна група да започва работа през м. март 2016 г. през м. април същата година има опит от ръководството на НДК да се организира обществена поръчка за ремонта на сградата. Същата по настояване на г-н Дончев е прекратена, тъй като тя не отразява продукта от работата на междуведомствената работна група, а именно – като обхват, финансови и технически параметри тя не отговаря на дадените от работната група препоръки. Г-н Дончев подчерта, че на 21 юли 2016 г. работната група изготвя протокол за извършената работа като съгласува проекта за документация за провеждането на обществена поръчка, съгласува идеен проект за преустройството на сградата, както и одобрява необходимото финансиране в размер на 17 млн. 468 хил. 620 лв. Въз основа на този протокол на 3 август 2016 г. Министерският съвет увеличава капитала на дружеството целево с необходимите средства за ремонт. Той наблегна на обстоятелството, че по време на работата на междуведомствената работна група е настоявал да се търси комплексен подход – такава функционалност на сградата, която ще й позволява да работи и да печели след приключване на председателството. Опитът на другите държави показва, че не е необходимо да се влагат пари в излишни съоръжения, които после не носят никаква стойност. В тази връзка препоръките на Междуведомствената работна група са насочени именно към възможността НДК да извършва допълнителни дейности в режим на конгресен туризъм след приключване на ремонтните дейности и Българското председателство на Съвета на Европейския съюз. По отношение на останалите два приоритета, свързани с ролята на НДК като културен фактор и финансовото състояние на дружеството според него нещата са малко противоречиви. Г-н Дончев отбеляза, че не е имал възможността лично да се увери в качеството на културната продукция, която произвежда НДК, поради ограниченото му време, но за сметка на това е получавал множество положителни отзиви от културни дейци в различни сфери на културата, които не веднъж са изразявали задоволството си от дейността на НДК, като направи уточнението, че в културните среди е нормално да има здравословен плурализъм и това, че един мисли по един начин не е гаранция, че друг ще мисли точно по същия начин. Що се отнася до третия приоритет за финансовите резултати на дружеството той посочи, че разполага с факти, че дружеството генерира загуба като за 2015 и за 2016 г. се движи в рамките на около 9 милиона – н-р за 2015 г. загубата възлиза на 9 млн. 298 хил. лв. – факт, който не може да не предизвика тревога у принципала. В тази връзка нееднократно е провеждал разговори с ръководството на дружеството и по-специално с неговия изпълнителен директор с настояването за предприемането на конкретни мерки за финансовото стабилизиране на дружеството. Обяснението, което г-н Дончев е получавал, че генерираната загуба се дължи на амортизация и на необходимостта да се инвестира в нови пространства, които могат да бъдат използвани за целите на културата, но биха имали функционална свързаност с председателството. Неудовлетвореността от дадените му обяснения го карат четири пъти през 2016 г. да изиска от ръководството на дружеството да представи бизнес план, който да предвижда мерки за финансово стабилизиране на дружеството. За съжаление, такъв бизнес план не му е предоставен, а само посочените устни обяснения.В изложението си г-жа Лиляна Павлова посочи, че тя е упражнявала правата на собственик на капитала на дружеството „Национален дворец на културата – Конгресен център София“ ЕАД от 10 май 2017 г. до 26 юни 2017 г. т.е. месец и половина. В резултат на направен анализ на състоянието и етапа, на който се намират ремонтните дейности, и анализ на финансовото състояние на дружеството и как то функционира са установени редица проблеми и несъответствия, които ръководството на дружеството е следвало незабавно да отстрани, а именно: 1. По отношение на самото търговско дружество – в неговите финансови отчети е налице трайна тенденция на загуби. За 2015 г. дружеството е с неодобрен финансов отчет, а за 2016 г. докладът на независимия финансов одитор завършва с квалифицирано мнение „липса на достатъчно увереност“. За първите 5 месеца на 2017 г. натрупаната загуба е над 3 милиона лева. Въпреки че неколкократно е изисквала следните документи: актуалния бизнес план на дружеството, оздравителния план дружеството, Правилата за работа на Съвета на директорите, Правилата за възлагане на обществени поръчки, правилата за финансово управление и контрол и Правилата за разплащания такива не са й представени, нито са предприети действия за тяхното изработване от страна на ръководството на дружеството. 2. По отношение на липсващите правила и график за провеждане на обществените поръчки за изпълнение на дейностите, свързани с привеждане на сградата на НДК да отговаря на изискванията за подготовка и провеждане на Българското председателство в резултат на предоставените целево увеличения на капитала на „Национален дворец на културата – Конгресен център София“ЕАД. В резултат на идентифицираните проблеми г-жа Лиляна Павлова подчерта, че е инициирала четири проверки в дружеството: от Главния инспекторат към Министерски съвет, от Агенция за държавна финансова инспекция, от Външна одиторска фирма и от Дирекция за национален строителен контрол, като резултатите от първите две проверки се очакват до края на м. юли, а окончателният одитен доклад от външната одиторска фирма и доклада на ДНСК са готови и могат да бъдат предоставени на народните представители. Одитният доклад включва два компонента, като първата част се отнася до финансовото състояние на дружеството, а втората част – до проведените и възложени три обществени поръчки: обществена поръчка за избор на изпълнител на строително проектиране и строително-монтажни дейности, за избор на изпълнител на доставчик на оборудване за конгресно-конферентна техника за озвучаване и преводи и за извършване на надзор на извършените строително-монтажни работи. Първата част на одита не завършва със заключение и констатации, тъй като дружеството не предоставя необходимите на одиторите документи. Втората част от одита завършва с констатации, които се отнасят до нарушения в процедурата по провеждане на трите обществени поръчки. Окончателният доклад на външния независим одитор е изпратен на Агенцията за държавна финансова инспекция за предприемане на необходимите действия съгласно Закона за Държавната финансова инспекция. По думите на г-жа Павлова независимо, че имат съмнения за незаконосъобразно сключване на договорите с изпълнителите по трите обществени поръчки, факт е, че договорите са в процес на изпълнение. Тя подчерта, че е изключително важно те да се изпълняват в срок и качествено, така че до края на годината сградата на НДК да бъде приведена в съответствие с изискванията за провеждане на председателството. Въпреки това са установени редица проблеми: 1. По отношение на договора за проектиране и ремонт на сградата е констатирано закъснение в планирания график от един месец. По договор графикът за изпълнение на строително-монтажните работи е краят на м. септември., а срокът, предложен от изпълнителя и приет от възложителя НДК, е краят на м. октомври. 2. Седем месеца след сключването на договора за проектиране и строителство до последния ден, в който г-жа Павлова упражнява правата на държавата като едноличен собственик на капитала на дружеството не са налице както одобрен работен проект като завършено проектиране на необходимите ремонтни дейности, така и разрешение за строеж за част от дейностите, които са от категория четвърта по смисъла на Закона за устройство на територията. Тези констатации са направени и в доклада на Дирекцията за държавен строителен контрол, в резултат на извършената проверка, инициирана от г-жа Павлова. Освен това за същия период извършваният текущ ремонт на сградата е осъществяван без инвеститорски контрол от страна на възложителя, който да следи съответно да сертифицира декларираните от изпълнителя към възложителя разходи. Г-жа Павлова подчерта, че до датата, до която е упражнявала правата на едноличния собственик на капитала на дружеството, не са извършвани разплащания по извършените строително-монтажни дейности за текущ ремонт. Договорът за осъществяване на задължителния и изискуем по Закона за устройството на територията строителен надзор е сключен на 5 май 2017 г. малко преди г-жа Павлова да започне да упражнява правата на държавата като едноличен собственик на капитала на дружеството. До този момент дейностите по ремонта са извършвани без инвеститорски екип и без строителен надзор, тъй като въпреки неколкократните й искания заповед за назначаването на инвеститорски екип от страна на ръководството на НДК не й е предоставена. Наред с това не й е предоставен и линеен график за това как ще бъдат изпълнявани строително-монтажните работи, за да бъде той синхронизиран с втория договор за доставка, инсталиране и монтиране на конгресно-конферентна техника в залите и с продължаващата и към настоящия момент културна програма в НДК. 3. Що се отнася до договора за доставка на озвучителна конгресно-конферентна техника не е констатирано закъснение и се изпълнява в срок и качествено. По отношение и на двата договора през м. март и април 2017 г. изпълнителният директор на НДК – г-н Боршош е инициирал процедура за анексирането им за увеличение на тяхната стойност и за възлагане на допълнителни дейности до 50% от стойността на всеки от двата договора чрез Междуведомствената работна група до вицепремиера, упражняващ правата на принципала на дружеството. Г-жа Павлова уточни, че в договора за строително-монтажните дейности и ремонт на НДК е предвиден ремонт на помещението, в което ще се помещава пресцентъра и ремонт на помещението, в което ще работят екипите на международния пресцентър и на медиите, но в нито един от договорите не е предвидено закупуването на необходимото оборудване за този пресцентър и в тази връзка са и поисканите допълнителни средства в размер на 1,8 млн. лв. 4. По отношение на договора за осъществяване на строителен надзор не са установени проблеми и нарушения. По време на служебния кабинет междуведомствената работна група приема искането за допълнителни средства до 50% по договора за проектиране и строителство и договора за доставка и монтаж на конгресно-конферентна техника и допълнително увеличение на капитала, което се потвърждава и от последващото правителство. Прието е и искането за допълнителни средства за сключване на допълнителен договор чрез възлагане на нова обществена поръчка за т.нар. „Единна глобална система за сигурност“ с оглед на повишените изисквания в сигурността – видеонаблюдение, камери, системи за контрол на достъпа. Единствено е прието частично искането за анексирането на договора за проектиране и строителство, тъй като в своето становище Агенцията за обществени поръчки посочва, че не всички предложени дейности, отговарят на дефиницията „непредвидени обстоятелства“ по Закона за обществените поръчки и поради тази причина не следва да бъдат включени в обхвата на новото анексиране на договора с „Галчев инженеринг“. В резултат на поисканите първоначално от изпълнителния директор на НДК по време на служебния кабинет 34 млн. лева, които стават 36 млн.лева по време на следващото правителство, са удовлетворени само 28 млн. лева. С 28 млн. лева се увеличава капитала на дружеството в няколко направления: ● Със 7 млн. лева се покрива разликата, призната и потвърдена, която е недофинансирана от първото увеличение на капитала. ● Одобрена е исканата сума за Единната глобална система за сигурност за нова обществена поръчка. ● Удовлетворена е исканата сума за договор за монтаж на оборудване, която касае пресцентъра. Не са удовлетворени исканията за допълнителни средства за увеличаване капитала на дружеството, касаещи ремонтите на зала „Азарян“, „Перото“ и други съпътстващи дейности, които не касаят ремонта на сградата на НДК с оглед нуждите на Българското председателство на Съвета на Европейския съюз. В заключение г-жа Павлова отбеляза, че горепосочените проблеми и нарушения, както и отказът на изпълнителния директор да изпълнява в срок разпорежданията й и поради значителен риск да се забави довършването на ремонтните дейности, са я мотивирали да предложи г-н Боршош да бъде освободен от управителния орган на „Национален дворец на културата – Конгресен център София“ЕАД.В краткото си експозе г-н Боил Банов – министър на културата, подчерта, че упражнява правата на едноличния собственик на капитала на дружеството „Национален дворец на културата – Конгресен център София“ЕАД само от осем дни. И на тази база, той очерта два основни приоритета в дейността си по отношение на НДК, а именно: ● да приведе сградата качествено и по законосъобразен начин в готовност да приеме голямото предизвикателство – Българското председателство на Съвета на Европейския съюз и. ● да подсигури в краткосрочен и дългосрочен план продължаването на работата на НДК като културен, но и в много по-голям аспект, вече след ремонта на сградата и като конгресен център. След кратките експозета народните представители имаха възможността да зададат своите въпроси, свързани с предмета на дейност на Комисията, към всяко едно от изслушваните лица, които могат да бъдат обощени както следва: ■ към г-н Томислав Дончев бяха поставени следните въпроси: кое е наложило връщането на НДК под шапката на Министерство на културата (ГЕРБ); защо не е уволнил незабавно г-н Боршош, който носи по 10 милиона лева загуби на държавата през последните няколко години (БСП); защо се увеличава капитала на дружеството с 17 000 000 лева при положение, че Междуведомствената работна група е приела, че за подготовка на сградата на НДК са необходими 20 млн. 962 хил. лева и договорът, който се сключва в края на 2016 г. при първата голяма процедура за проектиране, преустройство и адаптация на сградата е за 19 млн. 859 хил. 997 лв. (БСП); дали има информация от преведената сума за увеличаване капитала на дружеството да са преведени на 23 август 2016 г. 482 хил. 615 лв. за изразходвана от НДК електрическа енергия и 2 милиона лева в изпълнение на договор от 10 октомври 2015 г. за театър „Азарян“; къде са разходвани парите от увеличението на капитала на дружеството, възложено ли проследяването на техния път; кой кога и как успя да създаде внушението, че НДК е културен институт (ДПС); какви мерки е предприел в рамките на една година след като четири пъти не му е предоставян бизнес план от изпълнителния директор на НДК. (Воля); ■ Към г-жа Лиляна Павлова бяха поставени следните въпроси: дали има опасност на България да бъде отнето председателството на Съвета на Европейския съюз във връзка с ремонтните дейности в НДК (ГЕРБ); при тези незаконосъобразни договори ще може ли да бъдат изпълнени строително-монтажните дейности (БСП); дали има информация, че целевите средства отпускани за подготовката на сградата на НДК за председателството са се харчили за други дейности; тъй като към настоящия момент изпълнението на дейностите по договорите е частично преустановено, какво се случва с НДК сега (БСП); дали има яснота дали извършените строително-монтажни работи надхвърлят заплатения аванс на изпълнителя; упражняван ли е натиск от нейна страна спрямо г-н Боршош за обществени поръчки.(Воля) ■ Към г-н Боил Банов бяха поставени следните въпроси:на какъв етап са ремонтните дейности и дали ще завършат в срок до края на годината и дали може да потвърди, че г-жа Златева е освободила от отговорност за 2016 г. Съвета на директорите на дружеството, чийто член е и г-н Боршош (ГЕРБ);; дали е запознат със структурата на приходите на НДК и задълженията, които ежегодно генерира и има ли визия какво ще се прави с това съоръжение след приключване на председателството; кой контролира изпълнението на текущите ремонти сега, при положение, че няма екип за инвеститорски контрол (БСП); какво ще промени в работата си, за да може да се довърши ремонта на НДК до края на годината (Обединени патриоти). В отговор на поставените към него въпроси г-н Томислав Дончев отбеляза, че неговото принципно становище е, че мястото на НДК е в Министерство на културата. Що се отнася до неговото отношение към ръководството на НДК той заяви, че за решението си да не предложи отстраняване и да остави ръководството той носи своята отговорност, като се е съобразил с всички нюанси – от това какво прави дружеството, в какъв момент се намира, как стои публично и с финансовите резултати. Относно критерия, че дружеството е на загуба следва да се има предвид, че това не е единственото държавно дружество, което е на загуба (н-р в сферата на енергетиката). Това ще означава, че всяка година на тези дружества трябва да се сменя ръководството им. И тук според него проблемът не е персонален, а структурен. В момента НДК се държи до голяма степен като доставчик на културна продукция, а не като държавно дружество, което трябва да се самоиздържа или да формира дори печалба от предоставянето на активите си под наем или други свързани с тях услуги. Желанието на ръководството е НДК да бъде доставчик на културна продукция. Оттук идва и конфликтът. Неговото колебание как да постъпи, е било на база неразрешения за него структурен конфликт – как трябва да бъдат уредени нещата. Действително загубата е проблем, но в същото време до него са пристигнали десетки и повече писма от редица творчески кръгове, които изразяват задоволство от дейността, която се развива в НДК. Ако той има вина то това е, че не е намерил разрешение на този структурен конфликт или проблем, който е съществувал преди това, а вероятно ще съществува и след това, ако не се намери адекватно и принципно решение. По отношение на поръчката за изработване на идеен проект г-н Дончев отбеляза, че не си спомня детайли около нея, но по принцип не се намесва в работата на държавните дружества относно каква обществена поръчка е провел, а още по-малко им дава инструкции кой да бъде избран като изпълнител по нея. В случая дружеството се е ползвало с цялата необходима подкрепа от него и неговите колеги – преглеждане на документация, стари проекти, създаване на Междуведомствена работна група, организиране на всички ведомства да оказват необходимото съдействие и помощ. Той подчерта, че с ръководството на дружеството са водили спор кои части от НДК следва да бъдат ремонтирани за целите на председателството. Неговото виждане е, че председателството трябва да протече по най-добрия начин, но е против излишното разходване на средства. Освен това трябва да се търси синергията – това, което се ремонтира за целите на председателството, трябва да може да се използва и след това. Председателството е 6 месеца и ако държавата налива милиони, тя трябва да е убедена, че след това резултатът от ремонтните дейности ще генерира приходи в бъдеще. Що се отнася до въпроса защо се е пристъпило към сключване на договор на по-висока стойност, отколкото е била целевата субсидия за увеличаване на капитала на дружеството г-н Дончев уточни, че сключването на такъв договор е оперативен ангажимент на ръководството и то преценява какво да ремонтира и ако може да осигури необходимите средства, то може да сключи договор и за 30 млн.лв. Но предвид финансовото състояние на дружеството сключването на такъв договор не е особено разумно. Що се отнася до големия въпрос – къде са парите г-н Дончев изрази надежда, че те са вложени в строителни материали и подобряване на състоянието на сградния фонд на НДК. Той изрично подчерта, че към настоящия момент тече разследване на компетентните органи, тъй като той нито казва кого да бъде избран за изпълнител, нито издава присъди дали дадена обществена поръчка е законосъобразна. Той уточни, че за периода, в който той е представлявал държавата в дружеството, има възложена една финансова инспекция на база конкретен сигнал и тя е завършила с констатации за относително маломерни суми, но те нямат връзка с ремонта на сградата на НДК. По отношение на въпроса дали на дата 23 август 2016 г. е платен ток г-н Дончев посочи, че е следял относително регулярно плащанията на тока от дружеството, тъй като представители на левицата често са му задавали в пленарна зала въпроса дали е платен токът на дружеството. Сериозно е обмислян  от негова страна въпроса за създването на специална сметка за целите на ремонта, по която да се преведат средствата от Министерски съвет. С колегите от Министерство на финансите е обсъждано назначаването на финансов контрольор, но за съжаление няма подобна практика, което не доведе до реализирането нито на едната, нито на другата мярка. Тяхното становище по  отношение текущото управление на финансите, от кой приходоизточник средствата за кой разход отиват, е въпрос на оперативни ангажименти и отговорности на управлението на дружеството. Въпросът е на финала на отчетния период, ако са дадени 17 млн. лв. за строителство, да бъдат изхарчени 17 млн.лв. за строителство. Не по-малко, и не повече! Не за сметка на тези средства да бъде покрит друг разход. Но това може да стане известно, когато е настъпил края на отчетния период т.е. когато е приключило строителството. В отговор на поставения към г-жа Лиляна Павлова въпрос за отнемането на Българското председателство тя категорично заяви, че такава процедура не съществува и тази тема не е била обект на обсъждане. На България не може да й бъде отнето председателството. Единствено на Обединеното кралство е отказано председателството, поради излизането му от Европа. Следва да се има предвид, че българското председателство не е НДК и неговият ремонт. Всички официални заседания на Европейския съвет, всички формални заседания на съветите на министрите и всички над 300 на брой работни групи ще заседават по време на Българското председателство или общо над 1500 заседания на брой ще бъдат провеждани в Брюксел, в Люксембург и Страсбург.  В България ще бъдат проведени една среща на високо ниво, 12 неформални срещи на министрите и около 30 заседания на високо ниво в рамките на министерски конференции и други, съпътстващи работни групи и подготвителни конференции около 200 на брой. По отношение въпроса за пороците в процедурата г-жа Павлова изрично подчерта, че одитът е установил незаконосъобразни действия по време на провеждането на процедурата, които водят до пороци в процедурата, но това не означава, че сключените договори не могат или не трябва да бъдат изпълнявани. Ако са налице пороци в процедурата в резултат на незаконосъобразни действия лицата, които са ги извършили могат да бъдат санкционирани от компетентните органи. Но договорите са законни и влезли в сила – имат своя изпълнител, своя възложител, своя срок, санкции при закъснение или неизпълнение. Що се отнася до архитект Станиславов, който е с отнета правоспособност на 30 май 2017 г. г-жа Павлова отбеляза, че решението на Камарата не е влязло в сила, тъй като се обжалва от негова страна. Но дори и да бъде потвърдено, то няма ретроактивно действие и действа занапред. Проектите по отделните части си имат проектант, който е с отделна специфична правоспособност: по част Отопление, вентилация и канализация (ОВК), по част „Архитектурна“ и т.н. В този смисъл изпълнението, финализирането и одобрението на работния проект не следва да бъде компроментирано. В отговор на въпроса за плащанията г-жа Павлова обясни, че има изплатено от НДК авансово плащане по договора за строително-монтажните работи, по договора за проектиране и строителство, има извършени плащания за монтаж на оборудването. Плащания по договора за строитетелен надзор по време на упражняваните от нея права на едноличния собственик на капитала не са извършвани. На въпроса дали са целево или нецелево изразходвани средствата г-жа Павлова посочи, че не е в състояние да отговори, тъй като не е получила тази информация. Освен това не e редно да се коментират такива данни, доколкото в момента се извършва проверки от Прокуратурата. Г-жа Павлова уточни, че в резултат на съвместния й доклад с министъра на финансите – г-н Владислав Горанов е налице преустановяване на дейностите, свързани с основния ремонт, до одобряването на работен проект и и издаването на необходимото разрешение за строеж. Що се отнася до дейностите по текущия ремонт те не са спирали. Г-жа Павлова посочи, че са налице количествено-стойностни сметки за дейностите за текущ ремонт. Частично разполагат с информация за одобряване на влаганите материали. Тя изрично подчерта, че по времето, когато упражнява правата на едноличния собственик в НДК не са провеждани обществени поръчки и следователно не е оказван натиск от нея за избор на изпълнител и няма как да бъде оказан такъв при положение, че обществените поръчки са проведени много преди тя да представлява държавата в дружеството. В заключение отбеляза, че единствено е изисквала от изпълнителния директор да изпълнява функциите и задълженията си като директор, и възложител максимално бързо, спазвайки закона и спазвайки указанията на Агенцията за обществени поръчки, да пристъпи към сключване на необходимите анекси към действащите договори и където е необходимо да проведе процедурите за избор на изпълнител, да отговаря на писмата й. Тъй като такова не е предприето от страна на г-н Боршош, това води и до решението й поиска да бъде освободен от длъжността изпълнителен директор и член на Съвета на директорите.Преди да отговори на поставените му въпроси г-н Банов уточни, че в никакъв случай не е казвал, че няма проблеми в НДК. Това, което е казал, че качествено в срок и законосъобразно ще бъде свършено всичко. Впоследствие той уточни, че основанията му за това твърдение, произтичат от факта, че към момента строително-монтажните работи са изпълнени в рамките на 60%. Спрени са дейностите до получаване на разрешително за строеж (очакват в рамките на дни да получат разрешението за строеж от Дирекция „Архитектура и градоустройство“ към Столична община) по трите обекта: изграждане на тоалетна, изграждане горе на кухня и има ОВИ системи, които трябва да минат и се подменят в момента. Системите представляват по-малко от 5% от всички строително-монтажни дейности. Ето защо според него не следва да се драматизират нещата. Освен това допълни, че в момента има инвеститорски контрол от един човек, но той е назначил Съвет на директорите, който е целият инвеститорски контрол. В него влизат само строителни инженери и юристи. Той увери народните представители, че денонощно, без събота и неделя се проверява плочка по плочка, квадрат по квадрат какво и как се извършва, какви спецификации, на какви цени. В интерес на истината той отбеляза, че разрешението за сключване на 50% допълнителни договори по строително-монтажните работи и по другия договор за техниката се прави отново по времето на г-жа Деница Златева. Четирите милиона разходи, които не са по строително-монтажни работи, а по други дейности, отново са по времето на Деница Златева – изготвено предложение от работна комисия да бъдат признати като част от строителните дейности. Това са фактите. Дали са съвпадения, случайно или не, но са факти. Той потвърди, че на 2 май 2017 г., няколко дни преди да приключи работата на служебното правителство и да бъде избрано новото правителство на 4 май 2017 г. заместник министър-председател Деница Златева е освободила от отговорност за финансовата 2016 г. Мирослав Боршош и другите двама членове на Съвета на директорите и е приела финансовия отчет за същата година. Г-н Банов посочи, че наемите, които влизат в дружеството, възлизат на 420 000лева, а заплатите са 460 000лева т.е. налице е приблизително паритет между заплати и наеми. По отношение на тока нещата са по-драматични, тъй като през зимните месеци разходите за ток надвишават 300 000лева, а през лятото със строително-монтажните работи разходите за ток са 200 000лева. Следователно приходите от наеми не са достатъчни за издръжката на НДК. В отговор на въпроса за бъдещето на НДК г-н Банов категорично заяви, че е въпрос на политика дали НДК да произвежда културен продукт или това да бъде сериозен конгресен център, или да наема сериозни културни продукти. Всеки от посочените тип политика може да се защити – въпросът е защо се прави, с какви пари  и с какъв план. Той посочи, че докато културните институти могат да си позволят да направят нещо, за да привлекат нова публика, дори да носи финансова загуба с оглед политиката на Министерство на културата, то търговското дружество трябва да обоснове защо прави едно или друго. Не му е забранено да произвежда културна програма. То може и има право да заработи пари и да си направи визия за културна програма, включително и негова, но това трябва да става под строг режим, под строг контрол. Търговското дружества трябва да има ясна визия какви разходи се дават за производството на културен продукт и какви приходи се очакват, трябва да има ясен бизнес план. В заключение г-н Банов увери народните представители, че със сигурност НДК ще продължава да изпълнява сериозни културни функции, дали в посока на по-голяма тежест на наем на сериозни културни продукти, или на балансирана тежест на собствен производствен наем, е въпрос на решение, което ще бъде взето в най-скоро време.С писмо изх. № 33-00-347/17.07.2017 г. на Министерство на културата на народните представители е предоставена цялата официална кореспонденция и документация, свързана с преустройството и адаптирането на сградата на „Национален дворец на културата – Конгресен център София“ за нуждите на Българското председателство на Съвета на Европейския съюз през 2018 г., като в нея се съдържат и докладът на Дирекцията за национален строителен контрол, Окончателния одитен доклад, становището на Агенцията за обществени поръчки.С писмо изх. № 03-904#1/17.07.2017 г. на Министерство за Българското председателство на Съвета на Европейския съюз 2018 г. е предоставена документацията, на която се позовава г-жа Лиляна Павлова по време на изслушването й от Комисията. На закрито заседанието на Комисията, проведено на 18 юли 2018 г., народните представители изслушаха г-н Сотир Цацаров – Главен прокурор на Република България, г-н Димитър Георгиев – председател на Държавна агенция за „Национална сигурност“ и г-н Георги Начев – директор на Агенция за държавна финансова инспекция, по въпроси, свързани с предмета на дейност на Комисията, като резултатите от изслушването не могат да бъдат оповестени съгласно разпоредбите на Закона за защита на класифицираната информация.На заседание на Комисията, проведено на 24 юли 2018 г. народните представители изслушаха г-жа Деница Златева – бивш заместник министър-председател на ……………..II. Изслушване на лицата, заемали длъжността изпълнителен директор и председател на Съвета на директорите  на „Национален дворец на културата – Конгресен център София”ЕАД за периода 2016 -2017г. …………………………………………………………Народните представители се обединиха около идеята да се препоръча на Сметната палата да включи в годишната програма за одитната си дейност за 2018 г. „Одит за съответствието при финансовото управление на НДК за периода 2015 – 2017 г.“ Този одит ще направи анализ на цялостната дейност на НДК, а не на отделни факти. Ще провери начина на управление и усвояване на ресурсите, как се изпълняват бизнес-плановете, имат ли цели и приоритети, и ще даде препоръки за подобряване на дейността на дружеството. Не на последно място това ще подпомогне ръководството в усилията му за добро финансово управление и стабилизиране на НДК.В заключение, народните представители се обединиха около констатацията, че въз основа на проведените изслушвания, както и въз основа на представената документация от извършени проверки на компетентни органи са налице съмнения за извършени нарушения, но по този въпрос следва да се произнесат съответните компетентни органи. Народното събрание по Конституция е законодателен, а не разследващ орган. Председателството на Съвета на Европейския съюз през 2018 г. Е приоритетен въпрос и възможност, която следва да използваме разумно. За всеки един от нас е изключително важно работата по адаптацията на НДК да завърши качествено и в срок, но в същото време всички изисквания на закона следва да бъдат спазени. Това бе водещият принцип в нашата работа през изминалия период, като вярваме, че със своите въпроси, мнения и становищасме допринесли за по-доброто изпълнение на дейностите по привеждане на сградата на НДК във вид отговарящ на изискванията за представителност и функционалност. На заседание, проведено на 25 юли 2017 г., Докладът за дейността на Временната комисия за установяване на факти и обстоятелства при разходване на средства, предоставени целево на НДК за подготовка на Българското председателство на Съвета на Европейския съюз беше приет с ….. гласа „за”, …. ”против” и ….. ”въздържали се” и предлага на Народното събрание да приеме следния проект за решение:\t\t\t\t\t\t\t\tПРОЕКТ!Р Е Ш Е Н И Е\tпо Доклада за дейността на Временната комисия за установяване на факти и обстоятелства при разходване на средства, предоставени целево на НДК за подготовка на Българското председателство на Съвета на Европейския съюз\tНародното събрание на основание чл. 86, ал. 1 от Конституцията на Република България и чл. 37 от Правилника за организацията и дейността на Народното събраниеР Е Ш И:\tПриема Доклада за дейността на Временната комисия за установяване на факти и обстоятелства при разходване на средства, предоставени целево на НДК за подготовка на Българското председателство на Съвета на Европейския съюз.Диана Иванова ЙОРДАНОВА……………………………………….. Председател Членове: Снежана Георгиева ДУКОВА …………………………………..Диана Димова САВАТЕВА…………………………………………Младен Николов ШИШКОВ ………………………………………….Петя Цветанова АВРАМОВА……………………………………………Георги Запрев ДИНЕВ……………..…………………………………….Дилян Станимиров ДИМИТРОВ…………………………………………Тома Любомиров БИКОВ………………………………………………….Атанас Петров КОСТАДИНОВ ………………………………………………..Румен Василев ГЕЧЕВ………………………..…………………………….Жельо Иванов БОЙЧЕВ …………………………………………………….Никола Илиев ДИНКОВ…………………………………………………….Любомир Бойков БОНЕВ…………………………………………………….Димитър Величков ГЕОРГИЕВ ………………………………………………….Йордан Апостолов АПОСТОЛОВ……………………………………………….Маргарита Николаева НИКОЛОВА…………………………………………….Велислава Иванова КРЪСТЕВА…………………………………………….Адлен Шукри ШЕВКЕД…………………………………………………………Дора Стоянова ХРИСТОВА…………………………………………………", "date": "2017.07.25", "title": " Вижте междинния доклад за НДК (пълен текст)"}
{"url": "https://trud.bg/%d0%b0%d0%bb%d0%ba%d0%be%d1%85%d0%be%d0%bb%d0%bd%d0%b8%d1%8f%d1%82-%d0%b1%d0%be%d1%81-%d0%bf%d1%80%d0%b5%d0%b3%d0%b0%d0%b7%d0%b8%d0%bb-%d1%81-%d0%b4%d0%b6%d0%b8%d0%bf-85-%d0%b3%d0%be%d0%b4%d0%b8/", "text": "Съсобственикът на алкохолната фабрика „Джиро Трейд” в пловдивското село Първенец Тодор Стоянов Неделчев, който на 13 юли прегази с джипа си „Нисан Навара” 85-годишния велосипедист Петър Стамболов, остава на свобода до началото на процеса срещу него.Това стана ясно след решението от вторник на Пловдивския апелативен съд, който разгледа частен протест на Окръжна прокуратура против определението на Окръжния съд, с което на обвиняемия Тодор Неделчев бе наложена мярка за неотклонение „подписка”. Апелативните магистрати измениха тази мярка за неотклонение и вместо нея му наложиха „парична гаранция” в размер на 10 000 лв., но отказаха искането на държавните обвинители за „задържане под стража”.Апелативният съд прецени, че от събраните по делото доказателства е налице обосновано предположение, че Неделчев е извършил престъплението, за което му е повдигнато обвинение, но няма реална опасност да се укрие. Тодор Неделчев е обвинен за престъпление по чл. 343 ал.1, б. „В“, във връзка с чл. 342, ал.1 от Наказателния кодекс за това, че на 13 юли 2017 г. на ул. „Авксентий Велешки” при управление на джип „Нисан Навара“ е нарушил правилата за движение и по непредпазливост е причинил смъртта на Петър Стамболов. За това престъпление законът предвижда лишаване от свобода от 2 до 6 години. Определението на Апелативния съд е окончателно и не подлежи на обжалване.От прокуратурата съобщиха, че Тодор Неделчев е санкциониран над 30 пъти за различни нарушения на пътя, повечето от които са били за висока скорост, а освен глобите от КАТ има е и два пъти осъждан. По втората присъда от 4 години лишаване от свобода заради поръчителство на палежи е освободен предсрочно на 30 декември 2015 г. заради добро поведение в затвора. За последната година от наказанието обаче на собственика на 2 фирми е наложена пробационна мярка, която е изтекла през януари 2017 г., допълниха от държавното обвинение.Прокуратурата разполага и с видеозапис на фаталния инцидент край входа на Цар Симеоновата градина в Пловдив край Народната библиотека „Иван Вазов, на който се вижда как велосипедистът два пъти спира и се оглежда. Вторият път даже пропуска автомобил пред себе си и тръгва да пресича. В този момент го удря джипът, като очевидец по-късно разказва, че не е чул никакви спирачки преди звука от тъп удар. След това свидетелят вижда как тялото пада на паважа. Според разследващите ударът е бил в средната част на колата, вследствие на който велосипедистът пада върху предното стъкло. Там е открит и калъфът с очилата на 85-годишния Петър Стамболов.", "date": "2017.07.25", "title": " Алкохолният бос, прегазил с джип 85-годишен велосипедист, остана на свобода срещу парична гаранция от 10 000 лв."}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b0%d0%bd%d0%b3%d0%b5%d0%bb%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d1%81%d0%be%d1%84/", "text": "Съдията Александър Ангелов е новият председател на Софийския районен съд. Това стана ясно след гласуването на съдийската колегия на ВСС. Той получи 14 гласа от 14 възможни. Преди половин година за временно изпълняващ длъжността председател на Районния съд бе избран съдия Стефан Милев от Софийския градски съд.Бившият председател на СРС Методи Лалов подаде оставка в края на 2016 г., след като стана ясно, че са установени редица нередности, които са свързани с ремонтните дейности в т.нар. Военно НДК. Срещу Лалов има редица проверки, както и дисциплинарки във ВСС.Другият кандидат за поста бе Петър Савчев, който, както и Александър Ангелов, правораздава в СРС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Александър Ангелов е новият шеф на Софийския районен съд"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b1%d0%b0%d0%bd%d0%b4%d0%b8%d1%82%d0%b8%d1%82%d0%b5-%d1%81%d0%b0-%d0%be%d1%81%d1%82%d0%b0%d0%b2%d0%b5%d0%bd%d0%b8-%d0%bd%d0%b0/", "text": "Бандитите са оставени на спокойствие. Срещу тях не се работи, защото институциите се борят помежду си. Това заяви в пред телевизия Bulgaria on air Румен Петков, член на ИБ на АБВ.„Не е нормално в продължение на три месеца новините да започват и да завършват с информация за полицейски протести, с информация за това, че министърът не се е видял със синдикатите в МВР. Не е нормално ключови фактори от правоохранителната ни система като съдии да участват в протести срещу собствената си система. Изобщо сме свидетели на серия от събития и действия, които деинституционализират страната“.Атмосферата във вътрешното ведомство, отношението към служителите и отношението изобщо към правораздаването и правоохраната са отровени.  Въпреки това не считам, че системата е издъхнала, но съм убеден, че ако това отношение на нихилизъм към служителите, ако това отношение на унижение от страна на ключови фактори в държавата към служителите продължава, там ще се стигне до един етап на необратима деморализация. Не може от едната страна министърът на финансите да излиза и да обявява, че има 1 млрд и 600 млн. лева приходи в резултат на ефективна борба с контрабандата, а от другата страна да ти излиза министърът на вътрешните работи и да казва, че не е мотивирано това, че трябва да бъдат повишени заплатите на служителите, които впрочем, от 2008 година почти не са пипани“.Във връзка с темата Петков коментира и някои от последните скандали, разтърсили държавата, като „Суджукгейт“. „Главният прокурор без съмнение трябва да обясни мотивите си за искането на всеки един депутатски имунитет. Второ, трябва много внимателно да се премери до къде, какво и как се казва публично. Когато искаш имунитета на един народен представител обаче, ти трябва да представиш съответните аргументи. Това, че тези аргументи, в случая, говорят за опростачване на парламентаризма, от друга страна не просто звучат просташки, но будят и присмех, не променят фактите“, посочи той. По думите му в страната ежедневно сме свидетели на насаждане на езика на омразата и противопоставяне в обществото, а основна трибуна, от където се прокарват тези настроения са институции като Народното събрание. „Излиза онзи ден, например, и един наш евродепутат и казва: „Аз искам въвеждането на смъртното наказание“. Смятам, че когато човек като него иска въвеждането на смъртното наказание, първо трябва да бъде любезен да направи тези предложения в европарламента. Защото това е общоевропейска концепция. Което значи – отстоявай идеите си там, наложи смъртното наказание в ЕС. Защото това означава: „Аз искам въвеждането на смъртното наказание“. А иначе другото, да ходиш и да плямпориш по телевизиите по темата, това само нагнетява омраза. Освен това, имаш и министри, и собствена парламентарна група. Е, влез с нея в Народното събрание, внеси предложения за корекции на Конституцията, в законовата и в подзаконовата нормативна уредба. Другото е спекула“.В заключение Румен Петков  отговори и на въпрос, свързан с оценката му за първите 100 дни управление на правителството. „Правителството няма законодателна програма, но направи някои силни стъпки в енергетиката, по посока на връщането на България на европейската енергийна карта като ключов фактор, но те не трябва да спират, напротив – трябва да стават все по-интензивни. Министърът на отбраната направи неща, които си струва да бъдат видени, разбрани и подкрепени“.", "date": "2017.07.25", "title": " Румен Петков: Бандитите са оставени на спокойствие, защото институциите се борят помежду си"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-15-%d0%b3%d0%be%d0%b4%d0%b8%d1%88%d0%bd%d0%b0-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d1%87%d0%b0%d0%bd%d1%82%d0%b0/", "text": "15-годишна тийнейджърка бе заловена в Пловдив непосредствено след извършена от нея кражба на дамска чанта от пейка в Цар Симеоновата градина в центъра на града под тепетата.Посегателството било извършено около 9.30 часа сутринта, а служители на Второ РУ на МВР-Пловдив се озовали на сигнал потърпевшата 72-годишна жена. При организираните заградителни действия съвместно с колегите им от Четвърто РУ малко по-късно била установена авторката на кражбата, задигнала чантата с 35 лв., мобилен телефон и лични вещи, като тя се оказала и непълнолетна. Материалите по образуваното досъдебно производство са  внесени в Районната прокуратура в Пловдив.", "date": "2017.07.25", "title": " Арестуваха 15-годишна за кражба на чанта на пенсионерка от пейка в Цар Симеоновата градина в Пловдив"}
{"url": "https://trud.bg/%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%bd%d0%b0%d1%80%d1%83%d1%88%d0%b8%d0%bb-%d0%b7%d0%b0%d0%bf%d0%be%d0%b2/", "text": "По бързо производство на Районна прокуратура – Велико Търново 36-годишен мъж е осъден на три месеца лишаване от свобода при общ режим за нарушаване на заповед за защита от домашно насилие.След одобрено от съда споразумение Северин И. се призна за виновен за това, че на 09.07.2017 г. в гр. Велико Търново, не изпълнил заповед за защита от домашното насилие от 13.03.2017 г.Обвиняемият и пострадалата А.А. имали връзка, но се разделили и жената се прибрала с детето им при родители си. На 24.12.2016 г. Северин И. се прибрал в страната, след последното си ходене на работа в Германия. Въпреки, че те отново се събрали да живеят заедно, след новогодишните празници отношенията между двамата се влошили и жената се прибрала със сина си при родителите си.На 28.01.2017г. обвиняемият проникнал с насилие в жилището на родителите на пострадалата, крещял и заплашвал със саморазправа, като се стигнало и до физически сблъсък между него и близките й роднини. На 02.02.2017г. обвиняемият причакал жената във вечерните часове и когато тя се прибрала, нападнал нея и баща й. След този случай била издадена заповед за защита от домашното насилие, влязла в сила на 23.03.2017 г.Още на 31.05.2017 г. обвиняемият нарушил заповедта и за извършеното престъпление му било наложено наказание глоба в размер на 2000 лв.Независимо от заповедта и висящото наказателно производство за нарушаването, на 09.07.2017 г. през нощта обвиняемият отново посетил жилището, в което живеела жената с родителите, влязъл в двора, като викал, започнал да чука на прозореца, а след като близките и излезли, налетял на бой.Споразумението има последици на влязла в сила присъда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Три месеца затвор за мъж, нарушил заповед за защита от домашно насилие"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%be%d0%b2%d0%b8%d1%82%d0%b5-%d0%b0%d0%b2%d1%82%d0%be%d0%b1%d1%83%d1%81%d0%b8-%d0%ba%d0%be%d0%b8%d1%82%d0%be-%d1%89%d0%b5-%d0%b2%d0%be%d0%b7%d1%8f%d1%82-%d1%81/", "text": "60 чисто нови, климатизирани автобуса, които се движат на природен газ тръгват по улиците на София от днес. Те са снабдени с платформи за хора с увреждания и майки с колички, с камери за по-голяма безопасност на водачите и монитори за информация на пътниците. Рейсовете ще обслужват линии в северните и западните райони на София – „Нови Искър“, „Кремиковци“, „Връбница“, „Надежда“.Кметът на София Йорданка Фандъкова подчерта, че общината е имала дълги преговори с фирмата превозвач. „Тази процедура беше проведена много отдавна. Първоначално аз отказах да сключа договор, впоследствие започнахме да водим преговори и всъщност постигнахме изгодни за общината условия. Намалихме цената“, каза Фандъкова и уточни, че тя е равна на тази, която се плаща на общинския оператор.„По мое настояване бяха сменени дизеловите автобуси с газови във връзка с нашето изпълнение на програмата за чистота на въздуха“, допълни Фандъкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Вижте новите автобуси, които ще возят софиянци (СНИМКИ)"}
{"url": "https://trud.bg/5000-%d0%b5%d0%b2%d1%80%d0%be-%d0%b8-%d0%bb%d0%b0%d0%bf%d1%82%d0%be%d0%bf-%d0%b5-%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%bd%d0%b0-%d0%b0%d0%bf%d0%b0%d1%88%d0%b8-%d1%81%d0%bb%d0%b5/", "text": "Криминалистите от Областна дирекция на МВР-Пловдив разследват два сигнала за домови обири, подадени в понеделник, като по информация на потърпевшите посегателствата били извършени в периода между 21 и 24 юли, когато те не са си били вкъщи.5000 евро и лаптоп е печалбата на апаши, които влезли с взлом в къща в село Червен (Община Асеновград).От апартамент на първия етаж на улица „Солунска” в район „Западен” на Пловдив неизвестен извършител задигнал два лаптопа, златни пръстени и синджир с висулка, 70 лева и други вещи, след като разбил прозореца на жилището.На адресите са извършени огледи. Разследването продължават служители от РУ на МВР– Асеновград и Второ РУ-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 5000 евро и лаптоп е печалбата на апаши след обир на селска къща край Асеновград"}
{"url": "https://trud.bg/%d0%b1%d1%81%d0%bf-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0-%d1%87%d0%b0%d1%81%d1%82%d0%bd%d0%b8%d1%82%d0%b5-%d1%83%d1%87%d0%b8%d0%bb%d0%b8%d1%89%d0%b0-%d0%b4%d0%b0-%d0%bd%d0%b5/", "text": "БСП ще продължава да настоява държавата да не дава субсидия на частните училища и детски градини. Това заяви във Велико Търново депутатът от БСП Весела Лечева, която заедно с колегата си Валентин Ламбев обобщи парламентарната сесия.„Слаба и незадоволителна беше работата на Народното събрание през изминалите месеци, като основно доминираше политическият инат. Всички законопроекти на БСП бяха отхвърляни, в това число и касаещите доходите на хората и намаляването на неграмотността.” – подчерта Лечева.Социалистите ще продължават да настояват чрез законопроект младите учени, които постъпват на работа, да стартират с две минимални работни заплати. В сферата на предучилищното и училищно образование БСП предлага държавата да спре субсидирането на частните училища, а само държавните и общинските, като тази субсидия нарасне на 4% от брутния вътрешен продукт. Социалистите предлагат също така държавните образователни стандарти да не бъдат определяни от ресорния министър, както е в момента, а от Народното събрание.Над 30 приемни в областта са осъществили депутати от Великотърновски избирателен район от БСП. Като най-съществени проблеми, поставени в региона, Валентин Ламбев определи инфраструктурата, доходите на населението и здравеопазването.„Много важен проблем по места, който е държавен проблем, това са паралелните структури. Те са в много сфери като частните уроци и частните охранителни фирми. Това говори за абдикиране на държавата от нейните задължения.” – допълни Весела Лечева. Тя сподели, че води преговори с няколко фирми за евентуално спонсорство на футболен клуб „Етър”, но все още е рано да бъде обявен резултатът от тези срещи. 1 200 социалисти т Великотърновска област са заявили до момента участие в националния събор на Бузлуджа, който ще се състои на 29 юли. Традиционно в проявата се очакват около 50 000 души от цялата страна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " БСП ще настоява частните училища да не бъдат субсидирани от държавата"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b2-%d1%82%d1%80%d1%83%d0%b4-%d0%ba%d0%b0%d0%ba-%d0%b1%d0%be%d1%80%d1%88%d0%be%d1%88-%d0%bf%d0%be%d1%85%d0%b0%d1%80%d1%87%d0%b8-%d0%bc%d0%b8%d0%bb%d0%b8%d0%be/", "text": "Временната парламентарна комисия за НДК днес трябва да приеме доклада. Проектът на документа, с който „Труд“ разполага, е от 33 страници.Членовете на комисията се събират в 15 ч, за да гласуват доклада.Ето и пълния му текст:ВРЕМЕННА КОМИСИЯ ЗА УСТАНОВЯВАНЕ НА ФАКТИ И ОБСТОЯТЕЛСТВА ПРИ РАЗХОДВАНЕТО НА СРЕДСТВА, ПРЕДОСТАВЕНИ ЦЕЛЕВО НА НДК ЗА ПОДГОТОВКА НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗД  О  К  Л  А  Дза дейността на Временната комисия за установяване на факти и обстоятелства при разходването на средства, предоставени целево на НДК за подготовка на Българското председателство на Съвета на Европейския съюз\tВременната комисия за установяване на факти и обстоятелства при разходването на средства, предоставени целево на НДК за подготовка на Българското председателство на Съвета на Европейския съюз, наричана понататък „Комисията“ е създадена с решение на Народното събрание, прието на 29 юни 2017 година и обнародвано в бр. 54 на Държавен вестник от 5.7.2017 г. Комисията се състои от 19 народни представители, избрани на пропорционален в съотношение: Парламентарна група на Политическа партия ГЕРБ – 8 представители, Парламентарна група „БСП за България” – 6 представители, Парламентарна група „Обединени патриоти” – 2 представители, Парламентарна група „Движение за права и свободи” – 2 представители и Парламентарна група на Политическа партия ВОЛЯ – 1 представител. Ръководството и съставът на комисията е както следва: Председател: Диана Иванова Йорданова, Членове: Снежана Георгиева Дукова, Диана Димова Саватева, Младен Николов Шишков, Петя Цветанова Аврамова, Георги Запрев Динев, Дилян Станимиров Димитров, Тома Любомиров Биков, Атанас Петров Костадинов, Румен Василев Гечев, Жельо Иванов Бойчев, Никола Илиев Динков, Любомир Бойков Бонев, Димитър Величков Георгиев, Йордан Апостолов, Апостолов, Маргарита Николаева Николова, Велислава Иванова Кръстева, Адлен Шукри Шевкед и Дора Стоянова Христова. Комисията е избрана за срок от един месец. По време на мандата на Комисията са проведени 5 заседания: на 6, 11 и 18, 24 (извънредно) и 25 юли 2017 г. Задачата на Комисията е да установи факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз.I. Фактическа обстановка С протоколно решение на Министерски съвет от 16 септември 2015 г. като подходящи сгради, в които да се провеждат събитията на Българското председателство, са определени Национален дворец на културата и Резиденция „Бояна”.С Протокол № 1 от 9 септември 2015 г., подписан от Томислав Дончев – заместник министър –председател по европейските фондове и икономическата политика, в качеството му на орган, упражняващ правата на държавата в „Национален дворец на културата – Конгресен център София”ЕАД, са избрани за членове на Съвета на директорите – Мирослав Ласло Боршош, Валентин Петров  Кръстев и Людмил Димитров Веселинов.С решение на Съвета на директорите на „Национален дворец на културата – Конгресен център София”ЕАД от 9 септември 2015 г. Мирослав Ласло Боршош е избран за изпълнителен член (изпълнителен директор), а Валентин Петров Кръстев за председател на Съвета на директорите.Със Заповед №Р-41 от 16 март 2016 г. на заместник министър-председателя по европейските фондове и икономическа политика е създадена Междуведомствена работна група (МРГ), която да осъществява подготовка на Националния дворец на културата като основна сграда за обезпечаване на необходимия за председателството сграден фонд и провеждане на съгласувателни процедури за реализиране на необходимите мерки за привеждането на сградния фонд в съответствие с изискванията на председателството. В състава на МРГ, която се ръководи от г-н Мирослав Боршош, влизат представители на политическия кабинет на заместник министър-председателя по европейските фондове и икономическата политика; на политическия кабинет на заместник министър-председателя по координация на европейските политики и институционалните въпроси; на Министерство на регионалното развитие и благоустройството, на Министерство на финансите, на Камара на строителите, на Камара на архитектите.В доклад на представителите на кабинета на вицепремиера Меглена Кунева, вицепремиера Томислав Дончев, Министерство на регионалното развитие и благоустройството и Министерство на финансите, участващи в Междуведомствената работна група се казва, че на 13 април 2016 г. в Министерство на финансите се провежда среща за обсъждане на дейностите, които да бъдат финансирани за подготовката на председателството. В рамките на срещата НДК информира, че вече е обявена поръчка за „Доставка, монтаж и въвеждане в експлоатация на конгресно-конферентна техника” с прогнозна стойност 3 600 000лева, както и че предстои да се обяви тази за ремонт на сградата на НДК. Не става ясно на какво основание е обявена поръчката за конферентната техника и съгласувана ли е с някого. Освен това нейният обхват, количество и качество следва да бъдат съобразени минимум със заложените основни параметри в идейния проект, който на този етап все още не е представен на Междуведомствената работна група. Поет е ангажимент поръчката за ремонт и адаптация да бъде съгласувана по съответния ред, включително с междуведомствената работна група. От същия доклад става ясно, че ден по-късно, на 14 април 2016 г. без съгласуване или информиране за тези си намерения, НДК обявява открита процедура за „Проектиране, преустройство и адаптация на основната сграда на НДК” с прогнозна стойност 12 800 000лева. Това действие на ръководството на НДК не е съгласувано с никого, което налага да бъдат предприети съответните мерки от страна на принципала на НДК и компетентните органи и на 20 април 2016 г. е свикана Междуведомствената работна група, която да обсъди създалата се ситуация. На заседанието членовете са запознати за първи път с идейния проект за адаптация на сградата на НДК, като е подчертано, че обявяването на обществените поръчки в средата на м. април е било съобразено с периода на действие на стария Закон за обществените поръчки. Разяснено е, че идейният проект е бил предоставен вече пред служители на МВР и НСО и е получил тяхното одобрение, за което не е представена писмена информация и потвърждение. Поради многото неясноти и проблеми в документацията и идейния проект, които поставят под съмнение постигането на искания ефект и отговор на нуждите на председателството с писмо от заместник министър-председателя Томислав Дончев е предложена на ръководството на НДК да прекрати обществената поръчка № 02715-2016-0003 – „Проектиране, преустройство и адаптация на основната сграда на НДК”. На 9 май 2016 г. НДК прекратява процедурата. Дейността на Междуведомствената работна група е възпрепятствана от изпращането на неактуална, непълна и некоректна информация от НДК. Освен това непредоставянето на изискани документи или становища на други компетентни институции от НДК прави изключително сложно разглеждането на документацията и вземане на решение от страна на групата. Общото наблюдение е, че НДК не използва пълноценно специализираната експертиза на Междуведомствената работна група и в продължение на целия период на работа оспорва конкретни изисквания и препорък, произтичащи от нормативната база и изискванията на Председателството. В резултат на това процесът на съгласуване се удължава в рамките на два месеца и половина, през което време всички усилия на работната група са насочени единствено към бързо отстраняване на сериозните пропуски в представяната от НДК документация и привеждането й в съответствие с изискванията на Председателството. В хода на разговорите НДК изпраща списък с извършените и предстоящите за извършване разходи за целите на Председателството, които групата да одобри. При разглеждането на списъка, са установени сериозни противоречия и необосновани искания, които никога не са били обсъждани или предлагани от групата, както и такива, които нямат нищо общо с подготовката на Председателството, като преустройство на зала 2, сценична механизация на зала 2, преустройство на зала „Перото”, доставка на киноапаратура за кино „Люмиер”, текущи и аварийни строително-ремонтни работи, включително и разходи извършени в началото на 2015 г., когато все още не е имало неформални контакти с НДК като потенциален конферентен център за председателството. С Постановление №193 на Министерски съвет от 1 август 2016 г. са одобрени промени по бюджета на Министерския съвет за 2016 г. за допълнителни плащания в частта на финансирането на бюджетното салдо за сметка на централния бюджет в размер на 17 000 000 лева за увеличаване капитала на „Национален дворец на културата – Конгресен център София” ЕАД – София във връзка с финансовото осигуряване на преустройството, модернизацията и адаптирането на неговата основна сграда за нуждите на българското председателство на Съвета на Европейския съюз за 2018 г.С Решение №641 на Министерски съвет от 3 август 2016 г. е дадено съгласие за увеличаване капитала на „Национален дворец на културата – Конгресен център София”ЕАД – София в размер на 17 000 000 лева чрез издаване на нови поименни акции с номинална стойност 1000 лева всяка от Заместник министър-председателят по европейските фондове и икономическата политика в качеството му на упражняващ правата на едноличния собственик.С Разпореждане № 1 на Министерски съвет от 9 февруари 2017 г. се променя органа, който да упражнява правата на държавата като едноличен собственик на капитала на „Национален дворец на културата – Конгресен център София”ЕАД – София от заместник министър-председателя по европейските фондове и икономическата политика на заместник министър-председателя по подготовка на българското председателство на Съвета на Европейския съюз – 2018 г.С Протокол № 1 от 24 февруари 2017 г., подписан от Деница Златева – заместник министър – председател по подготовката на Българското председателство на Съвета на Европейския съюз – 2018, в качеството й на орган, упражняващ правата на държавата в „Национален дворец на културата – Конгресен център София”ЕАД, са освободени като членове на Съвета на директорите – Валентин Петров Кръстев и Людмил Димитров Веселинов, без да са освободени от отговорност и са назначени за членове на Съвета на директорите – Марио Благоев Анастасов и Пламен Никифоров Джуров.С решение на Съвета на директорите на „Национален дворец на културата – Конгресен център София”ЕАД от 24 февруари 2017 г. Мирослав Боршош е избран за изпълнителен директор, като същият продължава да има представителна власт и функции, а Марио Анастасов за председател на Съвета на директорите.С Протокол № 2 от 3 март 2017 г., подписан от Деница Златева – заместник министър –председател по подготовката на Българското председателство на Съвета на Европейския съюз – 2018, в качеството й на орган, упражняващ правата на държавата в „Национален дворец на културата – Конгресен център София”ЕАД, е освободен като член на Съвета на директорите – Пламен Никифоров Джуров поради подаден отказ за заемане на длъжността по здравословни причини и на негово място е назначена Светлодара Петрова Енчева като член на Съвета на директорите.С писмо изх. № 00909 от 29 март 2017 г. по описа на НДК и вх.№11.00-95 от 30 март 2017 г. по описа на Министерски съвет г-н Мирослав Боршош предоставя на вниманието на г-жа Деница Златева Протокол с решения на Междуведомствената работна група за текущ мониторинг на изпълнението на дейностите по преустройство и адаптация на сградата на НДК, (назначена със заповед №Р-40/21.02.2017 г. и допълнена със заповед №Р-50/08.03.2017 г.) с приложените към него: ● Доклад за резултатите на подгрупа „НДК” към група „Сигурност на Председателството“ към 15.03.2017 г., в който се обосновава необходимостта от предоставянето на 14 677 428.10 лева с ДДС за извършването на допълнителни дейности; ● Доклад относно обосновка за необходимостта от промяна в обхвата за изпълнение на проект „Проектиране, преустройство и адаптация на основната сграда на НДК за нуждите на Българското председателство  на Съвета на Европейския съюз – 2018 г.“ подгрупа „Инфраструктура“, в който се обосновава необходимостта от предоставянето на 10 427 245.09 лева с ДДС за извършването на допълнителни дейности; ● Доклад за резултатите на работната група за изграждане на Пресцентър на Българското председателство на Съвета на Европейския съюз, в който се обосновава необходимостта от предоставянето на 1 857 773.78 лева с ДДС за извършването на допълнителни дейности; ● Доклад за необходимите допълнителни средства на НДК за подготовката на председателството на Република България на Съвета на Европейския съюз през 2018 г., в който се обосновава необходимостта от предоставянето на 11 103 412.00лева с ДДС, от които: –  7 023 541 лева представляват финансов дефицит при стартирането на строително-ремонтните дейности. Това означава, че от една страна е налице дефицит на финансови средства в размер на 3 962 344 лева поради разлика в одобрен от Междуведомствената работна група бюджет (Протокол от 21.07.2016 г.) за разходите, свързани с подготовка на сградата на НДК за нуждите на Председателството, възлизащи на 20 962 344лева с ДДС и гласуваното на Министерски съвет с решение №641/03.08.2016 г. увеличение на капитала на НДК чрез издаване на поименни акции на обща стойност 17 000 000лева, а от друга е налице дефицит в размер на 3 061 197 лева поради разлика между одобрената от Междуведомствената работна група индикативна стойност на ремонтните дейности в размер на 16 798 800лева и обявена процедура за обществена поръчка и спечелил изпълнител на цена от 19 859 997 лева.; – 383 994 лева с ДДС за дигитално заснемане и съставяне на технически паспорт на основната сграда на НДК; – 78 600 лева с ДДС за обследване на енергийната ефективност и сертифициране на основната сграда на НДК; – 840 000лева с ДДС за текущи и аварийни строително-ремонтни работи; – 214 922лева с ДДС за ефектно фасадно осветление на основната сграда на НДК; – 2 238 355лева за изработване на концептуален модел, проектиране, изпълнение, доставка и монтаж на сценична механизация, осветление, звук и столове на Зала 2 на НДК; – 324 000лева за проектиране и изпълнение на Комуникационен център на Председателството. Общо исканите допълнителни финансови средства възлизат на 38 065 856.97 лева с ДДС.С Протокол № 3 от 2 май 2017 г., подписан от Деница Златева – заместник министър – председател по подготовката на Българското председателство на Съвета на Европейския съюз – 2018, в качеството й на орган, упражняващ правата на държавата в „Национален дворец на културата – Конгресен център София”ЕАД, се одобрява годишния финансов отчет за 2016 г. на „Национален дворец на културата – Конгресен център София”ЕАД, заверен от назначения регистриран одитор „ИсаОдит”ООД и освобождава от отговорност за дейността им през 2016 г. членовете на Съвета на  директорите – Валентин Кръстев, Мирослав Боршош и Людмил Веселинов. Независимият одитор „ИсаОдит ООД“ заверява годишния финансов отчет на НДК за 2016г. с изразяване на квалифицирано мнение, тъй като цитирам „не получихме достатъчно потвърждения от външни източници на информация за салдата по сметките на разчетите с контрагенти и не бяхме в състояние да се убедим в разумна степен на сигурност, включително чрез прилагане алтернативни одиторски процедури относно достоверността на вземанията и задълженията към датата на баланса. Ние не бяхме в състояние да определим дали не биха се наложили корекции във връзка с отчетените или неотчетените разчети и елементите, съдържащи се в отчета за финансовото състояние, отчета за печалбата или загубата и другия всеобхватен доход, отчета за промените в собствения капитал и отчета за паричните потоци.“С Разпореждане № 3 на Министерски съвет от 10 май 2017 г. се променя органа, който да упражнява правата на държавата като едноличен собственик на капитала на „Национален дворец на културата – Конгресен център София”ЕАД – София от заместник министър-председателя по подготовка на българското председателство на Съвета на Европейския съюз – 2018 г. на министъра за Българското председателство на Съвета на европейския съюз 2018 г.С Протокол № 3 от 16 май 2017 г., подписан от Лиляна Павлова – министър за Българското председателство на Съвета на Европейския съюз 2018, в качеството й на представител на държавата като едноличен собственик на капитала на „Национален дворец на културата – Конгресен център София”ЕАД, са освободени като членове на Съвета на директорите – Марио Благоев Анастасов и Светлодара Петрова Енчева, без да ги освобождава от отговорност, и избира Борислав Славчев Велков и Лазаринка Георгиева Стоичкова за членове на Съвета на директорите.С решение на Съвета на директорите на „Национален дворец на културата – Конгресен център София”ЕАД от 17 май 2017 г. Мирослав Боршош е избран за изпълнителен директор, като същият продължава да има представителна власт и функции, а Борислав Славчев Велков за председател на Съвета на директорите.С писмо №03-325 от 29 май 2017 г. до г-жа Милка Гечева – началник на Дирекцията за национален строителен контрол, министър Лиляна Павлова иска извършването на проверка за установяване законосъобразното изпълнение на извършените до момента строително-монтажни работи на строеж „Преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.” и даване на указания за законосъобразното завършване и въвеждане в експлотация на преустроените помещения в сградата на НДК. В заключението на доклада на Дирекция за национален строителен контрол се казва, че „Изпълнените до момента вътрешни преустройства на кухня на 7 етаж, на ресторанта с помощните помещения към него на 8 етаж и на новообособените санитарни възли на 8 етаж, преустройството на вътрешната отоплителна, вентилационна и канализационна инсталация, преустройството на вътрешната (сградна) ВиК инсталация (разделянето на водопроводната от пожарогасителната инсталация) при наличието на категорично конструктивно становище, че няма засегнати конструктивни елементи на сградата, представляват строеж четвърта категория, съгласно чл. 137, ал. 1, т. 4, б.”д” от Закона за устройство на територията и могат да продължат след надлежно издаване на строителни книжа. Вътрешните преустройства на сградите от първа до четвърта категория включително, с които не се засяга конструкцията им, са строежи от четвърта категория и контролът по изпълнението им е изцяло от компетентността на общинската администрация – чл.223 от Закона за устройство на територията, като въвеждането им експлоатация е от компетентността на органа издал разрешението за строеж в съответствие с разпоредбите на чл. 177, ал. 1 и ал. 3 от Закона за устройство на територията.”С писмо №03-336 от 29 май 2017 г. до г-н Георги Начев – директор на Агенцията за държавна финансова инспекция, министър Лиляна Павлова иска извършването на проверка на дейността по възлагането и изпълнението на обществените поръчки: по договор № Т-00859/24.10.2016 г. с „Галчев инженеринг“ЕООД с предмет: „Проектиране, преустройство и адаптация на основната сграда на НДК за нуждите на Българското председателство  на Съвета на Европеския съюз през 2018 г.“ и по договор № Т-760/05.11.2016 г. с „Динакорд – България“ЕООД с предмет: „Доставка, монтаж и въвеждане в експлоатация на конгресно-конферентна техника“. И по двете обществени поръчки са инициирани изменения на сключените договори на основание чл. 116, ал. 1, т. 2 от Закона за обществените поръчки, а видно от становищата на Агенцията за обществени поръчки не всички от посочените основания могат да се квалифицират като „непредвидени обстоятелства“ по смисъла на §2, т. 27 от допълнителните разпоредби на Закона за обществените поръчки. С писмо изх. №03-00-11 от 13 юни 2017 г. г-н Начев уведомява министър Павлова, че със Заповед №ФК-10-532/08.06.2017 г. е възложена финансова инспекция в „Национален дворец на културата – Конгресен център София“ЕАД относно законосъобразността на възложените през 2016 г. обществени поръчки, проверка на изпълнението на сключените договори, наличие на основания за изменение на договорите за обществени поръчки и извършените плащания по тях. Към настоящия момент финансовата инспекция не е приключила и не е представен доклад за резултатите от нея.В становището си изх. №К-13 от 10.05.2017 г. по договор с „Галчев инженеринг“ЕООД с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г. на стойност 16 549 997, 99 лева без ДДС, 19 859 997,59 лева с ДДС и срок за изпълнение на дейностите 30.09.2017 г. Агенцията за обществени поръчки достига до заключението, че за две групи дейности може да се осъществи изменение на договора. Първата група дейности се дължи на констатирани неточности по отношение на включените количества и видове строително-монтажни работи в инвестиционния проект. Инвестиционният проект е изготвен на база „идеен“ проект и без налични строителни книжа за част „Архитектура“, в резултат на което са определени занижени обеми, особено в „скритата“ инфраструктура на сградата. Доколкото проектирането е в рамките на договора Агенцията за обществени поръчки допуска, че при възлагането не е било обективно възможно прецизно да се предвидят всички необходими видове работи и техните количества. Втората група дейности е свързана с получените предписания след провеждането на обществената поръчка  от различни институции, ангажирани с осигуряването на Председателството, във връзка с което се налагат промени в инвестиционните намерения на възложителя, а именно: писма от 3.11.2016 г. и 3.01.2017 г. със задължителни препоръки от Министерство на вътрешните работи по отношение охранителното обезпечаване сигурността на сградата; писмо от Националната служба за охрана от 22.11.2016 г. и справка с препоръки за повишаване безопасността и сигурността на основната сграда на НДК; писмо от Национален център по подготовката и провеждането на Българското председателство на Съвета на ЕС през 2018 г. относно осигуряване на кабини за симултантен превод в конферентни зали 7 и 8 (получено на 06.02.2017 г.); доклад от 23.03.2017 г. на Междуведомствената работна група за текущ мониторинг на изпълнението на дейностите по преустройство и адаптация на сградата на НДК и доклади от работни групи „Сигурност на Председателството“ и „Инфраструктура“, съответно от 21.02.2017 г. и 23.03.2017 г. Повечето от цитираните писма са свързани с нуждата от осигуряване на допълнителни мерки за сигурност (по-високо ниво), определени от компетентните държавни органи. Друга част касаят изискванията, свързани с превода на срещите (ГД „Устни преводи“), обезпечаване на нови функционални нужди, свързани с организация на човекопотоците и т.н. Въз основа на това Агенцията за обществени поръчки достига до заключението, че без изпълнението им сградата не може да изпълни всички изисквания, свързани с обезпечаване на Председателството. Доколкото цитираните документи са издадени след 24.10.2016 г., то може да се приеме, че коментираните в тях изисквания са станали известни на възложителя след подписване на договора. Обезпокоителна е констатацията на Агенцията за обществени поръчки, че изгубените строителни книжа по архитектурната част за главната сграда на НДК трудно могат да се определят като обстоятелство, неизвестно за възложителя, тъй като се предполага, че същите са били необходими и при изготвянето на идейния проект на обекта. В допълнение, проверката в архивите е извършена през месец ноември 2016 г. т.е. след стартиране процедурата за подписване на основния договор. Освен това в доклада-обосновка, в който подробно са описани допълнителните дейности, необходими за реализацията на поректа, е видно, че са записани количества и обеми строително-монтажни работи, които нямат връзка към „скритата“ инфраструктура на сградата, напр. рампи за инвалиди, интериорни врати, врати за санитарни помещения и др. По отношение на посочената необходимост от подмяна на технически спецификации поради промени в относимата нормативна уредба, липсва конкретна информация, в какво се изразяват измененията, респ. влезли ли са в сила след провеждането на откритата процедура. В заключение Агенцията за обществени поръчки обобщава, че „за визираните дейности, предмет на изменение не са налице достатъчно аргументи, сочещи, че са резултат от възникнали непредвидими обстоятелства по смисъла на §2, т. 27 от допълнителните разпоредби на Закона за обществените поръчки. В тази връзка „НДК – Конгресен център“ЕАД следва да разполага с допълнителни аргументи и доказателства, че коментираните дейности не са последица от субективни пропуски в изготвянето на идейния проект или други слабости при провеждането на основната поръчка“.В становището си с изх. №К-15 от 19.05.2017 г. по договор с „Динакорд България“ЕООД с предмет „Доставка, монтаж и въвеждане в експлоатация на конгресно-конферентна техника“ на стойност 3 106 629.80 лева без ДДС, 3 727 955.76 лева с ДДС Агенцията за обществени поръчки достига до заключението, че с разглежданото изменение на основния договор, с което стойността му се увеличава с 1 548 144.82 лева без ДДС, е спазено изискването на чл. 116, ал. 1, т. 2 от Закона за обществените поръчки т.е. поради непредвидени обстоятелства е възникнала необходимост от извършване на допълнителни доставки, услуги, които не са включени в първоначалната обществена поръчка. Причините, поради които е инициирано сключването на допълнително споразумение е необходимостта, установена след сключване на основния договор, от включването на нови видове и обеми оборудване в допълнителни зали и помещения, с цел изграждане на Международен пресцентър и интегрирането им в обща система.Със Заповед № РД-11/26.05.2017 г. е сформиран съвет към министъра за Българското председателство на Съвета на Европейския съюз 2018, като експертно консултативно звено, който да го подпомага по въпросите, свързани с управлението, наблюдението и контрола на дейностите по проектиране, преустройство и адаптация на основната сграда на Националния дворец на културата за нуждите на Българското председателство на Съвета на Европейския съюз през 2018 г., на дейностите по оборудване и обзавеждане на сградата на Националния дворец на културата, на дейностите на строителния надзор и инвеститорския контрол, на дейностите, свързани с информационната сигурност и технологиите и др.\tС писмо вх. № 03-343/29.05.2017 г. от изпълнителния директор на НДК до министъра за Българското председателство на Съвета на Европейския съюз 2018 като орган, упражняващ правата на държавата като едноличен собственик на капитала на дружеството, съгласно Разпореждане № 3 на Министерския съвет от 2017 г., е получена документация, от която е видно, че е налице недостиг от финансови средства в размер на приблизително 36 000 000 лв. След анализ на предоставената документация и съдържащите се в нея финансови разчети и обоснованост за всяка от заявените дейности от страна на изпълнителния директор на НДК, се установи, че исканите от изпълнителния директор на НДК средства в размер на приблизително 36 000 000 лв. не следва да бъдат одобрени в така посочения размер.В съвместен доклад на министъра на финансите и министъра за Българското председателство на Съвета на Европейския съюз 2018 г. приложен към писмо изх. №03-407/05.06.2017 г. се предлага на Министерски съвет да увеличи капитала на „Национален дворец на кулутурата – Конгресен център София“ЕАД в размер на 28 000 000лева. В тази сума са включени: 1. 7 000 000лева с ДДС за обезпечаване на цялата стойност на вече сключените договори, тъй като предходното увеличение на капитала на НДК със 17 000 000 лева, направено през 2016 г. е недостатъчно за покриване на плащанията по тях; 2. Средства в размер до 50% съгласно изискванията на чл. 116, ал. 2 от Закона за обществените поръчки, от стойността на сключения договор № Т-00859/24.10.2016 г. между изпълнителния директор на НДК и „Галчев инженеринг“ЕООД с предмет: „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.“ за обезпечаване изменението на основния договор; 3. Средства в размер до 50% съгласно изискванията на чл. 116, ал. 2 от Закона за обществените поръчки, от стойността на сключения договор №Т-760/05.11.2016 г. между изпълнителния директор на НДК и „Динакорд – България“ЕООД с предмет: „Доставка, монтаж и въвеждане в експлоатация на конгресно-конферентна техника“ за обезпечаване изменението на основния договор; 4. Средства в размер на 12 000 000лева с ДДС за провеждането на обществена поръчка по реда на Закона за обществените поръчки и избор на изпълнител за Единна хомогенна глобална система за сигурност.С Постановление № 109 на Министерски съвет от 9 юни 2017 г. са одобрени промени по бюджета на Министерството за Българското председателство на Съвета на Европейския съюз 2018 за 2017 г за допълнителни плащания в частта на финансирането на бюджетното салдо за сметка на централния бюджет в размер на 28 000 000 лева за увеличаване капитала на „Национален дворец на културата – Конгресен център София” ЕАД – София във връзка с финансовото осигуряване на преустройството, модернизацията и адаптирането на неговата основна сграда за нуждите на българското председателство на Съвета на Европейския съюз за 2018 г.С Решение №310 на Министерски съвет от 9 юни 2017 г. е дадено съгласие за увеличаване капитала на „Национален дворец на културата – Конгресен център София”ЕАД – София в размер на 28 000 000 лева чрез издаване на нови поименни акции с номинална стойност 1000 лева всяка от министърът за Българското председателство на Съвета на Европейския съюз 2018 в качеството му на упражняващ правата на едноличния собственик.С Разпореждане № 4 на Министерски съвет от 28 юни 2017 г. се променя органа, който да упражнява правата на държавата като едноличен собственик на капитала на „Национален дворец на културата – Конгресен център София”ЕАД – София от министъра за Българското председателство на Съвета на европейския съюз 2018 г. на министъра на културата, длъжност, която се изпълнява от г-н Боил БановС Протокол № ПР-19 от 30 юни 2017 г., подписан от Боил Банов – министър на културата, като упражняващ правата на държавата в капитала на „Национален дворец на културата – Конгресен център София”ЕАД, са освободени като членове на Съвета на директорите – Лазаринка Георгиева Стоичкова, Борислав Славчев Велков и Мирослав Ласло Боршош, без да ги освобождава от отговорност, и избира пет члена на Съвета на директорите съгласно чл. 26, ал. 1 от Устава на дружеството: Красимир Петков Петков, Борислав Славчев Велков, Татяна Цветанова Ценовска, Росица Истилянова Бачева – Цветанова и Ангел Иванов Митев.В Доклад за одит на дейностите на Национален дворец на културата – Конгресен център София“ЕАД, свързани с разходването на средствата от увеличението на капитала на дружеството с Решение №641 на Министерски съвет от 3.08.2016 г. на външна одиторска фирма, предоставен на министър Лиляна Павлова с вх. № 03-823/10.07.2017 г., са отразени резултатите от проверката на следните обществени поръчки: Процедура с предмет „Доставка, монтаж и въвеждане в експлоатация на конгресно-конферентна техника (номер на поръчката в РОП 02715-2016-0002); Процедура с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз 2018 г.“ (номер на поръчката в РОП 02715-2016-0004); Процедура с предмет „Упражняване на независим строителен надзор при проектирането и изпълнението на обект „Преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.“ (номер на поръчката в РОП 02715-2016-0009) В доклада се отбелязва, че от ръководството на „Национален дворец на културата – Конгресен център София“ЕАД неколкократно и официално е поискана информация относно разходите, извършени за целите на председателството, както и правила за разходване на тези средства (вх.№01551/19.06.2017 г. и вх. №0165/29.06.2017 г.), но такива не са предоставени. Ето защо външният одитор не е в състояние да формулира констатации или да изрази мнение относно извършените по линия на председателството разходи. Външния одитор „Semper Fortis“ посочва редица нарушения при процедурите за обществени поръчки, като най-обезпокоителна е констатацията, направено от него  отношение на процедурата с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз 2018 г.“ (номер на поръчката в РОП 02715-2016-0004) и по специално, че предложената от участника, определен за изпълнител, сума надхвърля прогнозната стойност на обществената поръчка, посочена в обявлението – 13 999 000, 00лв. без ДДС. Ценовото предложение на участника възлиза на 16 549 997,99лева без ДДС; или с 2 550 997, 99 лева без ДДС повече от предвиденото. Съгласно условията на документацията за обществената поръчка прогнозната стойност на поръчката е 13 999 000,00 лева като в тази сума влизат и 10% допълнителни и непредвидени разходи. В указанията за подготовка на офертите, част от документацията за обществената поръчка, Възложителят е поставил условие “При изготвяне на офертата всеки участник трябва да се придържа точно към обявените от възложителя условия“. Според външния одитор при разглеждането и оценката  на офертите, Комисията е следвало да отстрани офертата на участника поради несъответствие с обявените условия на обществената поръчка на основание чл. 107, т. 2, б.“а“.  Така е следвало да се процедира и по отношение офертите на още двама други участници „Главболгарстрой“АД – с ценово предложение в размер на 19 644 911, 68 лв. без ДДС и „Еврострой“ДЗЗД с ценово предложение в размер на 16 459 356, 38 лв. без ДДС. Външният одитор посочва, че възложителите са длъжни още при планирането на възлагането на обществена поръчка да определят, доколкото е практически възможно, максимално точно прогнозната стойност на поръчката по правилата на Закона за обществените поръчки. Различната прогнозна стойност (особено по-висока), би могла да промени съществено  кръга на заинтересованите лица. Съгласно Закона за обществените поръчки методите за определяне на прогнозната стойност не могат да се използват с цел заобикаляне прилагането на закона. Допускането на състоятелността на аргумента, че прогнозната стойност може да бъде надвишавана, би означавало, че един възложител може да обяви поръчка за строителство например с прогнозна стойност от 200 000лв., а в последствие да сключи договор за 1 милион лева, защото участник му е предложил подобна цена, което би било напълно несъстоятелно. Законът за обществени поръчки предвижда, че ако всички получени оферти надхвърлят финансовия ресурс, който възложителят може да осигури, то той следва да прекрати процедурата по възлагане. По аргумент на по-силното основание, ако някоя от получените оферти надхвърля финансовия ресурс, предвиден за поръчката, то тя следва да бъде отстранена от участие. Никъде в обявлението или документацията за обществената поръчка като цяло, възложителят не е посочил, че при необходимост ще осигури допълнителен финансов ресурс за финансиране на дейностите по поръчката. Ако такива средства биха били налице, съгласно действащото законодателство, те трябва да бъдат посочени в обявлението. Следователно възложителят е следвало да отстрани трите оферти, които надхвърлят предвидените средства и да допусне до финално класиране единствено офертите на другите двама достигнали до оценка участници – Обединение „Кид Плюс М Синтез“ – с ценово предложение в размер на 13 998 675, 48 лв. без ДДС и Консорциум „Евро НДК“ – с ценово предложение в размер на 13 723 500, 51 лв. без ДДС.II. Изслушване на лицата, представляващи държавата в капитала на „Национален дворец на културата – Конгресен център София”ЕАД за периода 2016 -2017г. На първото си заседание, проведено на 6 юли 2017 г., народните представители се обединиха около идеята да бъдат изслушани г-н Томислав Дончев – заместник министър – председател, г-жа Лиляна Павлова – министър за Българското председателство на Съвета на Европейския съюз за 2018, г-жа Деница Златева – бивш заместник министър-председателя по подготовка на Българското председателство на Съвета на Европейския съюз – 2018 и г-н Боил Банов – министър на културата, които за периода от 2016 до настоящия момент, когато са отпускани целево средства от държавния бюджет за финансовото осигуряване на преустройството, модернизацията и адаптирането на сградата на „Национален дворец на културата – Конгресен център София” ЕАД за нуждите на българското председателство на Съвета на Европейския съюз за 2018 г. са упражнявали правата на държавата като едноличен собственик на капитала на дружеството.С писмо изх. № №01.35-8/07.07.2017г. г-жа Деница Златева информира народните представители, че поради задгранична командировка в Съединените американски щати от 8 до 15 юли 2017 г. и последваща отпуска там – до 25 юли 2017 г. включително, няма да може да присъства на заседанието на комисията на 11 юли 2017 г. С решение на народните представители от 18 юли 2017 г. г-жа Деница Златева отново е поканена да бъде изслушана на 24 юли 2017 г.На заседание на Комисията, проведено на 11 юли 2017 г., преди кръга от въпроси, поставени от народните представители, всяко едно от изслушваните лица направи кратко представяне. В експозето си г-н Томислав Дончев отбеляза, че като лице, което е упражнявало правата на едноличния собственик на капитала на дружеството в период от около година и половина се е ръководил от няколко основни приоритета в своята работа, а именно: 1. Качеството на културната продукция, която произвижда НДК, защото освен пространство, освен площ, той е Дворец на културата и като такъв следва да има подобна функция и ангажименти. 2. Подготовката на българското председателство на Съвета на Европейския съюз, за провеждането на което е взето решение да се използва сградния фонд на НДК. 3. Дружеството като финансови резултати да се управлява по устойчив начин. По отношение на подготовката на българското председателство през м. март 2016 г. е създадена по инициатива на г-н Дончев Междуведомствена работна група, която да очертае периметъра и обхвата на предстоящите ремонтни работи, които да отразяват не само вижданията на ръководството какво трябва да се ремонтира, но и да отразяват комплексните нужди, свързани с председателството. Ето защо в групата участват представители на различни ведомства като: Министерството на регионалното развитие и благоустройството, Министерство на финансите, Министерство на вътрешните работи, по-специално „Пожарна безопасност“, Националната служба за охрана, Камара на архитектите, Камара на строителите. Макар междуведомствената работна група да започва работа през м. март 2016 г. през м. април същата година има опит от ръководството на НДК да се организира обществена поръчка за ремонта на сградата. Същата по настояване на г-н Дончев е прекратена, тъй като тя не отразява продукта от работата на междуведомствената работна група, а именно – като обхват, финансови и технически параметри тя не отговаря на дадените от работната група препоръки. Г-н Дончев подчерта, че на 21 юли 2016 г. работната група изготвя протокол за извършената работа като съгласува проекта за документация за провеждането на обществена поръчка, съгласува идеен проект за преустройството на сградата, както и одобрява необходимото финансиране в размер на 17 млн. 468 хил. 620 лв. Въз основа на този протокол на 3 август 2016 г. Министерският съвет увеличава капитала на дружеството целево с необходимите средства за ремонт. Той наблегна на обстоятелството, че по време на работата на междуведомствената работна група е настоявал да се търси комплексен подход – такава функционалност на сградата, която ще й позволява да работи и да печели след приключване на председателството. Опитът на другите държави показва, че не е необходимо да се влагат пари в излишни съоръжения, които после не носят никаква стойност. В тази връзка препоръките на Междуведомствената работна група са насочени именно към възможността НДК да извършва допълнителни дейности в режим на конгресен туризъм след приключване на ремонтните дейности и Българското председателство на Съвета на Европейския съюз. По отношение на останалите два приоритета, свързани с ролята на НДК като културен фактор и финансовото състояние на дружеството според него нещата са малко противоречиви. Г-н Дончев отбеляза, че не е имал възможността лично да се увери в качеството на културната продукция, която произвежда НДК, поради ограниченото му време, но за сметка на това е получавал множество положителни отзиви от културни дейци в различни сфери на културата, които не веднъж са изразявали задоволството си от дейността на НДК, като направи уточнението, че в културните среди е нормално да има здравословен плурализъм и това, че един мисли по един начин не е гаранция, че друг ще мисли точно по същия начин. Що се отнася до третия приоритет за финансовите резултати на дружеството той посочи, че разполага с факти, че дружеството генерира загуба като за 2015 и за 2016 г. се движи в рамките на около 9 милиона – н-р за 2015 г. загубата възлиза на 9 млн. 298 хил. лв. – факт, който не може да не предизвика тревога у принципала. В тази връзка нееднократно е провеждал разговори с ръководството на дружеството и по-специално с неговия изпълнителен директор с настояването за предприемането на конкретни мерки за финансовото стабилизиране на дружеството. Обяснението, което г-н Дончев е получавал, че генерираната загуба се дължи на амортизация и на необходимостта да се инвестира в нови пространства, които могат да бъдат използвани за целите на културата, но биха имали функционална свързаност с Председателството. Неудовлетвореността от дадените му обяснения го карат четири пъти през 2016 г. да изиска от ръководството на дружеството да представи бизнес план, който да предвижда мерки за финансово стабилизиране на дружеството. За съжаление, такъв бизнес план не му е предоставен, а само посочените устни обяснения.В изложението си г-жа Лиляна Павлова посочи, че тя е упражнявала правата на собственик на капитала на дружеството „Национален дворец на културата – Конгресен център София“ ЕАД от 10 май 2017 г. до 26 юни 2017 г. т.е. месец и половина. В резултат на направен анализ на състоянието и етапа, на който се намират ремонтните дейности, и анализ на финансовото състояние на дружеството и как то функционира са установени редица проблеми и несъответствия, които ръководството на дружеството е следвало незабавно да отстрани, а именно: 1. По отношение на самото търговско дружество – в неговите финансови отчети е налице трайна тенденция на загуби. За 2015 г. дружеството е с неодобрен финансов отчет, а за 2016 г. докладът на независимия финансов одитор завършва с квалифицирано мнение „липса на достатъчно увереност“. За първите 5 месеца на 2017 г. натрупаната загуба е над 3 милиона лева. Въпреки че неколкократно е изисквала следните документи: актуалния бизнес план на дружеството, оздравителния план дружеството, Правилата за работа на Съвета на директорите, Правилата за възлагане на обществени поръчки, правилата за финансово управление и контрол и Правилата за разплащания такива не са й представени, нито са предприети действия за тяхното изработване от страна на ръководството на дружеството. 2. По отношение на липсващите правила и график за провеждане на обществените поръчки за изпълнение на дейностите, свързани с привеждане на сградата на НДК да отговаря на изискванията за подготовка и провеждане на Българското председателство в резултат на предоставените целево увеличения на капитала на „Национален дворец на културата – Конгресен център София“ЕАД. В резултат на идентифицираните проблеми г-жа Лиляна Павлова подчерта, че е инициирала четири проверки в дружеството: от Главния инспекторат към Министерски съвет, от Агенция за държавна финансова инспекция, от Външна одиторска фирма и от Дирекция за национален строителен контрол, като резултатите от първите две проверки се очакват до края на м. юли, а окончателният одитен доклад от външната одиторска фирма и доклада на ДНСК са готови и могат да бъдат предоставени на народните представители. Одитният доклад включва два компонента, като първата част се отнася до финансовото състояние на дружеството, а втората част – до проведените и възложени три обществени поръчки: обществена поръчка за избор на изпълнител на строително проектиране и строително-монтажни дейности, за избор на изпълнител на доставчик на оборудване за конгресно-конферентна техника за озвучаване и преводи и за извършване на надзор на извършените строително-монтажни работи. Първата част на одита не завършва със заключение и констатации, тъй като дружеството не предоставя необходимите на одиторите документи. Втората част от одита завършва с констатации, които се отнасят до нарушения в процедурата по провеждане на трите обществени поръчки. Окончателният доклад на външния независим одитор е изпратен на Агенцията за държавна финансова инспекция за предприемане на необходимите действия съгласно Закона за Държавната финансова инспекция. По думите на г-жа Павлова независимо, че имат съмнения за незаконосъобразно сключване на договорите с изпълнителите по трите обществени поръчки, факт е, че договорите са в процес на изпълнение. Тя подчерта, че е изключително важно те да се изпълняват в срок и качествено, така че до края на годината сградата на НДК да бъде приведена в съответствие с изискванията за провеждане на председателството. Въпреки това са установени редица проблеми: 1. По отношение на договора за проектиране и ремонт на сградата е констатирано закъснение в планирания график от един месец. По договор графикът за изпълнение на строително-монтажните работи е краят на м. септември., а срокът, предложен от изпълнителя и приет от възложителя НДК, е краят на м. октомври. 2. Седем месеца след сключването на договора за проектиране и строителство до последния ден, в който г-жа Павлова упражнява правата на държавата като едноличен собственик на капитала на дружеството не са налице както одобрен работен проект като завършено проектиране на необходимите ремонтни дейности, така и разрешение за строеж за част от дейностите, които са от категория четвърта по смисъла на Закона за устройство на територията. Тези констатации са направени и в доклада на Дирекцията за държавен строителен контрол, в резултат на извършената проверка, инициирана от г-жа Павлова. Освен това за същия период извършваният текущ ремонт на сградата е осъществяван без инвеститорски контрол от страна на възложителя, който да следи съответно да сертифицира декларираните от изпълнителя към възложителя разходи. Г-жа Павлова подчерта, че до датата, до която е упражнявала правата на едноличния собственик на капитала на дружеството, не са извършвани разплащания по извършените строително-монтажни дейности за текущ ремонт. Договорът за осъществяване на задължителния и изискуем по Закона за устройството на територията строителен надзор е сключен на 5 май 2017 г. малко преди г-жа Павлова да започне да упражнява правата на държавата като едноличен собственик на капитала на дружеството. До този момент дейностите по ремонта са извършвани без инвеститорски екип и без строителен надзор, тъй като въпреки неколкократните й искания заповед за назначаването на инвеститорски екип от страна на ръководството на НДК не й е предоставена. Наред с това не й е предоставен и линеен график за това как ще бъдат изпълнявани строително-монтажните работи, за да бъде той синхронизиран с втория договор за доставка, инсталиране и монтиране на конгресно-конферентна техника в залите и с продължаващата и към настоящия момент културна програма в НДК. 3. Що се отнася до договора за доставка на озвучителна конгресно-конферентна техника не е констатирано закъснение и се изпълнява в срок и качествено. По отношение и на двата договора през м. март и април 2017 г. изпълнителният директор на НДК – г-н Боршош е инициирал процедура за анексирането им за увеличение на тяхната стойност и за възлагане на допълнителни дейности до 50% от стойността на всеки от двата договора чрез Междуведомствената работна група до вицепремиера, упражняващ правата на принципала на дружеството. Г-жа Павлова уточни, че в договора за строително-монтажните дейности и ремонт на НДК е предвиден ремонт на помещението, в което ще се помещава пресцентъра и ремонт на помещението, в което ще работят екипите на международния пресцентър и на медиите, но в нито един от договорите не е предвидено закупуването на необходимото оборудване за този пресцентър и в тази връзка са и поисканите допълнителни средства в размер на 1,8 млн. лв. 4. По отношение на договора за осъществяване на строителен надзор не са установени проблеми и нарушения. По време на служебния кабинет междуведомствената работна група приема искането за допълнителни средства до 50% по договора за проектиране и строителство и договора за доставка и монтаж на конгресно-конферентна техника и допълнително увеличение на капитала, което се потвърждава и от последващото правителство. Прието е и искането за допълнителни средства за сключване на допълнителен договор чрез възлагане на нова обществена поръчка за т.нар. „Единна глобална система за сигурност“ с оглед на повишените изисквания в сигурността – видеонаблюдение, камери, системи за контрол на достъпа. Единствено е прието частично искането за анексирането на договора за проектиране и строителство, тъй като в своето становище Агенцията за обществени поръчки посочва, че не всички предложени дейности, отговарят на дефиницията „непредвидени обстоятелства“ по Закона за обществените поръчки и поради тази причина не следва да бъдат включени в обхвата на новото анексиране на договора с „Галчев инженеринг“. В резултат на поисканите първоначално от изпълнителния директор на НДК по време на служебния кабинет 38 млн. лева, които стават 36 млн.лева по време на следващото правителство, са удовлетворени само 28 млн. лева. С 28 млн. лева се увеличава капитала на дружеството в няколко направления: ● Със 7 млн. лева се покрива разликата, призната и потвърдена, която е недофинансирана от първото увеличение на капитала. ● Одобрена е исканата сума за Единната глобална система за сигурност за нова обществена поръчка. ● Удовлетворена е исканата сума за договор за монтаж на оборудване, която касае пресцентъра. Не са удовлетворени исканията за допълнителни средства за увеличаване капитала на дружеството, касаещи ремонтите на зала „Азарян“, „Перото“ и други съпътстващи дейности, които не касаят ремонта на сградата на НДК с оглед нуждите на Българското председателство на Съвета на Европейския съюз. В заключение г-жа Павлова отбеляза, че горепосочените проблеми и нарушения, както и отказът на изпълнителния директор да изпълнява в срок разпорежданията й и поради значителен риск да се забави довършването на ремонтните дейности, са я мотивирали да предложи г-н Боршош да бъде освободен от управителния орган на „Национален дворец на културата – Конгресен център София“ЕАД.В краткото си експозе г-н Боил Банов – министър на културата, подчерта, че упражнява правата на едноличния собственик на капитала на дружеството „Национален дворец на културата – Конгресен център София“ЕАД само от осем дни. И на тази база, той очерта два основни приоритета в дейността си по отношение на НДК, а именно: ● да приведе сградата качествено и по законосъобразен начин в готовност да приеме голямото предизвикателство – Българското председателство на Съвета на Европейския съюз. ● да подсигури в краткосрочен и дългосрочен план продължаването на работата на НДК като културен, но и в много по-голям аспект, вече след ремонта на сградата и като конгресен център. След кратките експозета народните представители имаха възможността да зададат своите въпроси, свързани с предмета на дейност на Комисията, към всяко едно от изслушваните лица, които могат да бъдат обощени както следва: ■ към г-н Томислав Дончев бяха поставени следните въпроси: кое е наложило връщането на НДК под шапката на Министерство на културата (ГЕРБ); защо не е уволнил незабавно г-н Боршош, който носи по 10 милиона лева загуби на държавата през последните няколко години (БСП); защо се увеличава капитала на дружеството с 17 000 000 лева при положение, че Междуведомствената работна група е приела, че за подготовка на сградата на НДК са необходими 20 млн. 962 хил. лева и договорът, който се сключва в края на 2016 г. при първата голяма процедура за проектиране, преустройство и адаптация на сградата е за 19 млн. 859 хил. 997 лв. (БСП); дали има информация от преведената сума за увеличаване капитала на дружеството да са преведени на 23 август 2016 г. 482 хил. 615 лв. за изразходвана от НДК електрическа енергия и 2 милиона лева в изпълнение на договор от 10 октомври 2015 г. за театър „Азарян“; къде са разходвани парите от увеличението на капитала на дружеството, възложено ли проследяването на техния път; кой кога и как успя да създаде внушението, че НДК е културен институт (ДПС); какви мерки е предприел в рамките на една година след като четири пъти не му е предоставян бизнес план от изпълнителния директор на НДК. (Воля); ■ Към г-жа Лиляна Павлова бяха поставени следните въпроси: дали има опасност на България да бъде отнето председателството на Съвета на Европейския съюз във връзка с ремонтните дейности в НДК (ГЕРБ); при тези незаконосъобразни договори ще може ли да бъдат изпълнени строително-монтажните дейности (БСП); дали има информация, че целевите средства отпускани за подготовката на сградата на НДК за председателството са се харчили за други дейности; тъй като към настоящия момент изпълнението на дейностите по договорите е частично преустановено, какво се случва с НДК сега (БСП); има ли яснота дали извършените строително-монтажни работи надхвърлят заплатения аванс на изпълнителя; упражняван ли е натиск от нейна страна спрямо г-н Боршош за обществени поръчки.(Воля) ■ Към г-н Боил Банов бяха поставени следните въпроси:на какъв етап са ремонтните дейности и дали ще завършат в срок до края на годината и дали може да потвърди, че г-жа Златева е освободила от отговорност за 2016 г. Съвета на директорите на дружеството, чийто член е и г-н Боршош (ГЕРБ); дали е запознат със структурата на приходите на НДК и задълженията, които ежегодно генерира и има ли визия какво ще се прави с това съоръжение след приключване на председателството; кой контролира изпълнението на текущите ремонти сега, при положение, че няма екип за инвеститорски контрол (БСП); какво ще промени в работата си, за да може да се довърши ремонта на НДК до края на годината (Обединени патриоти).В отговор на поставените към него въпроси г-н Томислав Дончев отбеляза, че неговото принципно становище е, че мястото на НДК е в Министерство на културата. Що се отнася до неговото отношение към ръководството на НДК той заяви, че за решението си да не предложи отстраняване и да остави ръководството той носи своята отговорност, като се е съобразил с всички нюанси – от това какво прави дружеството, в какъв момент се намира, как стои публично и с финансовите резултати. Относно критерия, че дружеството е на загуба следва да се има предвид, че това не е единственото държавно дружество, което е на загуба. Това ще означава, че всяка година на тези дружества трябва да се сменя ръководството им. И тук според него проблемът не е персонален, а структурен. В момента НДК се държи до голяма степен като доставчик на културна продукция, а не като държавно дружество, което трябва да се самоиздържа или да формира дори печалба от предоставянето на активите си под наем или други свързани с тях услуги. Желанието на ръководството е НДК да бъде доставчик на културна продукция. Оттук идва и конфликтът. Неговото колебание как да постъпи, е било на база неразрешения за него структурен конфликт – как трябва да бъдат уредени нещата. Действително загубата е проблем, но в същото време до него са пристигнали десетки и повече писма от редица творчески кръгове, които изразяват задоволство от дейността, която се развива в НДК. Ако той има вина то това е, че не е намерил разрешение на този структурен конфликт или проблем, който е съществувал преди това, а вероятно ще съществува и след това, ако не се намери адекватно и принципно решение. По отношение на поръчката за изработване на идеен проект г-н Дончев отбеляза, че не си спомня детайли около нея, но по принцип не се намесва в работата на държавните дружества относно това каква обществена поръчка е провел, а още по-малко им дава инструкции кой да бъде избран като изпълнител по нея. В случая дружеството се е ползвало с цялата необходима подкрепа от него и неговите колеги – преглеждане на документация, стари проекти, създаване на Междуведомствена работна група, организиране на всички ведомства да оказват необходимото съдействие и помощ. Той подчерта, че с ръководството на дружеството са водили спор кои части от НДК следва да бъдат ремонтирани за целите на председателството. Неговото виждане е, че председателството трябва да протече по най-добрия начин, но е против излишното разходване на средства. Освен това трябва да се търси синергията – това, което се ремонтира за целите на председателството, трябва да може да се използва и след това. Председателството е 6 месеца и ако държавата налива милиони, тя трябва да е убедена, че след това резултатът от ремонтните дейности ще генерира приходи в бъдеще. Що се отнася до въпроса защо се е пристъпило към сключване на договор на по-висока стойност, отколкото е била целевата субсидия за увеличаване на капитала на дружеството г-н Дончев уточни, че сключването на такъв договор е оперативен ангажимент на ръководството и то преценява какво да ремонтира и ако може да осигури необходимите средства, то може да сключи договор и за 30 млн.лв. Но предвид финансовото състояние на дружеството сключването на такъв договор не е особено разумно. Що се отнася до големия въпрос – къде са парите г-н Дончев изрази надежда, че те са вложени в строителни материали и подобряване на състоянието на сградния фонд на НДК. Той изрично подчерта, че към настоящия момент тече разследване на компетентните органи, тъй като той нито казва кого да бъде избран за изпълнител, нито издава присъди дали дадена обществена поръчка е законосъобразна. Той уточни, че за периода, в който той е представлявал държавата в дружеството, има възложена една финансова инспекция на база конкретен сигнал и тя е завършила с констатации за относително маломерни суми, но те нямат връзка с ремонта на сградата на НДК. По отношение на въпроса дали на дата 23 август 2016 г. е платен ток г-н Дончев посочи, че е следял относително регулярно плащанията на тока от дружеството, тъй като представители на левицата често са му задавали в пленарна зала въпроса дали е платен токът на дружеството. Сериозно е обмислян  от негова страна въпроса за създването на специална сметка за целите на ремонта, по която да се преведат средствата от Министерски съвет. С колегите от Министерство на финансите е обсъждано назначаването на финансов контрольор, но за съжаление няма подобна практика, което не доведе до реализирането нито на едната, нито на другата мярка. Тяхното становище по  отношение текущото управление на финансите, от кой приходоизточник за кой разход отиват, е въпрос на оперативни ангажименти и отговорности на управлението на дружеството. Въпросът е на финала на отчетния период, ако са дадени 17 млн. лв. за строителство, да бъдат изхарчени 17 млн.лв. за строителство. Не по-малко, и не повече! Не за сметка на тези средства да бъде покрит друг разход. Но това може да стане известно, когато е настъпил края на отчетния период т.е. когато е приключило строителството. В отговор на поставения към г-жа Лиляна Павлова въпрос за отнемането на Българското председателство тя категорично заяви, че такава процедура не съществува и тази тема не е била обект на обсъждане. На България не може да й бъде отнето председателството. Единствено на Обединеното кралство е отказано председателството, поради излизането му от Европа. Следва да се има предвид, че българското председателство не е НДК и неговият ремонт. Всички официални заседания на Европейския съвет, всички формални заседания на съветите на министрите и всички над 300 на брой работни групи ще заседават по време на Българското председателство или общо над 1500 заседания на брой ще бъдат провеждани в Брюксел, в Люксембург и Страсбург.  В България ще бъдат проведени една среща на високо ниво, 12 неформални срещи на министрите и около 30 заседания на високо ниво в рамките на министерски конференции и други, съпътстващи работни групи и подготвителни конференции около 200 на брой. По отношение въпроса за пороците в процедурата г-жа Павлова изрично подчерта, че одитът е установил незаконосъобразни действия по време на провеждането на процедурата, които водят до пороци в процедурата, но това не означава, че сключените договори не могат или не трябва да бъдат изпълнявани. Ако са налице пороци в процедурата в резултат на незаконосъобразни действия лицата, които са ги извършили могат да бъдат санкционирани от компетентните органи. Но договорите са законни и влезли в сила – имат своя изпълнител, своя възложител, своя срок, санкции при закъснение или неизпълнение. Що се отнася до архитект Станиславов, който е с отнета правоспособност на 30 май 2017 г. г-жа Павлова отбеляза, че решението на Камарата не е влязло в сила, тъй като се обжалва от негова страна. Но дори и да бъде потвърдено, то няма ретроактивно действие и действа занапред. Проектите по отделните части си имат проектант, който е с отделна специфична правоспособност: по част Отопление, вентилация и канализация (ОВК), по част „Архитектурна“ и т.н. В този смисъл изпълнението, финализирането и одобрението на работния проект не следва да бъде компроментирано. В отговор на въпроса за плащанията г-жа Павлова обясни, че има изплатено от НДК авансово плащане по договора за строително-монтажните работи, по договора за проектиране и строителство, има извършени плащания за монтаж на оборудването. Плащания по договора за строитетелен надзор по време на упражняваните от нея права на едноличния собственик на капитала не са извършвани. На въпроса дали са целево или нецелево изразходвани средствата г-жа Павлова посочи, че не е в състояние да отговори, тъй като не е получила тази информация. Освен това не e редно да се коментират такива данни, доколкото в момента се извършва проверки от Прокуратурата. Г-жа Павлова уточни, че в съвместния й доклад с министъра на финансите – г-н Владислав Горанов е посочено, че част от дейностите по преустройството и адаптирането на основната сграда на НДК са преустановени, но същите могат да продължат след одобряването на работен проект и издаване на разрешения за строеж. Що се отнася до дейностите по текущия ремонт те не са спирали.  Г-жа Павлова посочи, че са налице количествено-стойностни сметки за дейностите за текущ ремонт. Частично разполагат с информация за одобряване на влаганите материали. Тя изрично подчерта, че по времето, когато упражнява правата на едноличния собственик в НДК не са провеждани обществени поръчки и следователно не е оказван натиск от нея за избор на изпълнител и няма как да бъде оказан такъв при положение, че обществените поръчки са проведени много преди тя да представлява държавата в дружеството. В заключение отбеляза, че единствено е изисквала от изпълнителния директор да изпълнява функциите и задълженията си като директор, и възложител максимално бързо, спазвайки закона и спазвайки указанията на Агенцията за обществени поръчки, да пристъпи към сключване на необходимите анекси към действащите договори и където е необходимо да проведе процедурите за избор на изпълнител, да отговаря на писмата й. Тъй като такова не е предприето от страна на г-н Боршош, това води и до решението й поиска да бъде освободен от длъжността изпълнителен директор и член на Съвета на директорите.Преди да отговори на поставените му въпроси г-н Банов уточни, че в никакъв случай не е казвал, че няма проблеми в НДК. Това, което е казал, че качествено в срок и законосъобразно ще бъде свършено всичко. Впоследствие той уточни, че основанията му за това твърдение, произтичат от факта, че към момента строително-монтажните работи са изпълнени в рамките на 60%. Спрени са дейностите до получаване на разрешително за строеж (очакват в рамките на дни да получат разрешението за строеж от Дирекция „Архитектура и градоустройство“ към Столична община) по трите обекта: изграждане на тоалетна, изграждане на кухня и има ОВИ системи, които трябва да минат и се подменят в момента. Системите представляват по-малко от 5% от всички строително-монтажни дейности. Ето защо според него не следва да се драматизират нещата. Освен това допълни, че в момента има инвеститорски контрол от един човек, но той е назначил Съвет на директорите, който е целият инвеститорски контрол. В него влизат само строителни инженери и юристи. Той увери народните представители, че денонощно, без събота и неделя се проверява плочка по плочка, квадрат по квадрат какво и как се извършва, какви спецификации, на какви цени. В интерес на истината той отбеляза, че разрешението за сключване на 50% допълнителни договори по строително-монтажните работи и по другия договор за техниката се прави по времето на г-жа Деница Златева. Четирите милиона разходи, които не са по строително-монтажни работи, а по други дейности, отново са по времето на Деница Златева – изготвено предложение от работна комисия да бъдат признати като част от строителните дейности. Това са фактите. Дали са съвпадения, случайно или не, но са факти. Той потвърди, че на 2 май 2017 г., няколко дни преди да приключи работата на служебното правителство и да бъде избрано новото правителство на 4 май 2017 г. заместник министър-председател Деница Златева е освободила от отговорност за финансовата 2016 г. Мирослав Боршош и другите двама членове на Съвета на директорите и е приела финансовия отчет за същата година. Г-н Банов посочи, че наемите, които влизат в дружеството, възлизат на 420 000лева, а заплатите са 460 000лева т.е. налице е приблизително паритет между заплати и наеми. По отношение на тока нещата са по-драматични, тъй като през зимните месеци разходите за ток надвишават 300 000лева, а през лятото със строително-монтажните работи разходите за ток са 200 000лева. Следователно приходите от наеми не са достатъчни за издръжката на НДК. В отговор на въпроса за бъдещето на НДК г-н Банов категорично заяви, че е въпрос на политика дали НДК да произвежда културен продукт или това да бъде сериозен конгресен център, или да наема сериозни културни продукти. Всеки от посочените тип политика може да се защити – въпросът е защо се прави, с какви пари  и с какъв план. Той посочи, че докато културните институти могат да си позволят да направят нещо, за да привлекат нова публика, дори да носи финансова загуба с оглед политиката на Министерство на културата, то търговското дружество трябва да обоснове защо прави едно или друго. Не му е забранено да произвежда културна програма. То може и има право да заработи пари и да си направи визия за културна програма, включително и негова, но това трябва да става под строг режим, под строг контрол. Търговското дружества трябва да има ясна визия какви разходи се дават за производството на културен продукт и какви приходи се очакват, трябва да има ясен бизнес план. В заключение г-н Банов увери народните представители, че със сигурност НДК ще продължава да изпълнява сериозни културни функции, дали в посока на по-голяма тежест на наем на сериозни културни продукти, или на балансирана тежест на собствен производствен наем, е въпрос на решение, което ще бъде взето в най-скоро време.На заседание на Комисията, проведено на 24 юли 2018 г. народните представители изслушаха и г-жа Деница Златева – бивш заместник министър-председател по подготовката на Българското председателство на Европейския съюз – 2018 г. Преди поставянето на въпросите от народните представители г-жа Златева уточни, че заминаването й в командировка и последващата й отпуска не са част от организирано мероприятие, каквито коментари е имало от членове на Комисията. Към г-жа Деница Златева бяха поставени следните въпроси: какви са били мотивите й за освобождаването на стария Съвет на директорите и оставането на г-н Боршош в новия; дали върху нея е оказван политически натиск и разпъвала ли е политически чадър под натиск на някакви други фактори (ГЕРБ); дали е възложила проверка и изисквала ли е от новия Съвет на директорите информация за дейността и финансовото състояние на дружеството и защо по-късно е одобрила финансовия отчет и е освободила от отговорност Съвета на директорите, в това число и изпълнителния директор при положение, че годишният финансов отчет е заверен с изразено квалифицирано мнение от страна на независимия одитор; какви действия е предприела по отношение на доклада, в който се искат допълнителни средства; дали е запозната с изоставането на строително-монтажните дейности в НДК (ГЕРБ); дали е имало допълнителни разходи за НДК, които са били одобрявани и предлагани от нея; дали е била уведомена, че в средата на 2016 г., когато се превеждат 17 000 000 лева. на НДК, по сметките е имало 62 000 лв. пари на НДК и веднага след това дружеството е започнало да се разплаща за несвързани с председателството дейности; дали е знаела, че след решението на Министерския съвет за превеждането на тези 17 милиона не е учредена специална сметка при специални условия за целево харчене на средствата, а парите са били преведени в общата сметка на НДК (БСП); дали й е било известно, че в договора за обществена поръчка, сключен с „Динакорд“ няма посочени марка и модел на оборудване (Обединени патриоти); дали е била запозната със статута на НДК, когато е подновявала мандата на неговия изпълнителен директор (ДПС); на какво основание е решила, че точно с 50% трябва да се увеличи стойността на двата основни договора за строителство и закупуване на конгресна техника (Воля). В отговор на поставените й въпроси г-жа Деница Златева подчерта, че върху нея не е упражняван политически натиск и не е разпъвала политически чадър върху нито един член на екипите по подготовка на българското председателство на Съвета на Европейския съюз. Единственият аргумент, с който изпълнителният директор на НДК не е сменен, е, че екипът му се занимава оперативно с подготовката на сградата на НДК, с нейното преустройство и подготовка за нуждите на българското председателство. Направила е промените на останалите членове на Съвета на директорите от гледна точка на профила им.\tПо отношение на заверката на годишния финансов отчет г-жа Златева посочи, че тя не дава пълен, безграничен, неограничен имунитет на Съвета на директорите. Одитът за заверка на годишния финансов отчет заверява, потвърждава финансовата политика на дружеството дали са спазени изискванията на международните и българските счетоводни стандарти. Тя заяви, че е прочела много внимателно доклада преди да го подпише. Според нея амортизационните отчисления през всичките години от 2011г. до 2016 г. водят до загуба на НДК. От 2011 г. НДК е на загуба поради амортизационни отчисления в размер между 5 и 7 милиона. Финансовият резултат за 2016 г. е подобрен с близо 1 000 000 лева или с 30% спрямо 2015 г. Това по никакъв начин не означава, че членовете на Съвета на директорите са освободени от наказателна или от административна отговорност. По отношение на въпроса при встъпването й в длъжност какво е заварила г-жа Златева отбеляза, че се е сблъскала с децентрализирана система за координация и липса на комуникация. В рамките на нейния мандат в НДК е бил назначен специален служител на НДК, който да се занимава с инвестиционния контрол по отношение на проекта за строителство и модернизация на сградата и e била финализирана процедурата за избор на фирма за строителен надзор. Г-жа Златева даде подробна информация по докладите на подгрупите на Междуведомствената работна група, които обосновават искането им за допълнителни средства за извършването на допълнителни дейности по адаптирането на сградата на НДК за българското председателство на Европейския съюз. В резлутат на това, тя подчерта, че допълнителните разходи са били обобщени и финализирани в рамките на три месеца, като основната цел е била да бъдат осигурени допълнителните средства чрез увеличението на капитала на дружеството. Г-жа Златева информира народните представители, че към 31 март 2017 г. финансовите средства по отделните банкови сметки на дружеството са били в размер на 8 162 000 лева. Що се отнася до въпроса за обществената поръчка за конгресно-конферентната техника, г-жа Златева отбеляза, че тя е възложена и изпълнена преди мандата на служебното правителство. Техниката е била вече доставена, когато тя е встъпила в длъжност. Не е запозната с факта, че в договора по тази обществена поръчка не е имало упоменаване на марка и модел на оборудването. Провела е редица срещи и консултации както с екипа на изпълнителите, така и с Агенцията за обществени поръчки, за да изчисти законовите изисквания относно вземането на политическо решение за увеличаване на капитала и допълнително отпускане на средства в рамките на прага от 50%. По отношение на въпроса, свързан с договора за управление, тя посочи, че той е абсолютно аналогичен с договорите, подписани с предишните членове на директорите т. е. гаранцията за добро управление е в размер на 3 работни заплати. След изслушването някои от народните представители обобщиха, че тя е заварила проблеми в координацията по отношение на европредседателството, но това е далеч от патоса на представителите на БСП, които твърдяха, че там едва ли не, е било свърталище на корупция и злоупотреба. В заключение г-жа Златева заяви, че в краткия мандат, в който е работило служебното правителство, се е опитала максимално да навакса закъсненията, да създаде по-добра организация между екипите, работила е с избрани вече изпълнители по обществените поръчки при зададени условия от предишния кабинет. Като уточнение, тя посочи, че по време на предишното правителство финансовият контрольор в НДК е напуснал и до края на мандата на служебното правителство нов такъв не е бил назначен.С писмо изх. № 33-00-347/17.07.2017 г. на Министерство на културата на народните представители е предоставена цялата официална кореспонденция и документация, свързана с преустройството и адаптирането на сградата на „Национален дворец на културата – Конгресен център София“ за нуждите на Българското председателство на Съвета на Европейския съюз през 2018 г., като в нея се съдържат и докладът на Дирекцията за национален строителен контрол, Окончателния одитен доклад, становището на Агенцията за обществени поръчки.С писмо изх. № 03-904#1/17.07.2017 г. на Министерство за Българското председателство на Съвета на Европейския съюз 2018 г. е предоставена документацията, на която се позовава г-жа Лиляна Павлова по време на изслушването й от Комисията, включително и докладът на Дирекцията за национален строителен контрол, окончателният одитен доклад, становището на Агенцията за обществени поръчки, заповедта за създаването на съвета и др.На закрито заседанието на Комисията, проведено на 18 юли 2018 г., народните представители изслушаха г-н Сотир Цацаров – Главен прокурор на Република България, г-н Димитър Георгиев – председател на Държавна агенция за „Национална сигурност“ и г-н Георги Начев – директор на Агенция за държавна финансова инспекция, по въпроси, свързани с предмета на дейност на Комисията, като резултатите от изслушването не могат да бъдат оповестени съгласно разпоредбите на Закона за защита на класифицираната информация.III. Изслушване на лицата, заемали длъжността изпълнителен директор и председател на Съвета на директорите  на „Национален дворец на културата – Конгресен център София”ЕАД за периода 2016 -2017г.\tНа заседание, проведено на 24 юли 2017 г. бяха изслушани г-н Валентин Кръстев и г-н Марио Анастасов – бивши председатели на Съвета на директорите на „Национален дворец на културата – Конгресен център София” ЕАД; г-н Борислав Велков и Ангел Митев – съответно председател на Съвета на директорите и изпълнителен директор на „Национален дворец на културата – Конгресен център София” ЕАД; Към изслушваните лица бяха поставени следните въпроси: дали има назначени юрисконсулти в дружеството НДК; какво налага сключване на годишен договор за консултантски услуги с други адвокатски дружества; за какви специални дейности и консултации се използват услугите на тези дружества, така че по предоставени справки на първото дружество от 1 юли 2016 г. до 1 юли 2017 г. са платени общо 127 654 лева., а на второто за същия период е изплатен хонорар в размер на 27 336 лв. Освен това на 31 март 2017 г. На трета адвокатска кантора е  изплатена сумата от 16 800лева за преглеждане на документи, свързани с преустройството и адаптацията на НДК; какви са изплатените суми от НДК по сключените договори по обществени поръчки, свързани с преустройството и адаптирането на сградата на НДК за целите на председателството и каква е наличността на финансови средства към настоящия момент (ГЕРБ); кой е одобрявал и формулирал окончателния обем строително-монтажни работи, които са били заплащани; съотносими ли са към основното задание за адаптиране на сградата на НДК разходи като: дигиталното заснемане и съставяне на технически паспорт на сградата – 383 994 лева; ефектно фасадно осветление на сградата на НДК – 139 500 лв. и реконструкцията на зала 2 на НДК – за 2 228 355 лева; има ли бизнес план за развитие на НДК, предоставен от г-н Боршош (БСП); за периода на председателството на г-н Валентин Кръстев какво е свършил Съветът на директорите за подготовката на Българското председателство (Обединени патриоти); по какъв начин са поемани задължения за извършване на всеки един разход, как и кой е одобрявал разходите при положение, че е нямало финансов контрольор, който да одобри тяхното целево разходване (ДПС); има ли договори за наем, които са сключени на необичайно ниски пазарни цени, различаващи се от останалите, и има ли такива, които не са изплатени към този момент, и за какъв срок от време; какви са били приходите от продажба на билети (Воля). В отговор на поставените от народните представители въпроси г-н Ангел Митев посочи, че тенденцията е била да се изнасят юридическите услуги извън дружеството. В тази връзка даде пример, че за цялата минала година – от 3 август 2016 г. до 18 юли 2017 г. изразходваните средства за адвокатските дружества са от порядъка на 160 630,23 лв. На едната адвокатска кантора са възлагани обществените поръчки, а на другата трудово-правни спорове. Новото ръководство е предприело действия по прекратяването на договорите. Амбицията на новото ръководство е юридическият отдел да започне да осъществява своята дейност, да извършва подготовката на обществените поръчки и контрола по изпълнението им. По отношение на основния въпрос за разходването на 17 000 000лева, целево предоставени за Българското председателство на Европейския съюз, г-н Митев даде подробна информация по сключените договори: ■ по Договор Т-0859 от 24 октомври 2016 г за проектиране, преустройство и адаптация на основната сграда на НДК за нуждите на българското председателство на Съвета на Европейския съюз през 2018 г. – изпълнението е възложено на „Галчев инженеринг“ ЕООД. Стойността на договора е 19 859 997,59 лв. с ДДС. Платени са 20% аванс в размер на 3 971 999,52 лева с ДДС. Приет и одобрен е сертификат № 1 на стойност 1 874 134,06лева без ДДС. ■ по Договор Т-00603 от 28 юли 2016 г. за доставка и монтаж и въвеждане в експлоатация на конгресно-конферентна техника изпълнението е възложено на „Динакорд България“. Стойността на договора възлиза на 3 727 955,76 лева с ДДС. Изплатени до момента са 3 464 375,75 лева с ДДС. Остава да се заплатят 263 580 лева с ДДС за монтаж на оборудването. Техниката, която е доставена, е в наличност и е приета от ръководството на НДК. ■ По Договор Т-7 от 9 януари 2017 г. за упражняване на независим строителен надзор при възстановяване на строителни книжа, дигитално заснемане, дейностите са изпълнени от фирма „Кодас консултинг“ ЕООД. Стойността на договора е 35 200 лева с ДДС, които изцяло са платени. ■ С Договор Т-00289 от 5 май 2017 г. на „С консулт“ ЕООД е възложено упражняването на независим строителен надзор при проектирането и изпълнението на обект „Проектиране, преустройство и адаптация на основната сграда на НДК за нуждите на българското председателство на Съвета на Европейския съюз през 2018 г.“. Стойността на договора е 240 000 лева с ДДС. От тях са изплатени 50% аванс и една фактура на стойност 24 000 лева или общо 144 000 лева с ДДС. ■ С Договор Т-00182 от 11 март 2016 г. на „ЕС  Архитекчъръл Тийм“ ООД са възложени дейностите за извършване на предпроектни проучвания, изготвяне на идеен проект. Стойността на договора е 78 900 лева с ДДС, които изцяло са изплатени. Договорите, сключени за ремонт на сградата на НДК, са на обща стойност 23 942 673, 35 лева. Осигурените средства по Постановление на Министерски съвет № 193 от 1 август 2016 г. са в размер на 17 000 000лева с ДДС. Разплатените дейности по договорите са на обща стойност 7 694 475,27 лева с ДДС. Към 24 юли 2017 г. дружеството НДК трябва да разполага с 9 305 524,73 лева. По сметки на дружеството в следните банки са налични: Банка ОББ – 3 000 542, 44 лева; ЦКБ – 2 735 542,91 лева. Общо 5 736 085,35 лева. Разлика в размер на 3 569 439,38 лева е отишла за разплащане на други дейности. Не са изчезнали парите, а са платени за други дейности. Наличността на дружеството, към момента на встъпването му в длъжност е 6 802 409,28 лева, а към днешна дата е 6 689 255,25 лева по справка, изготвена от главния счетоводител. По отношение на предоставените на новото ръководство на НДК на 6 юли 2017 г. работни проекти, както и такива, за които се изисква разрешение за строеж (за тоалетни и преустройство на кухня) г-н Митев информира народните представители, че същите са внесени за одобрение от главния архитект на София. Относно въпросите за допълнителни споразумения г-н Митев отбеляза, че с  Постановление № 310 от 9 юни 2017 г., са предоставени 28 000 000 лева. Те са за обезпечаване на сключени договори за допълнително закупуване на конгресно-конферентно оборудване, за изграждане на глобална система за сигурност на НДК и за допълнително строително-ремонтни дейности. С писмо от 11 юли 2017 г. е предоставена оферта за закупуване и доставка на допълнително конгресно-конферентно оборудване, преводачески системи, аудио и мултимедийно оборудване, както и изграждане на цифрова инфраструктура с прогнозна стойност 1 857 773,78 лева. Изготвена е и предстои да бъде съгласувана с Агенцията за обществени поръчки процедура по договаряне без предварително обявление на обществена поръчка Единна хомогенна глобална система за сигурност за нуждите на българското председателство на Съвета на Европейския съюз през 2018 г., с прогнозна стойност от 12 000 000 с ДДС. Подготвено е допълнително Споразумение с „Главчев инженеринг”ЕООД по Договор за проектиране, преустройство и адаптация на основната сграда на НДК за нуждите на българското председателство за извършването на допълнителни дейности в размер до 9 000 000 лева. Той посочи, че одобрението на новите допълнителни видове работи се осъществява от назначена от него работна група от специалисти в дружеството, която определя обхвата и дейността на допълнителните дейности на строително-монтажните работи.\tВ отговор на поставените му въпроси г-н Валентин Кръстев отбеляза, че основният модел на вземане на решение е в рамките на създадената със заповед  от м. април  2016 г. на тогавашния представител на държавата в капитала на дружеството – г-н Томислав Дончев – междуведомствена работна група включваща представители на НДК, на Министерство на регионалното развитие и благоустройството, Министерство на финансите, кабинета на г-жа Кунева, кабинета на г-н Дончев, Националната служба „Пожарна безопасност“, Националната служба „Охрана“, Камарата на строителите в България, Камарата на архитектите в България. В резултат на работата си от м. април до м. юли 2016 г., междуведомствената работна група излиза с протокол и доклад за своята дейност от 21 юли 2016 г., в който е предложена сумата 17 450 000 лв. В кръга на тези, одобрени за финансиране дейности, не са включени дейности като дигитално заснемане, ефектно фасадно осветление. Г-н Кръстев посочи, че е било необходимо възстановяване на загубени строителни книжа в направление „Архитектура и градоустройство“ на Столична община, тъй като не са съществували документи, касаещи проектирането и първоначалното строителство на основната сграда на НДК. По отношение на въпроса кой разреши да започнат строително-монтажните работи без разрешение за строеж г-н Кръстев заяви, че разрешението за започване на строително-монтажните работи, стартирали с частта текущ ремонт, неизискващ разрешение за строежь, е разпоредено от г-н Мирослав Боршош. В отговор на въпроса за сключени договори за наем на необичайно ниски цени г-н Кръстев заяви, че няма такава информация.\tВ отговор на поставените от народните представители въпроси г-н Марио Анастасов заяви, че проблемът на НДК е в едноличното управление на дружеството, а именно, че не е имало възможност да се сдобият с различна и неодобрена от г-н Боршош информация. Контактите, които са имали с него първите 20 дни от управлението им са били по лични електронни адреси. Що се отнася до финансовото състояние на дружеството г-н Анастасов уточни, че отчетът към 31 март 2017 г. го получава на 5 май 2017 г. За съжаление той е във вид, в който се предоставя на статистиката. От получената информация за разходите по икономически пера той твърди, че в дружеството има големи пробойни. Дава пример с разходите за персонал, които месечно са около 400 000лева или  годишно 4 800 000лева. В отчета за 2016 година е посочена цифрата  5 800 000лева. На въпросите му на какво се дължи разликата отговорът е бил за допълнителни възнаграждения. Проблемът с отчетността е и причина за квалифицираното мнение в доклада на одиторите. На зададените конкретни въпроси за заведени дела, за разплащания по обществени поръчки, за насрочени и предстоящи обществени поръчки, той обясни, че не им е била предоставена информация. Относно годишния финансов отчет за 2016 г., той подчерта, че Съветът на директорите е отказал да го обсъди, тъй като на членовете е предоставен във вид, неотговарящ на изискванията на Търговския закон и на Устава на дружеството (предоставени им са само отчетните форми, без доклад за дейността). Това е причината, поради която са отказали да го предоставят на принципала. В този смисъл той заяви, че не съществува Протокол № 3 от 30 март 2017 г. на представляващите Национален дворец на културата – Конгресен център София, както е посочено в публикувания в Търговския регистър одитен доклад.\tВ отговор на поставените от народните представители въпроси г-н Борислав Велков посочи, че като председател на Съвета на директорите от 15 май до 30 юни 2017 г. принципалът им е дал указания за изключително професионално, толерантно, отговорно поведение с висока интензивност на работата с оглед закъсненията и вече установените първоначално проблеми около подготовката на сградата за председателството. По отношение на протоколите от проведените общо шест заседания има четири, защото Протокол № 4 се върнал към членовете на Съвета на директорите със съдържание, което не отговаря на проведеното заседание, и те отказват да го подпишат. Липсващият Протокол № 5 касае обсъждането на възлагането на допълнителните споразумения и анекси към основните договори. Членовете на Съвета на директорите са изразявали мнение, че предоставената информация и документация, които биха мотивирали сключването на законосъобразно допълнително споразумение не са достатъчни. На същото това заседание в присъствието на инж. Галчев изпълнителният директор тогава на дружеството е настоявал тези споразумения да бъдат сключени възможно най-бързо, но останалите членове са отказали. Междувременно са информирали министър Павлова с два междинни доклада за състоянието на дружеството като са изразили своето безпокойство по основните показатели. От момента на встъпването им в длъжност като председател и членове на Съвета на директорите са изискали подробна информация по всички показатели на дружеството. Отговорът, който е получен е изключително малка по обем и недетайлна информация например финансова справка от главния счетоводител, съгласно която към 31 май 2017 г. са посочени разходи на дружеството в размер на 7 238 211 лв. Общо приходи от дейността 3 804 556 лв. Следователно загубата е в размер на 3 433 655 лева. Това е за периода 1 януари 2017 г. – 31 май 2017 г. В тази връзка във всичките им междинни доклади към г-жа Павлова, както и окончателния доклад, който са дали за тяхното управление настояват да бъдат предприети много спешни мерки за оздравяване на дружеството. В периода, през който г-н велков е бил председател на Съвета на директорите, никой не е упражнявал политически натиск върху членовете на Съвета на директорите, а е имало професионални изисквания работата да се върши професионално и законосъобразно.\tПо отношение на настоящата работа на членовете на Съвета на директорите може да се каже, че те се опитват да подпомогнат с експертността си оперативното ръководство на НДК. Работи се в екип. Спешно са взети мерки за увеличаване на инвеститорския контрол. Различни по своя вид специалисти, така че да може да се обезпечи динамиката на процеса. Според него най-важното е, че е започнал изключително задълбочен анализ на цялостната дейност и всички компоненти на дружеството, за да се види какво се случва в него и с експертизата, която имат в различни области членовете на Съвета на директорите да се осигури един добър бизнес план на дружеството и то да излезе от положението, в което се намира. На уточняващи въпроси от народните представители г-н Анастасов отговори, че Годишният финансов отчет за 2016 г. не е обсъждан от Съвета на директорите поради изложените преди това от него причини и не е представен за одобрение пред принципала. По неговите думи  20 дни по-късно г-жа Деница Златева го приема. По отношение на отново повдигнатия въпрос за възможността да не се проведе председателството г-н Кръстев отговори категорично, че председателството ще се проведе, тъй като извън линейния график на строителството е налице синергия между много други процеси, именно: строителство, логистика и дейност на НДК. В отговор на въпроса как е възможно да се спечели обществена поръчка с предложена оферта надхвърляща с близо 4 000 000лева прогнозната стойност на възложителя г-н Кръстев каза, че при избора на изпълнител са спазвали правилата на Закона за обществените поръчки , тъй като прогнозната стойност не се определя като услуга за участие, а като допустимост. Възложителят има право да й предаде такова качество, което следва да бъде направено изрично в документацията за участие. Г-н Кръстев е участвал в заседанията на междуведомствената работна група, на която са били обсъждани процедурите и на които не е прието прогнозната стойност да бъде обявена за максимално допустима такава. По този начин, спазвайки стриктно условията на обявената процедура и Закона за обществените поръчки се избира участник, надвишил прогнозната стойностВследствие на всички изнесени факти и обстоятелства, народните представители препоръчват на Сметната палата да включи в годишната програма за одитната си дейност за 2018 г. „Одит за съответствието при финансовото управление на НДК за периода 2015 – 2017 г.“ Този одит ще направи анализ на цялостната дейност на НДК, а не на отделни факти. Ще провери начина на управление и усвояване на ресурсите, как се изпълняват бизнес-плановете, имат ли цели и приоритети, и ще даде препоръки за подобряване на дейността на дружеството. Не на последно място това ще подпомогне ръководството в усилията му за добро финансово управление и стабилизиране на НДК.В заключение, народните представители се обединиха около констатацията, че въз основа на проведените изслушвания, както и въз основа на представената документация от извършени проверки на компетентни органи са налице съмнения за извършени нарушения, но по този въпрос следва да се произнесат съответните компетентни органи. Народното събрание по Конституция е законодателен, а не разследващ орган.Председателството на Съвета на Европейския съюз през 2018 г. е приоритетен въпрос и възможност, която следва да използваме разумно. За всеки един от нас е изключително важно работата по адаптацията на НДК да завърши качествено и в срок, но в същото време всички изисквания на закона следва да бъдат спазени. Това бе водещият принцип в нашата работа през изминалия период, като вярваме, че със своите въпроси, мнения и становища сме допринесли за по-доброто изпълнение на дейностите по привеждане на сградата на НДК във вид отговарящ на изискванията за представителност и функционалност.На заседание, проведено на 25 юли 2017 г., Докладът за дейността на Временната комисия за установяване на факти и обстоятелства при разходване на средства, предоставени целево на НДК за подготовка на Българското председателство на Съвета на Европейския съюз беше приет с ….. гласа „за”, …. ”против” и ….. ”въздържали се” и предлага на Народното събрание да приеме следния проект за решение:\t\t\t\t\t\t\t\tПРОЕКТ!Р Е Ш Е Н И Е\tпо Доклада за дейността на Временната комисия за установяване на факти и обстоятелства при разходване на средства, предоставени целево на НДК за подготовка на Българското председателство на Съвета на Европейския съюз\tНародното събрание на основание чл. 86, ал. 1 от Конституцията на Република България и чл. 37 от Правилника за организацията и дейността на Народното събраниеР Е Ш И:\tПриема Доклад за дейността на Временната комисия за установяване на факти и обстоятелства при разходване на средства, предоставени целево на НДК за подготовка на Българското председателство на Съвета на Европейския съюз.Председател Диана Иванова ЙОРДАНОВА………………………………………..Членове: Снежана Георгиева ДУКОВА ………………………………………..Диана Димова САВАТЕВА…………………………………………Младен Николов ШИШКОВ ………………………………………….Петя Цветанова АВРАМОВА……………………………………………Георги Запрев ДИНЕВ……………..…………………………………….Дилян Станимиров ДИМИТРОВ…………………………………………Тома Любомиров БИКОВ………………………………………………….Атанас Петров КОСТАДИНОВ ………………………………………………..Румен Василев ГЕЧЕВ………………………..…………………………….Жельо Иванов БОЙЧЕВ …………………………………………………….Никола Илиев ДИНКОВ…………………………………………………….Любомир Бойков БОНЕВ…………………………………………………….Димитър Величков ГЕОРГИЕВ ………………………………………………….Йордан Апостолов АПОСТОЛОВ……………………………………………….Маргарита Николаева НИКОЛОВА…………………………………………….Велислава Иванова КРЪСТЕВА…………………………………………….Адлен Шукри ШЕВКЕД…………………………………………………………Дора Стоянова ХРИСТОВА…………………………………………………", "date": "2017.07.25", "title": " Първо в „Труд“: Как Боршош похарчи милионите за НДК – вижте проектодоклада на парламентарната комисия (целият документ)"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b2%d1%81%d0%b8%d1%87%d0%ba%d0%b8-%d0%bc%d1%8e%d1%81%d1%8e%d0%bb%d0%bc%d0%b0%d0%bd%d0%b8-%d0%b4%d0%b0-%d0%b7/", "text": "Турският президент Реджеп Ердоган призова всички мюсюлмани да посетят и защитят Йерусалим след насилието, което избухна в свещения град заради поставените от израелските власти метални детектори около религиозни обекти.„Оттук отправям призив до всички мюсюлмани. Всеки, който има тази възможност, трябва да посети Йерусалим и джамията „Ал Акса“. Елате, нека защитим Йерусалим“, каза той по време на изказване в Анкара, предаде .Турският държавен глава има предвид джамията, която се намира в близост до известния на евреите като Храмов хълм, който е от значение не само в мюсюлманската, но и в израелската религия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Ердоган призова всички мюсюлмани да защитят Йерусалим"}
{"url": "https://trud.bg/%d0%b1%d0%b5%d0%ba%d0%b8%d1%80-%d0%b1%d0%be%d0%b7%d0%b4%d0%b0%d0%b3-%d0%b5-%d0%bd%d0%be%d0%b2%d0%b8%d1%8f%d1%82-%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb-%d0%bd%d0%b0-%d1%82%d1%83%d1%80/", "text": "Новият говорител на турското правителство е Бекир Боздаг, който след последните рокади на кабинета от правосъден министър стана вицепремиер, предаде информационната агенция Догу хабер ажансъ (ДХА).След вчерашното първо заседание на реформирания кабинет Бекир Боздаг оповести ресорите на отделните вицепремиери. Самият той ще отговаря за връзките с Меджлиса и Върховния административен съд (ВАС), както и за работата на Дирекцията по религиозните въпроси (т. нар. Диянет), Държавното радио и телевизия (ТРТ) и официалната Анадолска агенция, посочва още ДХА.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Бекир Боздаг е новият говорител на турското правителство"}
{"url": "https://trud.bg/%d1%83%d1%81%d0%ba%d0%be%d1%80%d1%8f%d0%b2%d0%b0%d1%82-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d1%8f%d0%b7-%d1%86%d0%b0%d0%bd%d0%ba%d0%be%d0%b2-%d0%ba%d0%b0%d0%bc%d1%8a/", "text": "За ускоряване на поддържащите дейности по облицовката на коритото на р. Гашня, извършвани от НЕК ЕАД и възможно най-бързото осигуряване на екологичния отток на р. Въча след яз. „Цанков камък“, се договориха днес на работна среща зам.-министърът на околната среда и водите Атанаска Николова и ръководството на НЕК ЕАД. Срещата беше във връзка с установено засушаване на участък от р. Въча, след като нивото в яз. „Цанков камък“ намаля поради извършването на планиран оглед на облицовката на коритото на р. Гашня и ремонт на съоръженията на ВЕЦ „Цанков камък“, съобщиха от МОСВ.На срещата представителите на НЕК ЕАД информираха, че според направения оглед не се налагат сериозни ремонтни дейности, а само частични повърхностни обработки на облицовката на речното корито. По настояване на МОСВ, НЕК ЕАД поеха ангажимент да положат усилия за максимално бързо приключване на дейностите. Това ще позволи повишаване на водното ниво в язовира и създаване на техническа възможност за осигуряване на необходимия минимален отток в р. Въча след язовирната стена на „Цанков камък“.Извършваните от НЕК ЕАД дейности са част от планирана техническата поддръжка с цел осигуряване сигурността на съоръжението. Тези са предвидени и в  за юли, който е обявен на страницата на МОСВ.В периода на плановия ремонт е необходимо да бъде намален обемът в язовира и спряна работата на ВЕЦ „Цанков камък“ и МВЕЦ „Цанков камък“. Това води до нарушено оводняване на малък участък от около 50 метра след язовирната стена.По-късно днес зам.-министър Николова се срещна с представители на сдружение „Балканка“, които настояват за осигуряване на минималния оток на река Въча. Тя ги информира за постигнатите договорености с НЕК. Беше заявена готовността на МОСВ за продължаване на диалога с неправителствения сектор по управлението на водите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Ускоряват ремонта на яз. „Цанков камък“"}
{"url": "https://trud.bg/%d0%be%d1%82%d0%bf%d0%b0%d0%b4%d0%b0-%d0%bb%d0%b8-%d0%ba%d0%bb%d0%b0%d1%81-%d0%bf%d1%80%d0%be%d1%81%d0%bb%d1%83%d0%b6%d0%b5%d0%bd%d0%be-%d0%b2%d1%80%d0%b5%d0%bc%d0%b5-%d1%8f%d1%81%d0%bd%d0%be-%d0%bf/", "text": "Отпада или не клас прослужено време властта ще реши в началото на септември. Тогава социалните партньори – изпълнителна власт, синдикати и работодатели се събират на заседание на Национален съвет за тристранно сътрудничество (НСТС), на което това ще бъде основна точка за преговори. Това стана ясно от думите на финансовия министър Владислав Горанов, който говори пред журналисти в Министерски съвет след среща между четирите национално представени работодателски организации – КРИБ, БСК, АИКБ и БТПП и правителството, предаде репортер на „Труд“.„Помолихме работодатели да седнем в тристранката и да върнем нормалния тон за дебат. За това ще помолим и синдикатите“, обяви финансист №1 след срещата, която не бе открита за журналисти. На нея участие е взел и премиерът Бойко Борисов.Според Васил Велев, председател на АИКБ, в срещата са се включили и вицепремиерите Валери Симеонов и Томислав Дончев. По думите му от Асоциацията на организациите на българските работодатели (АОРБ), която включва четирите големи бизнес организации, са представили на вниманието на кабинета 10 остри проблема пред икономиката, като „5 от тях ще се решат до края на годината“.„Акцентът бяха реформите, които подкрепяме в образованието и миграцията“, обясни Велев. На срещата е обсъдено и въвеждането на ясен механизъм за определяне на минималната работна заплата, както и темата за минималните осигурителни доходи и бойкота на бизнеса в преговорите за договарянето им. Припомняме, че в последните дни напрежението по оста синдикати-работодатели ескалира, след като вицепремиерът Валери Симеонов обеща на бизнеса клас прослужено време да отпадне, а премиерът Бойко Борисов отхвърли тази идея след среща с лидерите на профсъюзите.", "date": "2017.07.25", "title": " Отпада ли клас прослужено време ясно през септември"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80%d0%b8-%d0%b3%d0%be%d1%80%d1%8f%d1%82-%d0%b2-%d1%8e%d0%b6%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f-%d1%81%d1%82%d0%be/", "text": "Стотици хора са евакуирани заради големи горски пожари в няколко департамента на Южна Франция, предаде . Бедствено положение е обявено във Воклюз, Алп-Маритим и Вар. Северна Корсика също е обхваната от пожари.В департамента Воклюз горят 650 хектара гора. В гасенето на огъня участват 250 пожарникари и няколко самолета. Жители от близкото село Бастидон са евакуирани, а движението по магистрала А51 е прекъснато.Пожар горя и на около 80 километра сверено от Ница, а жителите на десетина къщи от близкото с. Карос бяха евакуирани. Изгорили са една къща и няколко автомобила, но няма жертви и пострадали.600 хектара гори са обхванати от пламъци и в региона на Сен Тропе, департамент Вар, където ситуацията все още е критична. 260 пожарникари участват в овладяването на огнената стихия и над 100 жители от околни села са евакуирани.В областта Олмета ди Туда на о. Корсика горят 1500 хектара. Стотици са евакуирани, а 160 пожарникари и служители на гражданска сигурност се опитват да се справят с огъня. Две къщи, дъскорезница и множество автомобили са изгорели.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Горски пожари горят в Южна Франция, стотици са евакуирани"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%89%d0%b5-%d0%bb%d0%b5%d0%b6%d0%b8-%d0%bd%d0%b0-%d1%82%d0%be%d0%bf%d0%bb%d0%be-%d0%bf%d0%be%d0%bb%d0%be%d0%b2%d0%b8/", "text": "42-годишен рецидивист е осъден за извършена поредна кражба на вещи от жилище.Емил Б. се е признал за виновен в това, че на 25.09.2016 г. в село Виноград, община Стражица, обл. Велико Търново, при условията на опасен рецидив, отнел чужди движими вещи: сумата от 200 лева, мобилен телефон марка „NOKIA“, СИМ карта; мобилен телефон марка „SIEMENS“, мобилен телефон „SIEMENS“, три  бутилки бира; радио марка „WAXIBA“;  пет дамски и мъжки  ръчни часовника различни марки,  всичко на обща стойност 357,22 лева, от владението на собствениците, без тяхно съгласие с намерение противозаконно да ги присвои. За извършената кражба е осъден на шест месеца  лишаване при строг режим.На 25.09.2016г. имало сбор в с.Виноград, а Емил Б. имал рожден ден. Отишъл в дома на братовчед си да се черпят.По това време покрай тях минали пострадалите, които отивали на гости в роднини. Малко по-късно Емил Б., знаейки, че пострадалите не са в дома си, отишъл до къщата им и през прозорец на първия етаж влязъл вътре, за да извърши поредната си кражба.Споразумението има последици на влязла в сила присъда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Рецидивист ще лежи „на топло” половин година заради поредна кражба"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bf%d0%b0%d0%b4%d0%bd%d0%b0-%d0%be%d1%82-%d0%ba%d0%b0%d0%b1%d0%b8%d0%bd%d0%b0%d1%82%d0%b0-%d0%bd%d0%b0-%d0%ba%d0%b0%d0%bc%d0%b8%d0%be/", "text": "Служители на сектор „Пътна полиция“ и Изпълнителна агенция „Автомобилна администрация“ – Плевен вчера спрели на разклона за град Славяново влекач „Скания р500“. Водачът се заключил в кабината, отказал проверка, но подал документите през прозореца на камиона, съобщиха от МВР. Установена била самоличността му – 40-годишен от село Рибен.След разговор с него, той слязъл от камиона и паднал на земята във видимо нетрезво състояние. Полицаите опитали да му помогнат да стане, но той оказал съпротива и нанесъл удари по проверяващите и причинил разкъсно-контузна рана на дясната ръка на един от пътните полицаи. На пострадалия е оказана медицинска помощ.При задържането на нарушителя са използвани физическа сила и помощни средства – белезници. Водачът отказал пробата за алкохол. Транспортиран е в Центъра за спешна медицинска помощ, където му е взета кръвна проба. Задържан е с полицейска мярка за 24 часа, уведомена е прокуратурата. Образувано е досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Пиян шофьор падна от кабината на камиона си и налетя на полицаите, помагали му да стане"}
{"url": "https://trud.bg/%d0%b5%d0%ba%d1%88%d1%8a%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bc%d1%8a%d0%b6-%d1%81%d0%b5-%d0%b1%d0%b0%d1%80%d0%b8%d0%ba%d0%b0%d0%b4%d0%b8%d1%80%d0%b0-%d0%b2-%d0%b4%d0%be%d0%bc/", "text": "Млад мъж се барикадира и заплаши да запали апартамента си в офис сграда в Пловдив, но бързо бе обезвреден от органите на реда и откаран с линейка, закопчан с белезници.Екшънът се е разиграл около 11 часа в квартал Кършияка на ул. „Полк. Сава Муткуров“, а мъжът бил въоръжен с ножове и мачете. Лично шефът на ОД МВР Пловдив Атанас Илков е бил на мястото.Задържаният, който е с психическо заболяване, е осъждан през 2003 година за незаконно притежание на оръжие, съобщава .Цялата операция е продължила около два часа. Свидетел разказва, че две жени са съдействали изключително много на полицията и това е допринесло за задържането на барикадирания. За да останат незабелязани, органите на реда, пожарникари и медици, първоначално са се позиционирали в съседни улици в района.Според дамите, помогнали на полицията, младежът е бил добър човек, работел на трудов договор и това му поведение ги изненадало.Районът бързо бе отцепен, на място бяха много полицаи, пожарникари и екипи на Бърза помощ.На излизане от сграда се получи малък гаф сътворен от автомобил на частна охранителна фирма. Той бе спрял точно зад паркиралата линейка, като пречеше арестуваният да бъде качен в нея, допълва . След като униформените му направиха забележка сотаджията премести колата и арестуваният младеж бе качен в превозното средство и откаран за преглед.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Екшън в Пловдив: Мъж се барикадира в дома си и заплаши да го запали"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d0%b8%d1%85%d0%b0-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%b7%d0%b0-16-%d0%bf%d0%bb%d0%b0%d0%b6%d0%b0-%d0%b1%d0%b5%d0%b7-%d1%81%d1%82%d0%be%d0%bf/", "text": "16 неохраняеми плажове във Варненско вече имат спасители, съобщи областният управител Стоян Пасев. Три фирми са осигурили 48 водни гардове, които на смени ще дежурят до края на септември на ивиците Кабакум, Фичоза, Чайка, Черноморец, Романтика, Камчия, Шкорпиловци, Бяла и за Офицерския плаж. Те са почистени, а на повечето места ще има и химически тоалетни.На огромния плаж в Камчия дежурства ще дава и медицинска сестра. Разходите за водно спасяване ще покрие държавният бюджет, който отпусна 200 000 лв. за региона. Според Пасев сумата няма да бъде усвоена напълно, тъй като половината сезон вече мина. Без водна охрана остават популярните ивици на Галата, Ветеран, Кара дере и Паша дере, тъй като достъпът до тях е труден.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Осигуриха спасители за 16 плажа без стопани"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b8%d0%bd%d1%82%d0%b5%d1%80%d0%ba%d0%be%d0%bd%d0%b5%d0%ba%d1%82%d0%be%d1%80%d1%8a%d1%82-%d1%81/", "text": "Изграждането на интерконектора Гърция-България е сред най-важните приоритети на българското правителство в енергийната област, който има ключова роля за диверсификация на източниците и маршрутите за доставка на природен газ не само за нашата страна, а и за целия регион на Югоизточна Европа. Това каза министърът на енергетиката Теменужка Петкова на среща с посланика на САЩ в България Н.пр. Ерик Рубин, съобщиха от ведомството.Петкова запозна своя гост с напредъка по изграждането на междусистемната връзка и последващите стъпки до окончателната му реализация. По думите на енергийния министър проектът се развива с предварително начертаните темпове, така че строителството му да започне през 2018 г., а реалната експлоатация – през 2020 г.През есента на тази година трябва да стартира обществената поръчка за избор на изпълнител на строителните дейности, информира министър Петкова. Паралелно с това ще бъде обявен нов пазарен тест за неразпределения капацитет на газопровода.Считам, че можем да постигнем много добри резултати в този тест, имайки предвид вече напредналите действия по реализация на проекта, отбеляза енергийният министър. Тя информира своя гост и за предприетите стъпки за получаване на финансиране за проекта в размер на 35 млн. евро по линия на Оперативна програма „Иновации и конкурентоспособност“. Документацията за това е представена в Управляващия орган на програмата, както и в Европейската комисия.За изграждането на връзката има възможност да се ползват и европейски фондове от гръцка страна. Това е станало ясно по време на неотдавнашна среща между енергийните министри на двете страни, за която министър Петкова информира своя американски гост.Бъдещата работа на топлоелектрическите централи от комплекса „Марица изток“ от гледна точка на гласувания неотдавна референтен документ на Европейския парламент за най-добри налични техники за големите горивни инсталации също бе тема на разговора между енергийния министър и посланика на САЩ в България.Министър Петкова информира за възможността да бъде поискана дерогация (изключение) от новите норми. За да се случи това обаче, всяка инсталация трябва да кандидатства индивидуално и да докаже, че разходите, които ще трябва да направи за изпълнение на новите екологични норми, многократно превишават ползите за околната среда. В Министерството на енергетиката ще бъде създадено специално координационно звено, което да поддържа непрекъсната връзка с топлоелектрическите централи, браншови организации, синдикати и експерти за успешно решаване на въпроса.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Теменужка Петкова: Интерконекторът с Гърция е сред най-важните ни приоритети за диверсификация и енергийна сигурност"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b5%d0%bf%d1%80%d0%b8%d0%b5%d0%bc%d0%bb%d0%b8%d0%b2%d0%be-%d0%b5-%d0%b7%d0%b0-%d0%bd%d0%b0%d1%81-%d0%b4/", "text": "„Абсолютно неприемливо е за нас да се определя правото на свободно сдружаване на работещите хора като вредно за държавата и за икономиката. Това е посегателство върху основно право на работещите хора“,  заяви лидерът на БСП Корнелия Нинова по време на пресконференция след заседание на Изпълнителното бюро на партията.По думите й това е право не само в България, а в цял свят. Нинова заяви, че БСП не приема определението за работещите хора като търтеи. „Миньорите от Бобов дол, които си чакат заплатите неопределено време и работят при нечовешки условия на труд – търтеи ли са?“, попита Нинова. Тя заяви, че БСП е категорично за защита на правата на хората и против изразеното мнение да не се сдружават. Нинова обясни, че вече не е достатъчно да се смири тона. „Тристранният диалог е взривен и трябва всеки да се заяви с много ясна политическа позиция“, посочи Нинова.Правителството на Борисов взриви тристранния диалог – премиерът и министрите да заявят споделят ли мнението на работодателите, че работниците са търтеи. Това каза„Казвам правителството, защото вицепремиер от правителството Валери Симеонов и депутата от ГЕРБ Менда Стоянова заеха позицията на страната на работодателите за отмяна на клас „прослужено време“, коментира Нинова и обърна внимание, че Бойко Борисов се е срещнал със синдикатите и е заел тяхната страна. По думите й това блокира социалния диалог, където трябва да се вземат най-важните решения за доходите на хората. Според нея това блокира и социалната държава.„За нас е непонятно как вече те ще седнат на една маса и ще вземат отговорни решения“, обясни лидерът на БСП. ", "date": "2017.07.25", "title": " Корнелия Нинова: Неприемливо е за нас да се определя правото на свободно сдружаване на работещите хора като вредно за държавата и за икономиката"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bc%d0%b0%d0%bb%d0%ba%d0%b8-%d1%82%d0%be%d0%bf%d1%87%d0%b5%d1%82%d0%b0-%d0%bc%d0%b0%d0%b7%d1%83%d1%82-%d0%bd%d0%b0-%d0%bf%d0%bb%d0%b0/", "text": "Спешна проверка след сигнали за замърсяване с мазут на южния плаж в Несебър и централния в Равда направи екип на РИОСВ-Бургас, Регионалната лаборатория към Изпълнителната агенция по околна среда и Морска администрация – Бургас. Обходена е цялата плажна ивица и е установено наличие на малки топчета от втвърден мазут, на места примесен с водорасли. Според очевидци топчетата са започвали да се появяват на пясъка след 15.00 часа вчера, съобщиха РИОСВ-Бургас.Морската вода е видимо чиста, без опалесценция. От лабораторията са взети водни проби, които ще бъдат анализирани по показател нефтопродукти.За резултатите ще бъде уведомена Регионална здравна инспекция-Бургас.На концесионерите на всички плажове е дадено предписание за незабавно почистване на плажната ивица, което да продължи до пълното отстраняване на замърсяването.От РИОСВ-Бургас припомнят, че първото замърсяване тази година беше през юни на плажа на Обзор и се предполага, че морското течение го разнася по крайбрежието на Южното Черноморие. На 19 юли сигнал беше подаден за плажа на Синеморец, Община Царево. Тогава от Морска администрация – Бургас съобщиха, че вероятната причина е старо замърсяване извън териториални води на България, което било изхвърлено на брега от силния вятър и бурното море.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Установиха малки топчета мазут на плажовете в Несебър и Равда"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%b8-%d0%bf%d0%be%d0%bb%d1%81%d0%ba%d0%b8-%d0%ba%d0%b0%d0%bc%d0%b8%d0%be%d0%bd-%d0%ba%d0%b0/", "text": "Трима души са загинали при пътнотранспортно произшествие в ранните часове на вторник на магистрала в източната част на Унгария, съобщава вестник . Говорител на местната полиция уточни, че инцидентът се е случил между микробус с български регистрационни номерта и полски камион.Жертвите – две жени и един мъж, са пътували в българския микробус. Останалите пътници в микробуса са настанени в болница.Медиците поясняват, че мъж на средна възраст, който е получил тежки наранявания на лицето и гърдите, е настанен в интензивно отделение в критично състояние. Приет е още един човек, който има наранявания на бедрената кост, но няма опасност за живота му.Със сериозни травми, включително мозъчна, в болница са настанени още двама души, други двама са диагностицирани с леки наранявания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Български микробус и полски камион катастрофираха в Унгария, трима загинаха"}
{"url": "https://trud.bg/%d0%bc%d0%b8%d1%82%d0%be%d0%b2-%d0%be%d0%b1%d0%b5%d1%89%d0%b0-%d0%bf%d1%8a%d0%bb%d0%bd%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%bb%d0%b5%d0%b2%d1%81%d0%ba%d0%b8-%d0%be%d1%89/", "text": "Старши треньорът на „Левски“ Николай Митов все още вярва, че може да промени ситуацията в клубла. Наставникът е пред уволнение, но поне за момента запазва поста си, въпреки че тимът отпадна рано от Лига Европа, а на старта в Първа професионална лига направи 0:0 с „Локомотив“ в Пловдив.", "date": "2017.07.25", "title": " Митов обеща пълна промяна в „Левски“ още тази неделя"}
{"url": "https://trud.bg/40-%d0%b4%d0%b5%d1%86%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bb%d1%8f%d1%82%d0%bd%d0%b0%d1%82%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87/", "text": "40 деца се включиха тази година в лятната археологическа школа по време на разкопките на крепостта „Ряховец”. В инициативата участваха ученици от СУ „Георги Измирлиев” и СУ „Вичо Грънчаров”. Лятната археологическа школа стартира за първи път на крепостта през миналата година. Тогава за по един ден идваха по 10-15 деца, набързо обяснявахме, поработваха малко и им беше много интересно. Затова тази година решихме да доразвием школата и да наградим започнатото, всичко беше много организирано, имахме и спонсори”, споделя археологът от горнооряховския музей Мая Иванова, която е заместник-ръководител на екипа, извършващ разкопките на крепостта „Ряховец”. Проучването на крепостта се извършва под ръководството на Илиян Петракиев от РИМ – Велико Търново.„Тази година работихме по пет дни с децата от двете училища. Те идваха организирано и се включваха във всички процеси от нашата работа. Миналата година започнахме обучението им за работа с технически средства, с които ние работим-нивелир, металотърсач и сега опреснихме знанията. Учениците се включиха в проучването и с физически труд – копаха, описваха, водиха дневник, някои от тях рисуваха находки. Общо взето децата успяха да се включат в целия процес на чисто научната и на физическата работа, разказа Мая Иванова. Тя изрази надежда, че през следващата година, децата, желаещи да се включат в археологическата школа ще са повече. „Всъщност идеята ни е по някакъв начин да приобщим децата към нашата работа и така те да опознават историята на града си. По този начин, чрез познаването на миналото да помислят по-добре и за бъдещето”, обобщи младата археоложка.Школата ще продължи в Историческия музей през август, където в рамките на инициативата „Семейни съботи в музея” през целия месец ще се почистват керамичните фрагменти, открити тази година на крепостта. „Ще се опитаме да реставрираме и съдове ако открием нужните части от тях. Инициативата ще бъде доброволческа и смятам че също ще бъде успешна. Миналата година още през първата събота се включиха 40-50 доброволци. Най-малкия доброволец беше на 3 г. а най-възрастния между 40-50 г. Надяваме се и тази година интересът ще продължи”, сподели още Мая Иванова.През октомври в Историческия музей ще бъде подредена изложба, в която ще бъдат показани откритията от това лято. На изложбата спонсорите на археологическата школа ще бъдат удостоени с грамоти, а децата ще получат дипломи за участието си в разкопките и проучването на крепостта „Ряховец”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 40 деца се включиха в лятната археологическа школа на крепостта „Ряховец”"}
{"url": "https://trud.bg/%d0%ba%d0%b8%d0%bf%d1%8a%d1%80%d0%b5%d1%86-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%b5%d0%bc%d0%b5-%d0%bb%d0%b5%d0%b2%d1%81%d0%ba%d0%b8/", "text": "Кипърският специалист Никодемос Папавасилиу е сред вариантите за нов трньор на „Левски“. Папавасилиу за последно е работил в „Слован“ Братислава през сезон 2015/2016, като при подобни на „сините“ условия, с почти нов отбор, извежда тима до финал за Kупата на Словакия. През кампанията отборът допусна само четири загуби в 33 мача.През последния сезон Папавасилиу работи като скаут за източна Европа за английския „Нюкасъл“, където е играл като футболист между 1993 и 1995 г. Кипърецът е заемал този пост и в „Болтън“. Като юноша той е бил в академията на лондонския „Арсенал“.Кипърецът беше вариант за „Левски“ и през зимата, но тогава ръководството реши да остави на поста Елин Топузаков. Бившият защитник обаче беше освободен през пролетта, а на негово място пристигна Николай Митов.След серия от слаби мачове и резултати обаче, ръководството на „Левски“, в лицето на собственика Спас Русев, се насочи към специалист от чужбина. Oчаква се Папавасилиу да пристигне в София в близките дни и да направи презентация пред Русев с вижданията си за бъдещето на „Левски“.Папавасилиу имат богат опит и в родината си Кипър. Той е бил два пъти треньор на годината – през 2012 г. с „Еносис“ Паралимни и през 2013 г. с „Аполон“ Лимасол. Освен това, той е ръководил и местните „Ермис“ Арадипу и „Олимпиакос“ Никозия.", "date": "2017.07.25", "title": " Кипърец може да поеме „Левски“"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%bc%d0%b0%d0%bd%d1%83%d1%88%d0%b5%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd/", "text": "Новият председател на ГЕРБ – Добрич е Пламен Манушев. Решението на ръководството на партията бе съобщено в града лично от зам.-председателя на партията и председател на парламентарната група на партията Цветан Цветанов, информира rns.bg.Заради обвиненията срещу депутата Живко Мартинов лидерът на ГЕРБ Бойко Борисов разпореди да бъде освободено цялото ръководство на партията в добруджанската околия.Красимир Николов е другият нов шеф на ГЕРБ в Добрич. Той е зам.-областен управител.Двамата са поставени временно на ръководните места.Пламен Манушев, който е депутат от ГЕРБ, е родом от Ген. Тошево. Той е български вицеадмирал от Военноморските сили. В периода 2009 – 2011 г. е командир на ВМС. На президентските избори бе кандидат за вицепрезидент в тандем с Цецка Цачева.", "date": "2017.07.25", "title": " Пламен Манушев е новият председател на ГЕРБ – Добрич"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0-%d0%ba%d1%80%d0%b0%d0%b6%d0%b1%d0%b8-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1/", "text": "Четирима извършители, двама от които непълнолетни, са осъдени за извършени тринадесет кражби от автомобили след одобрено от съда споразумение, постигнато с Районна прокуратура – Русе, съобщиха от държавното обвинение.Велико С. /на 27 години/ в условията на опасен рецидив, Станчо С., /на 19 години/ и непълнолетните Бранислав И. и Александър Ч. – и четиримата от гр.Русе, се признаха за виновни за това, че през периода 25.10.2016 г. – 17.12.2016 г. в гр. Русе, в условията на продължавано престъпление – на тринадесет пъти, след предварителен сговор, чрез разрушаване на прегради, направени за защита на имот, чрез използване на моторно превозно средство и техническо средство, отнели чужди движими вещи от различни автомобили.Сред откраднатото са акумулаторни батерии, задни кори с монтирани високоговорители; задна щора; задни обзорни стъкла; автомобилни гуми с джантите и резервни гуми; куфари, комплект шесторграми; гаечни ключове; клещи за акумулатор, крушки, релета, предпазители; дистанционно управление за CD плеър; пожарогасители; компресори за помпане на гуми; джанти;. декоративна кора на багажно отделение, с монтирани тонколони; пожарогасители; авто СД плеъри, авто-аптечки; флаш памет; автостъкла за лек автомобил; огледало за странично виждане; отверки; крик; перфоратор; компресор за помпене на гуми; ключове за джанти; тресчотки, светлоотразителен триъгълник; навигация за лек автомобил , различни инструменти и вещи. Всичко на обща на стойност 5040.50 лева.Велико С. е осъден на две години и шест месеца лишаване от свобода при строг режим. Наказанието на Станчо С. е десет месеца лишаване от свобода при строг режим. Непълнолетните Б. И и А. Ч. са осъдени на по една година лишаване от свобода, което се отлага за изпитателен срок от две години.Споразумението има последици на влезли в сила присъди.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Осъдиха четирима за кражби от автомобили в Русе\t\t\t"}
{"url": "https://trud.bg/%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d0%bf%d0%b0%d1%80%d0%bd/", "text": "15 на сто по-високи сметки за парно и топла вода ще платят софиянци за изтеклия отоплителен сезон в сравнение с предишната година. Това показват данните на дружеството, което обслужва половината от столичните потребители, съобщи управителят на компанията Милена Стоянова пред .От дружеството обясниха, че това се дължи на по-дългия отоплителен сезон и на по-студеното време. Различно е за различните типове апартаменти. За най-малките апартаменти разликата е около 30 лева, за целия отоплителен сезон за следващите две групи изследвани от нас имоти от 50 до 70 квадрата и от 70 до 100. Разликата е около сто лева за годината.", "date": "2017.07.25", "title": " Топлофикация: По-високи сметки за парно и топла вода ще платят софиянци\t\t\t"}
{"url": "https://trud.bg/%d0%b6%d0%b8%d0%b2%d0%ba%d0%be-%d0%bc%d0%b0%d1%80%d1%82%d0%b8%d0%bd%d0%be%d0%b2-%d0%bd%d0%b0%d0%bf%d1%83%d1%81%d0%ba%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "„Народният представител Живко Мартинов напуска парламента по собствено желание”, съобщи пред журналисти в Добрич заместник-председателят на ГЕРБ и председател на парламентарната група на партията Цветан Цветанов, цитиран от партийния пресцентър.„Благодаря му за тази постъпка, защото по този начин се пресичат опитите да бъде хвърлено петно както върху ГЕРБ, така и върху името на премиера”, каза още Цветанов и заяви, че още утре в НС ще бъде гласувано освобождаването на Живко Мартинов.Цветанов лично съобщи решението пред представители на областното и общинските ръководства на партията. Той направи анализ на състоянието на организацията в област и град Добрич, като припомни, че именно тук е бил най-слабият резултат на партията на местните, а след това и на президентските избори.„Нашето желание е в следващите месеци да се работи за възраждането на организацията, за нейното заздравяване и стабилизиране, да се върне доверието на хората, за да започнем да се готвим за предстоящите местни избори”, подчерта заместник-председателят на ГЕРБ.Той представи новото, временно ръководство на структурите на ГЕРБ в област Добрич, които в следващите няколко месеца трябва да направят анализ на състоянието на структурите и да подготвят избора на ново редовно ръководство през есента. Областен ръководител става вицеадмирал Пламен Манушев, депутат от ГЕРБ от добрички многомандатен район. За общински ръководител e определен Красимир Николов, който в момента е заместник-областен ръководител.„За да има приемственост запазваме общинските ръководители на общините в областта”, обясни Цветанов. „Силата на ГЕРБ е в нейната откритост и прозрачност. Ние никога не сме допускали поведение, което влиза в разрез със закона и морала. ГЕРБ никога не е толерирал поведение, което да хвърля петно върху партията, както се опитват някои хора”, заяви той.", "date": "2017.07.25", "title": " Живко Мартинов напуска парламента"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d1%80%d0%b0%d0%b7%d1%83%d0%b2%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be-%d0%bf%d1%80-3/", "text": "Районна прокуратура – Дупница образува досъдебно производство срещу полицейски служител от Районното управление за причиняване на средна телесна повреда при изпълнение на службата, съобщиха от държавното обвинение.Вчера около 15.30 ч., служител на РУ – МВР в гр. Дупница посетил адрес в града, на ул. „Саморанско шосе“, за връчване на призовка. Излезлият от дома, криминално проявен С. М., нападал служителя на реда, като извадил нож и започнал да го размахва. Полицаят извадил служебният си пистолет, произвел предупредителен изстрел във въздуха, след което стрелял в краката на М.Куршумът преминал през меките тъкани на дясното му бедро и се забил в лявата подбедрица на мъжа, причинявайки средна телесна повреда, изразяваща се в трайно затрудняване на движението на долен ляв крайник. На пострадалия С. М. била оказана спешна медицинска помощ, след което той бил транспортиран във ВМА-София.В хода на образуваното от РП-Дупница досъдебно производство са извършени всички възможни първоначални следствени действия – оглед на местопроизшествие, разпити на свидетели, взети кръвни проби за наличие на алкохол и наркотични вещества от участващите в инцидента. Полицейският служител е предал доброволно служебния си пистолет за назначаване на експертиза.Разследването на случая се извършва от следовател при Окръжна прокуратура – Кюстендил под надзора на Районната прокуратура в Дупница.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Прокуратурата образува досъдебно производство срещу полицай, прострелял криминално проявен"}
{"url": "https://trud.bg/%d0%b9%d0%b5%d1%85%d0%be%d0%b2%d0%b8%d1%81%d1%82%d0%b8-%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%be%d0%b1%d1%89%d0%b8%d0%bd%d1%81%d0%ba%d0%b0-%d0%bd%d0%b0%d1%80%d0%b5/", "text": "Административният съд в Шумен ще разгледа в открито съдебно заседание дело, образувано по жалба на Свидетелите на Йехова срещу текстове от общинската Наредба 1.Религиозното изповедание недоволства от чл.5, ал.5, 6 и 7 от общинския документ, който забранява религиозни обреди, служби, предоставяне на помещения за това в културни институти, училища, младежки и детски обекти за нетрадиционните вероизповедания, а също така и религиозна пропаганда по домовете на гражданите.Претендира се за нищожност на текстовете, защото според йеховистите те налагат неправомерна забрана за мирни религиозни дискусии и срещи и разпространението на религиозна литература. Според жалбата им това е грубо нарушение на свободата на религията и свободата на изразяване, гарантирани от Конституцията на Република България и в чл.9 и 10 от Европейската конвенция за правата на човека. Делото е насрочено за 18 септември, уточняват от пресслужбата на съда. С жалбата се иска и спиране действието на атакуваните разпоредби до приключване на делото. С определение на Административен съд в Шумен обаче, тази претенция е отхвърлена. Мотивът – съдът е приел, че жалбоподателят не е доказал настъпили вреди или реална вероятност от настъпването им. Преди дни общинският съветник от НФСБ Наталия Стефанова, по чиято инициатива бяха приети текстовете в Наредба 1, алармира, че сигналите от шуменци срещу йеховисти, които обикалят по домовете продължават.", "date": "2017.07.25", "title": " Йеховисти дадоха на съд общинска наредба"}
{"url": "https://trud.bg/%d0%be%d1%81%d0%b5%d0%bc-%d0%b4%d1%8a%d1%80%d0%b6%d0%b0%d0%b2%d0%b8-%d0%be%d1%81%d1%82%d0%b0%d0%b2%d0%b8%d1%85%d0%b0-%d1%87%d0%b0%d1%81%d1%82-%d0%be%d1%82-%d1%81%d0%b2%d0%be%d0%b8%d1%82%d0%b5-%d0%ba/", "text": "Осем държави, разположени на четири континента, оставиха част от своите култури във Велико Търново. По традиция, чуждестранните групи, които участват в провеждащия се за двадесети път Международен фолклорен фестивал, гостуваха в Община Велико Търново. Артистите и техните ръководители бяха приети от заместник-кмета на старопрестолния град проф. Георги Камарашев и директора на дирекция „Култура, туризъм и международни дейности“ Нелина Църова.Чуждестранните групи, участващи в юбилейното издание на голямото събитие, са от Сърбия /Европа/, Грузия /Европа, Азия/, Египет, Република Мавриций /Африка/, Чили, Перу, Аржентина, Колумбия /Южна Америка/.Всяка от групите направи кратко представяне на изпълненията, подготвени за фестивалните вечери на сцената на летния театър. Последва традиционна размяна на подаръци, характеризиращи националните и културните особености на държавите и съответните етнографски региони. Сувенирен макет на крепостта Царевец и филм за аудиовизуалния спектакъл „Царевград Търнов – звук и светлина“ подариха на чужденците проф. Георги Камарашев и Нелина Църова.Интересни и атрактивни бяха даровете за Община Велико Търново – реплика на древно украшение от Колумбия, традиционни за Латинска Америка питиета, карнавални украшения и плакети, ръчно изработени шалове и сувенири.Международният фолклорен фестивал продължава до 29 юли включително с концертни вечери на сцената на Летния театър, при свободен вход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Осем държави оставиха част от своите култури във Велико Търново"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bf%d0%be%d1%81%d1%80%d0%b5%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be/", "text": "Генералният секретар на НАТО Йенс Столтенберг предложи посредничество за уговаряне на посещение на германски депутати при германските войски в турската военна база. Така Столтенберг смята да намери решение на спора между съюзниците Германия и Турция, който пречи на операциите срещу „Ислямска държава“, коментира .Турция отказа на германски депутати да посетят германските войници в турската военна база „Инджирлик“, в резултат на което Германия премести войските си в Йордания. Това предизвика тревога в НАТО и стана причина за предложението за посредничество.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Столтенберг предложи посредничество за решение на спора между Турция и Германия"}
{"url": "https://trud.bg/7-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d0%b7%d0%b0-%d0%b3%d1%80%d0%b0%d0%b4%d1%81%d0%ba%d0%b0-%d1%81/", "text": "Стартират серия инфраструктурни проектиНова улица, планирана още преди 20 години, ще бъде изградена в Търговище, обяви кметът на общината д-р Дарин Димитров на церемония за старта на строителството на т.нар. „пробив Катрафилов”.Първата копка беше положена във вторник, а обектът трябва да бъде завършен до края на годината. Той включва ново трасе от над 300 метра между ул.”Л. Каравелов” и бул.”Трайко Китанчев”. То ще обхване и зоната пред сградата на полицията, където ще бъдат направени два нови паркинга. Улицата ще разполага с по две платна по две ленти, нови тротоари, осветление и други. Това поясни кметът на Търговище пред гостите на церемонията и отново благодари за отпуснатите от правителството 1,5 млн. лв. за това трасе.В аванс той съобщи, че през август ще бъде направена „първа копка” и на обектите, включени в проекта за градска среда по Оперативна програма „Региони в растеж”. По него ще бъдат обхванати 4 амортизирани улици в града, включително и бул. „Сюрен”. Ще бъдат обновени 35 дка. от кв.”Запад”2 и ще се изгради ново кръгово на опасното кръстовище на бул.”Митрополит Андрей”. Инвестициите там са за 5,5 млн. лв.„Усилията ни за подобряване на уличната мрежа продължават вече втора година. Знаете над 1 млн. лв. вложихме в ремонти миналата година. В капиталовата програма на Общината за тази заделихме още над 1,4 млн. лв. Внесохме искане до Министерския съвет и за над 3 млн. лв. за ремонти на републиканския път, който минава през града и е изключително амортизиран. Средствата, които искаме и имаме очакване да получим, са за основен ремонт, какъвто, според специалистите, не е правен на входната артерия повече от 15 години”, каза кметът на Търговище. В момента се събират оферти за образователната инфраструктура и ремонта на спортната зала, които също трябва да стартират тази година.На първата копка на новия обект по традиция беше отслужен водосвет от архиерейския наместник Славчо Проданов, който благослови начинанието и усилията на ръководството на Общината за подобряване на инфраструктурата и средата за живот.", "date": "2017.07.25", "title": " 7 млн. лева са инвестициите за градска среда в Търговище"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d1%82%d0%b5%d0%b6%d0%ba%d0%be-%d0%bf%d1%80%d0%b8-%d1%81%d0%b2%d0%bb%d0%b8%d1%87%d0%b0/", "text": "Работник е пострадал при свличане на земна маса на строителен обект в село Атолово, съобщиха от ОДМВР – Ямбол.Сигналът е постъпил на 24 юли, в 10:30 ч., на тел.112, в оперативна дежурна част на ОДМВР – Ямбол.Пострадалият 51-годишен мъж от Сливен е транспортиран и настанен за лечение в МБАЛ – Ямбол в тежко състояние, с фрактури на ребра, с опасност за живота.Установено е, че мъжът е извършвал строителни дейности в широк около 8 м и дълбок около 4 м изкоп, когато е бил затрупан от земна маса, свлякла се от едната страна на изкопа. На местопроизшествието е извършен оглед.По случая в РУ – Стралджа е образувано досъдебно производство. Уведомени са Ямболската районна прокуратура и Инспекцията по труда в Ямбол. Работата по случая продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Работник е пострадал тежко при свличане на изкоп край Ямбол"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb%d1%8f-%d0%bd/", "text": "Главният прокурор на Република България Сотир Цацаров награди с отличие „Служебна благодарност“ и предметна награда административния ръководител – окръжен прокурор на Окръжната прокуратура в Шумен Маргарита Георгиева, съобщиха от държавното обвинение.Отличието е за отлично изпълнение на служебните задължения като прокурор и ръководител на обвинението в Шумен.Грамотата и предметната награда бяха връчени днес, 25 юли 2017 г., на Маргарита Георгиева от административния ръководител на Апелативна прокуратура във Варна Ружа Големанова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Сотир Цацаров награди ръководителя на Окръжна прокуратура – Шумен"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d0%b1%d0%b5%d0%b7%d0%be%d1%80%d1%8a%d0%b6%d0%b8-%d0%bf%d1%81%d0%b8%d1%85/", "text": "Пловдивската полиция с помощта на психолог успя да обезоръжи 30-годишен психично болен мъж, въоръжен с мачете, който се бе барикадирал в дома си на улица „Сава Муткуров” 24 в квартал „Кършиака” на града под тепетата. Часове наред превъртелият от адските юлски жеги пловдивчанин крещял, че ще подпали жилището си в близост до моста на Герджика и размахвал огромен нож, преди да бъде убеден да отвори вратата на апартамента, в който живеел заедно с майка си.Възрастната женица била излязла от къщи малко преди екшъна, заради който районът около луксозната сграда с бизнес офиси на партерния етаж бе отцепена от полиция, а на място пристигнаха екипи на Пожарната и Спешна медицинска помощ и дори лично шефът на Областна дирекция на МВР-Пловдив старши комисар Атанас Илков. Сигналът бил подаден на спешен телефон 112 малко преди 11 часа, а след дълги преговори, продължили над 2 часа, се стигна до положителна развръзка и младежът бе откаран до Центъра за психично здраве и оставен за лечение.Това е втори подобен случай в Пловдив през последните две години, като при първия 34-годишният наркоман Георги Странджев бе взел за заложник собствената си майка и се бе барикадирал в дома си повече от 10 часа, преди полицаите да успеят да влязат вътре и го обезоръжат. Тогава освен дрога служителите на реда откриха и боен пистолет в апартамента на водещия се на отчет в Психодиспансера пловдивчанин от квартал „Христо Смирненски” на район „Западен”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Пловдивската полиция обезоръжи психично болен с мачете с помощта на психолог"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b8%d0%b2%d0%be-%d0%bd%d0%b8%d0%ba%d0%be%d0%b4/", "text": "Трима неизвестни мъже този следобед нападнаха водещия на сутрешния блок на БНТ Иво Никодимов. Това стана в Борисовата градина в София. Нападателите са избягали веднага. Иво не е чул предупреждения и заплахи от нападателите. В момента Никодимов е в болница с наранявания по лицето.От БНТ изразяват възмущението си от агресията срещу граждани, осъждат нападението и се надяват, че извършителите на нападенията над журналист, както и на други граждани, ще бъдат открити и наказани.", "date": "2017.07.25", "title": " Трима неизвестни нападнаха Иво Никодимов от БНТ  в Борисовата градина"}
{"url": "https://trud.bg/%d0%bc%d0%b8%d1%82%d0%be%d0%b2%d0%b5-%d0%b8-%d1%84%d0%b0%d0%ba%d1%82%d0%b8-%d0%b7%d0%b0-%d0%be%d0%bd%d0%bb%d0%b0%d0%b9%d0%bd-%d0%b7%d0%b0%d0%bb%d0%b0%d0%b3%d0%b0%d0%bd%d0%b8%d1%8f%d1%82%d0%b0/", "text": "Ето някои от най-често срещаните твърдения. Трябва ли да им вярваме?Ако перифразираме, това ще рече, че ако заложите 100 лева вместо 20 или 40 лева, печалбата ви е в кърпа вързана. А истината е, че всичко опира до късмета. Дългият стаж в залаганията не следва да се възприема като гаранция за успех.В света на залозите водеща е тръпката. При някои дългата практика помага да развият добър усет и да усъвършенстват стратегията си, но никога не може да се предвиди кога късметът ще бъде на ваша страна и за колко дълго. Така че залагайте, но внимавайте да не се търкулнете по наклонената плоскост. винаги носи ползи – ако не да печелите, то поне да не губите твърде големи суми. Положителното при опита е, че той помага да се поучите от предишни грешки и да подобрите шансовете за успех. Едва ли ще си избиете всички разходи, но е много вероятно да направите печеливш удар или цяла серия.При залозите всичко е въпрос на късмет. Разбира се,  и спортните залагания задълбочените знания много помагат на играчите. И пак, не забравяйте за късмета. Футболният отбор, на който залагате може да е спечелил два, дори три поредни мача, но при четвъртия може да загуби. Може да сте най-умният покер играч, но винаги може да се намери някой, който има по-силни карти от вашите.Никакъв шанс. При залозите няма универсална формула за успех. Едни събития може да се предвидят, други не. Тъкмо в това е тръпката. Нещо като да играеш със съдбата. Дори един начин на залагане да донесе печалби, няма гаранция, че това ще продължи. Някои играчи следват модел, който им е помогнал да спечелят веднъж или два пъти, но малко след това започват да губят, защото отказват да сменят стратегията. В основата на успешните залози стои гъвкавото мислене, съчетано с достоверна информация.Bet365 е най-мащабната платформа за онлайн залагания. Тя е място на което може да си опитате късмета по всяко време във който и да е спорт. След като си направите  можете да залагате на спорт, на казино и на голямо разнообразие от игри. С помощта на  всеки запален фен може да прави залози и да следи резултатите по всяко време. е лицензиран български букмейкър, който привлича все повече любители на хазарта и спорта. Букито предлага стотици пазари, атрактивни бонуси и множество възможности за залози, сред които и на футболни срещи от  Наскоро компанията добави и нова опция – виртуални спортове, където феновете могат да залагат на компютърно симулирани мачове.Затова действайте умно. Залагайте първо заради емоцията. Печалбата не бива да бъде самоцел.", "date": "2017.07.25", "title": " Митове и факти за онлайн залаганията"}
{"url": "https://trud.bg/%d0%b0%d0%bd%d0%b4%d0%b6%d0%b5%d0%b9-%d0%b4%d1%83%d0%b4%d0%b0-%d0%bf%d0%be%d0%b4%d0%bf%d0%b8%d1%81%d0%b0-%d0%b5%d0%b4%d0%b8%d0%bd-%d0%be%d1%82-%d1%81%d0%bf%d0%be%d1%80%d0%bd%d0%b8%d1%82%d0%b5-%d0%b7/", "text": "Полският президент Анджей Дуда подписа един от трите оспорвани закона за съдебната система. Законът дава правомощия на министъра на правосъдието да назначава и уволнява председатели на съдилища, предаде .Очаквано, полският президент подписа закон, който увеличава властта на министъра на правосъдието. Анджей Дуда направи това след като наложи вето на други два оспорвани закона и въпреки мащабните протести. Дуда не е съгласен с реформи, които премахват независимостта на Върховния съд на Полша.Снощи демонстранти поискаха вето и на подписания вече закон. Консервативното полско правителство обаче заяви, че смята да продължи съдебната реформа. Премиерът Беата Шидло обяви, че няма да отстъпи на натиска на улицата. Предложените от кабинета й проектозакони дават повече власт на парламента, тоест на управляващото мнозинство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Анджей Дуда подписа един от спорните закони, срещу които протестират в Полша"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b3%d1%80%d0%b8%d0%bb-%d1%82%d1%83%d1%80%d0%bd%d0%b8%d1%80-%d0%be%d1%82%d0%bb%d0%b8%d1%87%d0%b8-%d0%bc%d0%b0%d0%b9%d1%81/", "text": "33-годишният Мирослав Каменаров е носителят на титлата Грил-майстор на Стара Загора в , организиран в рамките на най-мащабното грил турне на  и . След оспорвана надпревара в два кръга, в които Шеф Манчев и Шеф Шишков предизвикаха най-умелите кулинари в региона да премерят сили, на финала Мирослав успя да впечатли журито с перфектно гриловани пилешки гърди.Сред всички желаещи да се преборят за титлата в регионалните квалификации, експертното жури бе впечатлено от приготвените бургери от Мирослав Каменаров, Николай Ковачев и Венцислав Попов, както и от апетитните свински ребра на Кирил Диклиев. Именно това бяха четиримата участници, допуснати до регионалния финал. Всички те бяха силно мотивирани да се преборят за титлата Грил-майстор на Стара Загора и показаха силна конкуренция при финалното 90-минутно изпитание, поставено им от Шеф Манчев и Шеф Шишков, в което разпалваха грил, подготвяха маринати, ястия и гарнитури, под критичния поглед на експертите. За да затвърдят представянето си на края, всеки от тях трябваше да плейтне своето кулинарно произведение и да се опита да изкуши журито и присъстващите кулинарни фенове с професионална презентация на приготвеното от него ястие.Представянето на всички финалисти беше високо оценено от публиката и сериозно затрудни експертното жури при избора на фаворит. След дълга дискусия Шеф Манчев и Шеф Шишков отличиха 1 първо и 3 втори места. „ е социален феномен. Това, което днес момчетата направиха, е достойно за професионалната кухня“, споделиха те преди обявяването на Грил-майстора на Стара Загора, който ще се бори за национална титла и награда от 2500 лв. срещу финалистите от останалите 5 града на 3 септември в София. и  дадоха старт на най-мащабното грил турне в Стара Загора. Хиляди фенове на грила от града на липите посетиха вчера специално изградената зона в парк Алана, където от 10:00 ч. до 22:00 ч. имаха възможност да се включат в общата инициатива под надслов „Да споделим грила!“ и да отпразнуват заедно ценното време, прекарано сред семейство и приятели, с вкусна и качествена храна, освежаващи напитки и много забавления и изненади.Организаторите бяха предвидили различни атракциони за деца и възрастни, грил демонстрации с водещите кулинарни блогъри Сандра Алексиева и Даниела Колева, както и завладяващ летен концерт на групите Rewind и АКАГА. Посетителите на събитието опитаха от специално разработеното меню, приготвено от умели майстори на грила, а най-запалените фенове сами си приготвиха бургери, стекове, ребра и различни други качествени продукти.Следващото събитие ще се проведе на 30 юли в Русе, инициативите във Варна, Бургас и Пловдив ще са през август, а кулминацията на турнето, както и финалът на , ще се проведат в началото на септември в София. Наред с майсторски подготвен грил и свежи напитки, организаторите от и  подготвят също така много забавления, изненади и незабравими емоции за малки и големи.Чрез инициативите   и обединяват усилия, за да дарят щастие в споделените мигове, прекарани със семейството, и да дадат възможност на все повече хора да преживеят пълноценни моменти с близки и приятели, докато се наслаждават на вкусни и качествени храни и напитки.За повече информация следете на ", "date": "2017.07.25", "title": " Националният грил турнир отличи майстора на грила за Стара Загора"}
{"url": "https://trud.bg/%d0%bd%d0%b0%d0%b4-190-%d0%b4%d0%b5%d1%86%d0%b0-%d0%bd%d0%b0-%d0%bc%d0%b0%d1%81%d0%be%d0%b2-%d1%81%d1%8e%d0%bd%d0%b5%d1%82-%d0%b2-%d1%88%d1%83%d0%bc%d0%b5%d0%bd/", "text": "Повече от 190 момченца и техните родители и близки се стекоха в шуменската Томбул джамия във вторник за масов сюнет. Ритуалът по мъжественост стартира рано сутринта с молитва на ходжа и поздравително слово на районния мюфтия Месут Мехмедов. После децата влизаха под номер с придружител в помещение в двора на мюсюлманския храм, където медицинската процедура беше извършвана безкръвно и максимално безболезнено от фелдшера Лютфи Мехмед. Болшинството от децата бяха на възраст от 3 до 6 г.Родителите не плащаха нищо за обрязването, спонсори финансират ритуала. Семействата закупуват само медицинските препарати, нужни след манипулацията. Мнозина бяха издокарали синовете си и в специални бляскави костюмчета. Районът около джамията беше зает и от сергии с играчки за чакащите малчуганите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Над 190 деца на масов сюнет в Шумен"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%be%d0%ba%d1%80%d1%8a%d0%b6%d0%bd%d0%b8%d1%8f-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d1%88%d1%83%d0%bc%d0%b5%d0%bd/", "text": "Главният прокурор Сотир Цацаров награди с отличие „Служебна благодарност“ и предметна награда административния ръководител на Окръжната прокуратура в Шумен Маргарита Георгиева. Обвинител N1 на Шумен е наградена за отлично изпълнение на служебните задължения като прокурор и ръководител.Грамотата и предметната награда са връчени във вторник от административния ръководител на Апелативна прокуратура-Варна Ружа Големанова, съобщават от пресслужбата на институцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Наградиха окръжния прокурор на Шумен"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0/", "text": "По информация на българското посолство в Будапеща, получена от унгарските власти, няма загинали и пострадали български граждани при  съобщават от външното министерство.В ранните часове на 25 юли 2017 е станала катастрофа между микробус с български регистрационни номера и полски камион. От унгарската полиция са информирали българската дипломатическа мисия, че към момента няма данни за участие на български граждани в инцидента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " МВнР: Няма загинали и пострадали български граждани при катастрофата в Унгария"}
{"url": "https://trud.bg/%d0%ba%d1%80%d0%b0%d0%b6%d0%b1%d0%b8-%d0%bd%d0%b0-%d1%82%d0%be%d0%ba-%d0%b7%d0%b0-926-000-%d0%bb%d0%b2-%d0%b7%d0%b0-%d0%bf%d1%8a%d1%80%d0%b2%d0%b8%d1%82%d0%b5-6-%d0%bc%d0%b5%d1%81%d0%b5%d1%86%d0%b0/", "text": "Електроенергия за 926 000 лева е била открадната само за първите 6 месеца на 2017 година от некоректни потребители на EVN на територията на 9 областни в Югоизточна България. Смущаващите данни бяха изнесени на специална пресконференция в Пловдив, дадена от ръководството на EVN България. Става дума общо за 7077 мегаватчаса ток, като 1838 от тях на стойност над 250 000 лв. са регистрирани в Пловдивска област. Това прави ръст от близо 20% на кражбите на електроенергия в сравнение със същия отчетен период от 1 януари до 30 юни 2016 година. От електродружеството обаче са категорични, че си търсят правата по съдебен път и вече има заведени дела срещу спипани на „местопрестъплението” виновници.", "date": "2017.07.25", "title": " Кражби на ток за 926 000 лв. за първите 6 месеца на 2017 г. отчетоха от EVN"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%8a%d1%80%d1%81%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8-%d0%b7%d0%b0-%d0%b4%d0%b8%d0%b2%d0%b5%d1%80%d1%81/", "text": "Вицепремиерът Томислав  Дончев и министърът на енергетиката Теменужка Петкова проведоха среща с посланика на държавата Израел в България Н.Пр. Ирит Лилиан в рамките на енергийната стратегия за сигурност на доставките и диверсификация на източниците и маршрути на газ, съобщиха от правителствената информационна служба.Българската страна представи приоритетите си в енергийния сектор и най-вече необходимостта от разнообразяване на доставките на природен газ за страната и региона на Югоизточна Европа. Проектът за европейски газоразпределителен център „Балкан“ предвижда възможността за доставки на газ от различни източници и в този смисъл българската страна изяви интерес за потенциални доставки на природен газ от израелските находища, чиито прогнозни количества достигат до 1000 млрд. куб. метра, а добивът се планира да започне през 2019 г.На срещата беше обсъден напредъкът по изграждането на газовата връзка с Гърция като входна структура за внос от алтернативни източници за региона на Югоизточна Европа и естествена предпоставка за осъществяването на газовия хъб Балкан.Участниците в срещата потвърдиха традиционно добрите двустранни отношения между България и Израел и се съгласиха, че възможността за задълбочено сътрудничество в енергийната сфера ще допринесе за развитието на икономиките на двете страни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " България търси възможности за диверсификация на източниците на газ чрез задълбочено сътрудничество в енергийната сфера с Израел"}
{"url": "https://trud.bg/%d1%81%d1%84%d0%be%d1%80%d0%bc%d0%b8%d1%80%d0%b0%d1%82-%d0%b5%d0%ba%d0%b8%d0%bf%d0%b8-%d1%81-%d1%86%d0%b5%d0%bb-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b5-%d0%bd%d0%b0-%d0%b4%d0%b5%d1%86/", "text": "Работна среща, свързана със създаването на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, се проведе в Областна администрация – Велико Търново.  Предвижда се във всяко населено място с училище, в срок до 18 август 2017 г. да бъдат сформирани екипи, които да осигурят записването на всички деца в детска градина и училище. В тях ще участват представители на РУО, на детски градини и училища, на общините, службите за социално подпомагане и дирекциите на МВР.Дискусията бе водена от областния управител проф. д-р Любомира Попова. Присъстваха и заместник областният управител Ивета Кабакчиева, представители на  Регионалното управление на образованието, представители на десетте общини на територията на областта, РДСП , ОДМВР, РЗИ, както и експерти от Областна администрация. Началникът на Регионалното управление на образованието Розалия Личева представи в резюме механизма, неговите цели, както и график на дейностите, заложени в него.Работната среща бе във връзка с Решение №373 от 05.07.2017 г. Министерски съвет на Република България за създаване на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Участниците обсъдиха и съвместни действия по спазване на кратките срокове, заложени в механизма, както и конкретните ангажименти, които имат като институции при реализирането му.", "date": "2017.07.25", "title": " Сформират екипи с цел задържане на децата в училище в търновско"}
{"url": "https://trud.bg/%d0%b2%d1%81%d1%8f%d0%ba%d0%b0-%d1%87%d0%b5%d1%82%d0%b2%d1%8a%d1%80%d1%82%d0%b0-%d1%84%d0%b8%d1%80%d0%bc%d0%b0-%d1%83-%d0%bd%d0%b0%d1%81-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd%d0%b0/", "text": "Всяка четвърта фирма у нас е застрашена от фалит, защото трудно събира дългове, показват в изследването „Навици на плащане в Европа“ на EOS Group, една от водещите компании за управление на дългове.Българският бизнес е в дъното на класацията по редовност на плащани, статистиката отчита, че 27% от фактурите, издадени към фирми-контрагенти, се плащат със закъснение или изобщо не се погасяват у нас. Данните показват, че бизнесът у нас се разплаща за средно 23 дни след падежа на фактурата – при 21 дни средно за Източна Европа.Другите стани със сходен дял нередовни плащания са Гърция с 28%, Русия – 27% и  Румъния – 27%. Бизнесът у нас се разплаща за средно 23 дни след падежа на фактурата – при 21 дни за Източна Европа.Гражданите са по-дисциплинирани от бизнеса в това отношение, като средно 24% от фактурите се плащат със закъснение или остават неплатени, при 23% за Източна Европа, а средното закъснение е 15 дни след падежа. Българите традиционно плащат с приоритет ипотеки, ток, потребителски кредити, лизинг вноски.На „изчакване“ обикновено са парното и водата. В България делът на банковата задлъжнялост е 49%, на небанковия сектор, т. нар. бързи кредити – 19,7%  и телекомуникационните услуги – около 27%.Забавените плащания от клиенти водят до намаляване на печалбите на фирмите – 56%, по-високи разходи за лихви – 46%, липса на ликвидност – 44%. За да съберат дълговете си в България, услугите на колекторски фирми ползват 42% от компаниите.", "date": "2017.07.25", "title": " Всяка четвърта фирма у нас застрашена от фалит"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b7%d0%b0-%d0%bf%d0%be%d0%b1%d0%be%d1%8f-%d0%bd%d0%b0%d0%b4-%d0%b6%d0%b5%d0%bd%d0%b0%d1%82%d0%b0-%d0%bd%d0%be%d1%82/", "text": "Министърът на вътрешните работи Валентин Радев заяви, че полицията работи усилено за издирването на нападателите на нотариус Валентина Механджийска и дъщеря й, предаде Двете жени бяха  и бити вчера късно следобед от двама мъже с качулки на столичния бул. „Драган Цанков“. Пострадалите получиха травми в областта на лицето и са настанени за лечение в столичната УМБАЛ „Света Анна“.„Търсим ги, много се надявам, че ще ги намерим. Знаете, че хора, които отиват на такива места с качулки, където няма камери, са се подготвили да не бъдат открити, но правим всичко възможно и много се надявам да успеем да ги намерим, защото това е срещу две дами, които са бити. Както казват колегите, знаят къде да удрят. Това не може да се търпи. Заподозрени винаги има, въпросът е дали ще се стигне до някого, който да бъде предаден на прокуратурата, но аз още такива данни нямам“, коментира вътрешният министър.От МВР съобщиха, че все още изясняват мотивите за побоя над нотариус Механджийска и нейната дъщеря. Двете жени са в добро състояние, контактни са и реагират адекватно, съобщи доц. Желю Димов – началник на Клиниката по лицево-челюстна хирургия в УМБАЛ „Св. Анна“.34-годишната дъщеря е с голяма разкъсно-контузна  на лицето, има и гръдна травма. 57-годишната Валентина Механджийска е със счупен нос и е пострадала от масивни охлузвания. Най-вероятно жените ще бъдат изписани след три дни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Валентин Радев за побоя над жената нотариус и дъщеря й: Това не може да се търпи\t\t\t"}
{"url": "https://trud.bg/%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%bd%d0%b0-%d1%82%d0%b8%d1%87%d0%b0/", "text": "„Черно море“ отново ще играе на своя стадион „Тича“ след повече от 1 година. „Моряците“ ще приемат „Дунав“ във Варна в срещата от 3 кръг на Първа професионална лига. За последно „зелено-белите“ домакинстваха на собственото си съоръжение на 14 май 2016 година при успеха с 3:0 над „Ботев“ (Пловдив).", "date": "2017.07.25", "title": " „Черно море“ се завръща на „Тича“"}
{"url": "https://trud.bg/%d1%80%d1%83%d0%bc%d1%8a%d0%bd%d1%86%d0%b8-%d1%81%d0%b0-%d1%82%d1%80%d0%b8%d0%bc%d0%b0%d1%82%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81/", "text": "Румънци са тримата загинали в Унгария при  в 4:40 местно време (5:40 българско време ) между микробус с българска регистрация и камион с полска регистрация край граничещия с Румъния унгарски град Бихаркарастеш, пише румънският сайтОт деветте пътници в микробуса на място за загинали две жени и един мъж. Петима души са ранени, като един мъж на средна възраст е с тежки лицеви и гръдни травми, с опасност за живота. На друг мъж се наложила спешна операция на крака, но животът му не е застрашен.По първоначални данни шофьорът на микробуса е заспал зад волана и е ударил задницата на паркирал в аварийната лента камион.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Румънци са тримата загинали при катастрофа с български микробус в Унгария"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%bc%d0%be%d1%82%d0%be%d1%80-%d0%b4%d0%be-14-%d0%bb-%d0%b5-%d1%84%d1%80%d0%b5%d0%bd%d1%81%d0%ba%d0%b8/", "text": "Трицилиндровият бензинов турбо мотор 1,2 PureTech на френската група PSA (Peugeot, Citroen и DS) бе избран за „Двигател на 2017 г.“ с работен обем между 1000 и 1400 куб. см. За трета поредна година този агрегат печели авторитетната награда в своята категория. Той се вгражда в редица модели на Peugeot и Citroen в две нива на мощност – 110 и 130 конски сили.Моторът 1,2 PureTech работи тихо, икономично и предлага отлична динамика. С актуалните подобрения той ще свали допълнително разхода на гориво с 4%, ще намали вредните емисии с въвеждането на филтър за твърди частици и ще стане по-ефективен с оптимизиране на процеса на изгаряне и редуциране на триенето.", "date": "2017.07.25", "title": " Най-добрият мотор до 1,4 л е френски"}
{"url": "https://trud.bg/megane-rs-%d0%b7%d0%b0%d0%b2%d0%b8%d0%b2%d0%b0-%d1%81-4-%d0%ba%d0%be%d0%bb%d0%b5%d0%bb%d0%b0/", "text": "За първи път в сегмента на хот-хеч автомобилите ще има модел с четири завиващи колела. Това ще бъде новият Renault Megane RS, чиято световна премиера ще се състои през септември на изложението във Франкфурт. Компактната спортна кола на френската марка вече е готова и производителят поетапно пуска информация за нея. Сигурно е, че системата 4CONTROL за завиване с четирите колела ще бъде инсталирана в Megane RS, за да издигне на още по-високо ниво пъргавината, маневреността и прецизното управление. Завиването със задните колела се осъществява с помощта на електродвигател на задната ос. Настройките са калибрирани така, че да осигурят максимална стабилност в завои при висока скорост.Купувачите на Megane RS също така ще могат да избират между две шасита, както и между ръчна или автоматична трансмисия с два съединителя. Шаси Sport комбинира по-добро пътно поведение и комфортно возене за всекидневно каране, а шаси Cup е разработено за екстремно натоварване и максимално удоволствие на писта.Засега липсват данни за моторизацията на новия Megane RS, а колата продължава да бъде покрита с маскировъчно фолио. Предишният модел разполагаше с мощност от 273 конски сили от 4-цилиндров турбо двигател.", "date": "2017.07.25", "title": " Megane RS завива с 4 колела"}
{"url": "https://trud.bg/%d0%bc%d0%b5%d1%87%d0%ba%d0%b0-%d1%81%d0%b5-%d0%bf%d0%be%d1%8f%d0%b2%d0%b8-%d0%b2-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b8%d1%8f-%d0%b1%d0%b0%d0%bb%d0%ba%d0%b0%d0%bd/", "text": "Кафява мечка е била забелязана в Балкана над Сливен. Това съобщи началникът на Планинската спасителна служба Николай Сотиров.Информацията е предоставена от турист, който в събота бил на поход към местността Карандила. „Човекът не е пострадал. Изплашил се е, разбира се. Но е успял по-късно да направи снимки на следите, оставени от мечката“, съобщи за „Труд“ Сотиров.Дивото животно е било видяно до горната станция на лифта. Мечката се е придвижвала към хижа „Карандила“, в участъка до асфалтовия път край телевизионната кула.„На очевидеца му се е сторило, че е мярнал и малко мече. Но не беше категоричен“, добави ръководителят на спасителите.Планинари с дългогодишен стаж съобщиха, че не са виждали мечки от десетилетия насам. „Допускаме, че животното е емигрирало в нашия район. Вероятно е слязло по-надолу, защото е привлечено от храната, която туристите оставят след себе си“, коментираха от Планинската спасителна служба.От там призоваха, ако бъде забелязано дивото животно, да не се пресича пътя му. Ако все пак е в близост, хората трябва да вдигат шум и в никакъв случай да не му обръщат гръб. „Ако все пак разстоянието ни от нея е критично малко, трябва да се правят само бавни движения, да се говори монотонно и тихо.Да се изчака, докато тя се оттегли, или много бавно да се измъкваме назад, без да изпускаме поглед от нея и да се внимава да не се спънем, защото падането на земята най-вероятно ще провокира атака“, казаха още те.", "date": "2017.07.25", "title": " Мечка се появи в Сливенския Балкан\t\t\t"}
{"url": "https://trud.bg/%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5-%d1%81-%d0%bc%d0%b0%d0%b7%d1%83%d1%82-%d0%bf%d0%be-%d1%8e%d0%b6%d0%bd%d0%be%d1%82%d0%be-%d1%87%d0%b5%d1%80%d0%bd%d0%be%d0%bc%d0%be/", "text": "Спешна проверка след сигнали за замърсяване с мазут на южния плаж в Несебър и централния в Равда направи екип на Регионалната инспекция по опазване на околната среда и водите /РИОСВ/-Бургас, Регионалната лаборатория към Изпълнителната агенция по околна среда и Морска администрация -Бургас. Това съобщиха от РИОСВ.Обходена е цялата плажна ивица и е установено наличие на малки топчета от втвърден мазут, на места примесен с водорасли. Според очевидци топчетата са започвали да се появяват на пясъка след 15.00 часа вчера.Морската вода е видимо чиста. От лабораторията са взети водни проби, които ще бъдат анализирани по показател нефтопродукти. За резултатите ще бъде уведомена Регионална здравна инспекция в Бургас.На концесионерите на плажовете е дадено предписание за незабавно почистване на плажната ивица, което да  продължи до пълното отстраняване на замърсяването.В тази връзка Асоциацията на концесионерите на морски плажове разпространи отворено писмо, в което се подчертава, че организацията е сезирала всички компетентни органи за замърсяването. Засегнати са плажните ивици по Южното Черноморие от Несебър до Созопол.Подобен проблем е нямало от години, се казва още в писмото. Концесионерите и наемателите са готови да инвестират допълнителни средства. Те са обезпокоени от продължаващото изхвърляне на мазут в морето.", "date": "2017.07.25", "title": " Замърсяване с мазут по Южното Черноморие"}
{"url": "https://trud.bg/%d1%82%d1%80%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%be%d1%81%d0%bc%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5/", "text": "Три чудесни концертни вечери предлага осмото издание на Фестивала за класическа камерна музика Arbanassi Summer Music2017. Музикалното събитие ще се проведе от 8 до 12 август в уникалната с акустиката и стенописите си църква „Св. Архангели Михаил и Гавраил“ в Арбанаси. Концертите са с начален час 19,30.Фестивалът е по инициатива на Регионалния исторически музей -Велико Търново и се реализира с подкрепата на Община Велико Търново. Музикалното събитие е носител на престижния лейбъл „Европа на фестивалите, фестивалите на Европа“ 2017-2018. Във вълнуваща среда на възрожденската църква  тази година ще бъдат представени творби на Дворжак, Бах, Дебюси и Фуре. Произведенията ще бъдат изпълнени от международна формация музиканти  от Германия, Великобритания, Белгия и България  Това са Амрай Либолд – фагот, Клер Лешиен – цигулка,  Димитри Местдаг – обой, Юлита Фъсева – контрабас, Люси Джил – цигулка и Самуел Барсегян – виола. Изпълнителите са водещи солисти на Кралската фламандска филхармония  и други световни оркестри.Интимни концертни вечери, обединяващи музиканти и публика и нивото на изпълненията, в съчетание с магнетичната църковна атмосфера, превръщат Arbanassi Summer Music в едно уникално музикално събитие. Билетите са на цени от 15, 12 и 10 лева и ще се продават непосредствено преди всеки концерт на място, пред църквата „Св. Архангели Михаил и Гавраил“ в Арбанаси.", "date": "2017.07.25", "title": " Три концерта предлага осмото издание на Фестивала за класическа камерна музика"}
{"url": "https://trud.bg/%d1%8f%d0%bf%d0%be%d0%bd%d0%ba%d0%b0-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b1%d0%be%d0%bb%d0%b5%d1%81%d1%82-%d0%bf%d1%80%d0%b5%d0%bd%d0%b0%d1%81%d1%8f%d0%bd%d0%b0-%d0%be%d1%82-%d0%ba/", "text": "Японка почина от опасна инфекция, пренасяна обикновено от кърлежи, но след като беше ухапана от улична котка, съобщиха от .Това е първият регистриран случай на пренасяне на вируса на SFTS, причиняващ силна треска и тромбоцитопения, не от кърлежи, а от друго животно.Служители от японското министерство на здравеопазването обявиха, че жената – около 50-годишна, е била ухапана от заразена котка, при опит да заведе животното във ветеринарна клиника. Тя e починала 10 дни по-късно.Към момента има описани 266 случая с тази болест в Япония, Китай и Южна Корея, като 57 от тях са били с фатален край. Лечение за нея в момента няма.Междувременно японските власти издадоха официално предупреждение към всички ветеринари в страната – да носят предпазни ръкавици при работа с потенциално заразени животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Японка почина от болест, пренасяна от кърлежи, след ухапване от котка"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d0%b1%d0%b3%d0%be%d1%80%d1%8f%d1%85%d0%b0-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%bd%d0%b0-%d0%b3%d0%b0%d0%b7%d0%be%d0%b2%d0%b0-%d0%b1%d1%83%d1%82/", "text": "82-годишна варненка е настанена в болница с изгаряния по цялото тяло и с опасност за живота, след като газова бутилка гръмна в дома й, съобщиха от полицията.Инцидентът станал във вторник преди обяд на ул. „Карамфил“. Бутилката била на терасата, но не била изправна и изпуснала газ, който се възпламенил. Два екипа огнеборци потушили пламъците. Пострадал е и 62-годишен мъж, който получил изгаряния по ръцете, уточниха от полицията.По случая е образувано досъдебно производство.", "date": "2017.07.25", "title": " Двама обгоряха при взрив на газова бутилка"}
{"url": "https://trud.bg/%d1%81%d1%82%d1%8a%d1%80%d1%88%d0%b5%d0%bb%d0%b8-%d1%83%d0%b1%d0%b8%d1%85%d0%b0-%d0%b4%d1%8a%d1%80%d0%b2%d0%be%d1%81%d0%b5%d0%ba%d0%b0%d1%87/", "text": "Раздразнени стършели, чието гнездо било съборено при дърводобив, са причинили смъртта на 50-годишен мъж в землището на разградското село Китанчево, съобщиха от полицията.Трагедията е станала към 8,30 часа в понеделник. Бригада, наета за дърводобив в горския масив, започнала да реже, когато при поваляне на дърво излетели стършели. Хората въобще не видели скритата заплаха на ствола и не очаквали такова нападение. Работникът, който бил до това дърво, бил нажилен. Колегите му извикали линейка, но до идването є, мъжът издъхнал. Екипът на Спешна помощ констатирал смъртта на В.Р. от Тутракан.За случая е била уведомена и Инспекцията по труда. Образувано е следствено дело, уточниха още от полицията в Разград.", "date": "2017.07.25", "title": " Стършели убиха дървосекач\t\t\t"}
{"url": "https://trud.bg/10-%d1%8f%d0%bf%d0%be%d0%bd%d1%81%d0%ba%d0%b8-%d0%b4%d0%b5%d1%86%d0%b0-%d0%be%d1%82-%d0%be%d0%ba%d0%b0%d1%8f%d0%bc%d0%b0-%d0%b8%d0%b4%d0%b2%d0%b0%d1%82-%d0%b7%d0%b0-%d1%81%d0%b5%d0%b4%d0%bc%d0%b8/", "text": "Десет деца от Япония пристигнаха у нас във връзка с програмата за обмен на учениците между побратимените градове Пловдив и Окаяма, съобщи ресорният заместник-кмет на Община Пловдив за образование, развитие, европейски политики и международно сътрудничество Стефан Стоянов. В рамките на една седмица малчуганите от Далечния Изток ще бъдат приети от семейства на ученици от двете най-елитни езикови гимназии – „Иван Вазов“ и „Пловдив“.Българските деца ще имат възможността да запознаят своите японски връстници с историята наПловдив и с българската култура. Програмата на посещението включва обиколка на основни културни забележителности на Пловдив, посещение на Младежкия център, където японските и българските ученици ще участват в съвместни образователни инициативи. Специален акцент в развлекателната програма е разходка с драконовите лодки на гребния канал. Пловдив и Окаяма са побратимени градове повече от 40 години и поддържат активни двустранни връзки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 10 японски деца от Окаяма идват за седмица в Пловдив по програма за обмен на ученици"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d1%81%d0%be%d1%84%d0%b8%d1%8f-%d0%bf%d0%b5%d1%82%d1%8a%d1%80-%d0%b1%d0%b5%d0%bb/", "text": "Районният прокурор на София Петър Белчев е подал оставка. В мотивите си пред   главния прокурор Сотир Цацаров Белчев е посочил, че липсват адекватни действия по множеството сигнали срещу Стефан Станев, обвинен за убийството на Виола Николова. Белчев е депозирал оставката си като административен ръководител пред Цацаров, съобщи.Седмици след смъртта на Виола проговори първата съпруга на Станев, за да разкаже за поредица от заплахи за убийство, които в продължение на две години той е отправял към нея и семейството й. Пет от тях са били обект на прокурорски проверка. За четири от сигналите е получила отказ. Едва след петия е било образувано досъдебно производство, но дни след убийството на Виола.След като във Фейсбук бившата съпруга на Стефан Станев се извини, че не е могла да спаси младото момиче, започна проверка на Софийската градска прокуратура, която потвърди, че сигналите на Благовеста Пенева са били недопустимо неглижирани. Лично главният прокурор цитира имената на четиримата районни прокурори, написали „не“ на жалбите на бившата съпруга на Станев.Оставката на Петър Белчев като районен прокурор е неговият начин да поеме моралната отговорност за решенията на подчинените си, каза говорителят на СРП Виолета Желева", "date": "2017.07.25", "title": " Районният прокурор на София Петър Белчев подаде оставка"}
{"url": "https://trud.bg/%d1%88%d0%b5%d0%ba%d1%81%d0%bf%d0%b8%d1%80%d0%be%d0%b2%d0%b8%d1%8f%d1%82-%d1%82%d0%b5%d0%b0%d1%82%d1%8a%d1%80-the-festival-players-%d0%b8%d0%b4%d0%b2%d0%b0-%d1%81-%d0%bd%d0%b0%d0%b9-%d0%bd%d0%be%d0%b2/", "text": "С премиерата „Руски мармалад” откриват „Сцена на кръстопът 2017” Почитат Юлия Огнянова и Константин Илиев по време на международния театрален фестивалТазгодишното 21-о издание на есенния международен театрален фестивал „Сцена на кръстопът“ ще бъде открито на 10 септември от 19 часа с премиерата на Пловдивския драматичен театър „Руски мармалад. PostChekhov” от Людмила Улицкая . Афишът на най-големия театрален форум у нас съдържа 19 забележителни спектакъла, сред които има още една премиера на домакините от Пловдивската драма – пиесата „Момчето от последния чин”, която ще се играе на 11 септември от 19.30 часа в Камерната зала на театъра. Под тепетата ще гостуват и 3 чуждестранни трупи – на Шекспировия театърThe Festival Players (Великобритания), Академичния театър на Лвов ( Украйна) и Държавния театър на Измир (Турция). Създадената през 1986 г. като алтернатива на конюнктурния по онова време Кралски Шекспиров театър трупа The Festival Players от Стратфорд  ще представи на пловдивска сцена на 12 септември своята най-нова постановка – „Веселите уиндзорки”, която се радва на голям успех на Острова.По време на „Сцена на кръстопът 2017” ще бъдат почетени двама изключителни български творци – това са режисьорката Юлия Огнянова и драматургът Константин Илиев. Година след като ни напусна, Юлия Огнянова е герой във филма „Това име го забравете“ на режисьора Боян Папазов и оператора Иван Тонев. Те разказват една вдъхновяваща история за биячите, цензурите, клоуните, както и за нейните „деца“, които днес са лицето на българския театър.  Филмът „Това име го забравете“ ще бъде представен от авторите си на 18 септември в Камерната зала на Пловдивския Драматичен театър. Организаторите на фестивала начело с неуморимия Стефан Данаилов-Ламбо ще отбележат по подобаващ начин и юбилея на писателя драматург Константин Илиев, който на 16 октомври ще навърши 80 години. Затова един от акцентите в програмата на фестивала е та си, затова един от акцентите в програмата на фестивала е спектакълът „Великденско вино“ на  20 септември в Камерната зала.  Представлението донесе номинации за „Аскеер” за изгряваща звезда на режисьора Весела Василева, на актьора Свежен Младенов за ролята на поп Кръстьо и в раздела за „Най-добро представление“. Актьорската гилдия почете таланта на Константин Илиев, който стана носител на голямата награда за цялостен принос към театралното изкуство и бе отличен с „Аскеер”.Екипът на „Сцена на кръстопът“ и тази година обещава незабравими преживявания на ценителите на театралното изкуство, защото в продължение на две седмици в града под тепетата ще гостуват най-добрите заглавия от цяла България. Ще имаме шанса да видим „Последното изкушение“ на режисьора Веселка Кунчева, представление на Народния театър „Иван Вазов“, който ще представи в Пловдив и спектакъла „Мнимия болен“ на Молиер. Плевенският театър ще участва с номинирания за две награди „Икар” – „Цимбелин“ на Лилия Абаджиева. Под тепетата пристига и най-добрият спектакъл на тазгодишните Аскеери – „Еквус“ на Младежкия театър, Театърът на армията ще представи на пловдивска сцена „Саломе“ на режисьорката Диана Добрева, която излиза на сцената и като актриса, а Театър 199 ще зарадва естетите със спектакъла „Разговори с мама” с Меглена Караламбова в главната роля. Студентите от НАТФИЗ от класа на Ивайло Христов ще представят своята „Комедия от грешки”, а с голям интерес се очакват и постановките на Театър „София“ и Държавния сатиричен театър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Шекспировият театър The Festival Players идва с най-новия си спектакъл „Веселите уиндзорки” в Пловдив"}
{"url": "https://trud.bg/%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80%d0%b8-%d0%b1%d0%b8%d1%8f%d1%82-%d1%82%d1%80%d0%b5%d0%b2%d0%be%d0%b3%d0%b0-%d0%bc%d0%be%d1%80%d0%b5%d1%82%d0%be-%d0%b8%d0%b7%d1%85/", "text": "От няколко дни морето изхвърля топчета мазут. Замърсени са плажовете от Несебър до Синеморец. За това алармираха от Асоциацията на концесионерите. В становище, те бият тревога до компетентните органи. Екоинспекцията от своя страна потвърди, че е започнала спешна проверка.Проблемът бе регистриран за първи път преди около седмица на морски плаж Синеморец. Впоследствие мазутни топчета започнаха да се появяват и  по пясъчните ивици в Созопол, Равда и Несебър. Всички концесионери и наематели  полагат огромни усилия да чистят замърсяванията, които морските вълни изхвърлят ежедневно. Подали сме сигнали към всички отговорни институции и апелираме компетентните органи да открият първоизточника на замърсяването, пишат концесионерите. Стопаните на ивицата са в паника, защото морето продължава да изхвърля мазут. Те изказват предположение, че вероятно нефтен разлив е причина за проблема или пък танкер, чийто екипаж е мил трюмовете на плавателния съд.Морската вода е видимо чиста,без опалесценция. От лабораторията са взети водни проби, които ще бъдат анализирани по показател нефтопродукти. За резултатите ще бъде уведомена Регионална здравна инспекция-Бургас, съобщиха от екоинспекцията.", "date": "2017.07.25", "title": " Концесионери бият тревога: Морето изхвърля топчета мазут"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d1%81%d0%b5-%d1%80%d0%b0%d0%b7%d0%bf%d1%80%d0%b0%d0%b2%d0%b8-%d1%81-%d1%87%d0%b5%d0%bb%d1%81%d0%b8/", "text": "„Байерн“ (Мюнхен) победи „Челси“ с 3:2 в контролна среща, играна в Сингапур. „Баварците“ поведоха с 3:0 до 26-ата минута, като Рафиня откри, а Томас Мюлер добави два гола. До почивката „Байерн“ изтърва половин дузина положения.През второто полувреме се направиха куп смени. В игра за „Челси“ се появи новото попълнение Алваро Мората, който дебютира като крило. Шампионът на Англия направи загубата си почетна, след като Маркос Алонсо и Миши Батшуай вкараха по едно попадение до края на двубоя. Срещата ще се запомни и с транспаранти от трибуните, които призоваваха за уволнението на Арсен Венгер, мениджърът на „Арсенал“.", "date": "2017.07.25", "title": " „Байерн“ се разправи с „Челси“"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%bf%d1%80%d0%b0%d0%b2%d0%be%d0%bc%d0%be%d1%89%d0%b8%d1%8f%d1%82%d0%b0-%d0%bd%d0%b0-%d0%b8%d0%b7%d0%bf%d1%8a%d0%bb%d0%bd%d0%b8%d1%82/", "text": "Правомощията на изпълнителния директор на общинската фондация „Пловдив 2019” Кирил Велчев ще бъдат разширени, ако местният парламент гласуват на сесията този четвъртък предложението прага на разходите, извършвани без одобрението на Управителния съвет да бъде изменен от 5000 лв. на 50 000лв. Това ще се случи с промяна в Учредителния акт на Фондацията и е една от препоръките на членовете на Европейската комисия, които следят подготовката на града под тепетата за Европейска столица на културата през 2019 г. Досега Кирил Велчев се е разпореждал с финансите като изразходването на средства в размер на 5000 лв. подлежеше на одобрение и контрол от Управителния съвет. Ако старейшините в Общинския съвет приемат предложението на кмета Иван Тотев, сумите от над 50 000лв. ще подлежат на предварително одобрение от Управителния съвет. Тук важно е и уточнението „ освен ако са свързани с предварително одобрена конкурсна процедура по чл. 14, ал. 5 от Учредителния акт”.  Мотивите за исканата промяна са свързани с нарастване обема на дейността на Фондацията.На сесията на 27 юли ще се гласува и „Стратегия за развитие на образованието в Община Пловдив за периода 2017- 2022 г.“, която съдържа конкретни цели, приоритетни дейности и ще послужи за планиране на задачите и ресурсите за образованието в града под тепетата. 5-годишната стратегия обхваща детските градини, общообразователните и професионалните училища и университетите, а планът, заложен в нея, съдържа пътна карта за реализирането й, както и конкретни индикатори за измерване на резултатността й.Общинските съветници от пловдивския парламент ще коригират този четвъртък и едно свое недоглеждане, датиращо от 28 юли 2016 г., когато приеха наредбата за кандидатстване  за финансиране от общината в категорията „Книги на пловдивски автори”. Оказа се, че липсата на  думата „научно” при оценка на книгите с художествено и научно съдържание на практика променя критериите и поставя в неравнопоставено положение авторите на вторите.  Именно заради принципите на равнопоставеност пропускът ще бъде коригиран след ново гласуване на наредбата за финансиране на културни събития от общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Разширяват правомощията на изпълнителния директор на фондация „Пловдив 2019“"}
{"url": "https://trud.bg/%d0%bc%d0%b8%d0%b6%d0%b0%d0%b2-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a%d0%bc-%d0%bf%d0%be%d0%bb%d0%b8%d1%82%d0%be%d0%bb%d0%be%d0%b3%d0%b8%d1%8f-%d0%b8-%d0%bc%d0%b0%d1%82%d0%b5%d0%bc/", "text": "Политология и математика изненадващо се оказаха на дъното на класацията на най-желаните специалности за първокурсниците в Пловдивския университет „Паисий Хилендарски”, стана ясно след обявяване на резултатите от второ класиране, след което са заети 86% от местата по държавна поръчка във всички факултети на най-големия вуз в града под тепетата. Това отговаря на 2706 нови студенти и според зам.-ректора е с 13% повече в сравнение с 2016 г., когато след второ класиране са били записани 73% от бъдещите първокурсници. Заетите места в направленията „Социални, стопански и правни науки“ в редовно обучение са над 83%, като единственото изключение прави само специалността „Политология”, където са запълнени едва 48,28 на сто от бройките. Най-високият процент е за направление „Психология“ – 98,89%, а в „Икономика“, „Право“ и „Администрация и управление“ запълването на местата е съответно 97,35%, 97,32% и 94,74%, за „Социология, антропология и науки за култура“  – 88,46%, а за „Социални дейности“ – 83,33%.В направленията „Природни науки, математика и информатика“ най-зле е положението в специалността „Математика”, където са запълнени едва 37% от 30-те бройки и има 19 свободни места, докато в същото време на 100% са запълнени тези за редовно обучение по  „Информатика и компютърни науки“ и на 99,50% в задочна форма. В редовна форма на специалностите от направление „Химически науки“ приемът е изпълнен до 53%, в задочна форма – едва до 27%. Във вторник Пловдивският университет обяви третото си класиране, а срокът на записване за приетите по него е от 26 до 28 юли. Очакванията са след трето класиране да се запълни над 90% от държавния прием за ПУ „Паисий Хилендарски”, декларира зам.-ректорът проф. д-р Христо Крушков.", "date": "2017.07.25", "title": " Мижав интерес към политология и математика в ПУ „Паисий Хилендарски”"}
{"url": "https://trud.bg/%d0%b7%d0%b0%d1%85%d0%bb%d0%b0%d0%b6%d0%b4%d0%b0%d0%bd%d0%b5-%d0%b8-%d0%b3%d1%80%d0%b0%d0%b4%d1%83%d1%88%d0%ba%d0%b8-%d0%bd%d0%b8-%d1%87%d0%b0%d0%ba%d0%b0%d1%82-%d0%b4%d0%be-%d0%bf%d0%b5%d1%82%d1%8a/", "text": "Чувствително захлаждане и обилни валежи ще обхванат почти цялата страна в дните до петък. На много места има условия и за градушки, най-вече в Източна България.“Студеният фронт постепенно ще обхване цялата страна. В сряда максималните температури на повечето места ще достигат 28-33 градуса. Понижението ще продължи в четвъртък, когато ще усетим истински по-хладния въздух, тогава максималните температури ще са от 22-27 градуса, ще има и валежи”, заяви пред “Труд” синоптикът от ТВ-МЕТ Симеон Матев.Той посочи, че в сряда денят ще започне със слънце, по-късно ще се заоблачава и в следобедните часове ще превалява и прегърмява около планините на Западна България.В четвъртък хладното време ще бъде допълнено с по-често значителна облачност, превалявания и прегърмявания, на повече места и по-интензивни ще бъдат валежите в централните и източни части, вероятност за градушки има най-вече в Източна България.Петък ще започне подобрение на времето, което ще се усети първо в Западна и Централна България с разкъсване и намаляване на облачността, до вечерта дъждът навсякъде ще спре. Събота и неделя ще е слънчево и топло.", "date": "2017.07.25", "title": " Захлаждане и градушки ни чакат до петък, температурите падат с около 15 градуса\t\t\t"}
{"url": "https://trud.bg/%d1%81%d1%82%d0%b0%d0%b4%d0%b8%d0%be%d0%bd-%d0%b8%d0%b2%d0%b0%d0%b9%d0%bb%d0%be-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%89%d0%b5-%d0%b5-%d0%b3%d0%be%d1%82%d0%be%d0%b2-%d0%b4%d0%be/", "text": "Стадион „Ивайло“ ще е напълно готов до края на седмицата да приема мачове от елита, поне на естествено осветление. Напълно завършена и оборудвана бе залата за пресконференции, която е едно от задължителните изисквания за лицензиране на спортния комплекс за мачове от елита и за провеждане на международни срещи.На стените са поставени портрети на всички спортисти – почетни граждани на Велико Търново, както и огромна снимка на шампионския Етър от 1991 г. Тя ще се ползва не само за пресконференции преди и след двубоите, но и от футболистите на представителния тим за разбори за мачовете.Напълно готов е южният сектор на трибуните, където по искане на полицията бившата клетка за гостуващи фенове вече е с възстановено бетоново покритие и с издигната висока ограда. Той ще се ползва като буферна зона към сегашния сектор за гости на източните трибуни. Решен е и въпросът с ВИП зоната, като занапред до фоайето на стадиона няма да има достъп никой с изключение на длъжностните лица.Последни ремонтни работи текат по съблекалнята за гости, която бе и другата препоръка на Лицензионната комисия. Напълно подновени са ВиК и ел инсталациите, в момента се поставя фаянсът и до края на седмицата тя също ще е напълно готова. Така стадион „Ивайло“ ще е в пълна готовност да приема мачове на естествено осветление и ще чака решение на БФС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Стадион „Ивайло“ в Търново ще е готов до края на седмицата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d1%83%d1%82%d1%80%d0%b5-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba-7/", "text": "Правителственото заседание ще се проведе както обикновено – в сряда, 26 юли, от 10 ч при следния предварителен дневен ред:1. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 110 НА МИНИСТЕРСКИЯ СЪВЕТ ОТ 2010 Г. ЗА СЪЗДАВАНЕ НА СЪВЕТ ЗА РАЗВИТИЕ ПРИ МИНИСТЕРСКИЯ СЪВЕТ. Внася: министър-председателят2. ПРОЕКТ НА ПОСТАНОВЛЕНИЕ ЗА ПРИЕМАНЕ НА СПИСЪК НА ПРОДУКТИТЕ, СВЪРЗАНИ С ОТБРАНАТА, И СПИСЪК НА ИЗДЕЛИЯТА И ТЕХНОЛОГИИТЕ С ДВОЙНА УПОТРЕБА, КОИТО ПОДЛЕЖАТ НА КОНТРОЛ ПРИ ВНОС. Внася: министърът на икономиката3. ПРОЕКТ НА РАЗПОРЕЖДАНЕ ЗА ПРЕКРАТЯВАНЕ НА СТАТУТА НА СВОБОДНА ЗОНА ВИДИН. Внася: министърът на икономиката4. ПРОЕКТ НА РЕШЕНИЕ ЗА ОДОБРЯВАНЕ НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ „ПРЕДПРИЕМАЧЕСТВО 2020 – БЪЛГАРИЯ“ ЗА 2016 Г. Внася: министърът на икономиката5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ТРУДА И СОЦИАЛНАТА ПОЛИТИКА ЗА 2017 Г. Внася: министърът на труда и социалната политика6. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 949 НА МИНИСТЕРСКИЯ СЪВЕТ ОТ 2012 Г. ЗА ОТЧУЖДАВАНЕ НА ИМОТИ И ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „ПЪТ I-1 (Е-79) ОБХОД НА ГР. МОНТАНА ОТ КМ 102+060 ДО КМ 114+512.20“ НА ТЕРИТОРИЯТА НА ОБЛАСТ МОНТАНА. Внасят: министърът на регионалното развитие и благоустройството министърът на финансите7. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА РУСЕ, ОБЛАСТ РУСЕ. Внася: министърът на регионалното развитие и благоустройството8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТИ – ЧАСТНА ДЪРЖАВНА СОБСТВЕНОСТ, НА ОБЩИНА СЕПТЕМВРИ, ОБЛАСТ ПАЗАРДЖИК. Внася: министърът на регионалното развитие и благоустройството9. ПРОЕКТ НА РЕШЕНИЕ ЗА РАЗРЕШАВАНЕ ПРЕМИНАВАНЕТО ПРЕЗ И ПРЕБИВАВАНЕТО НА ТЕРИТОРИЯТА НА РЕПУБЛИКА БЪЛГАРИЯ С НЕВОЕНЕН ХАРАКТЕР НА СЪЮЗНИЧЕСКИ И ЧУЖДИ ВЪОРЪЖЕНИ СИЛИ ВЪВ ВРЪЗКА С ПРОВЕЖДАНЕТО НА СЪВМЕСТНАТА БЪЛГАРО-АМЕРИКАНСКА ПОДГОТОВКА „BLACK SEA ROTATIONAL FORCES – 17.1“ – PLATINUM LION 17-2. Внася: заместник министър-председателят по обществения ред и сигурността и министър на отбраната10. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 707 НА МИНИСТЕРСКИЯ СЪВЕТ ОТ 2014 Г. ЗА ПРЕКРАТЯВАНЕ УЧАСТИЕТО НА ФОРМИРОВАНИЯ И ВОЕННОСЛУЖЕЩИ ОТ ВЪОРЪЖЕНИТЕ СИЛИ НА РЕПУБЛИКА БЪЛГАРИЯ В ОПЕРАЦИЯТА НА МЕЖДУНАРОДНИТЕ СИЛИ ЗА ПОДДЪРЖАНЕ НА СИГУРНОСТТА (ISAF) В АФГАНИСТАН И РАЗРЕШАВАНЕ УЧАСТИЕТО НА ДО 110 ВОЕННОСЛУЖЕЩИ С ЛИЧНОТО ИМ ВЪОРЪЖЕНИЕ И ЕКИПИРОВКА И ВОЕННА ТЕХНИКА ОТ ВЪОРЪЖЕНИТЕ СИЛИ НА РЕПУБЛИКА БЪЛГАРИЯ В МИСИЯТА НА НАТО ЗА ПОДГОТОВКА, СЪВЕТВАНЕ И ПОДПОМАГАНЕ В АФГАНИСТАН „РЕШИТЕЛНА ПОДКРЕПА“. Внася: заместник министър-председателят по обществения ред и сигурността и министър на отбраната11. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТ „ПРАВОСЪДИЕ И ВЪТРЕШНИ РАБОТИ“, ФОРМАТ „ВЪТРЕШНИ РАБОТИ“, ПРОВЕДЕНО НА 6 И 7 ЮЛИ 2017 Г. В ТАЛИН. Внася: министърът на вътрешните работи", "date": "2017.07.25", "title": " Вижте какво ще решава утре Министерският съвет"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%bd%d0%b0-%d0%bf%d1%8a/", "text": "23-годишен моторист е настанен в болница след катастрофа на пътя между Пловдив и Асеновград, станала в понеделник около 13.35 маса. Младежът, който управлявал своя мотоциклет „Кавазаки” без необходимата категория за правоспособност, блъснал попътно движещ се лек автомобил “Алфа Ромео”, който бил предприел маневра ляв завой. Младежът и 48-годишният шофьор на колата са тествани с дрегер за алкохол, резултатите са отрицателни. По случая е образувано досъдебно производство.Във вторник по пътищата на Пловдивска област са станали 26 произшествия с материални щети. Регистрирана е и катастрофа с ранен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Моторист в болница след инцидент на пътя Пловдив-Асеновград"}
{"url": "https://trud.bg/%d1%80%d1%83%d0%bc%d0%b5%d0%bd-%d0%b3%d0%b5%d1%87%d0%b5%d0%b2-%d1%89%d1%8f%d1%85-%d0%b4%d0%b0-%d0%bf%d0%b8%d1%82%d0%b0%d0%bc-%d0%b1%d0%be%d1%80%d1%88%d0%be%d1%88-%d0%ba%d0%be%d0%b9-%d0%b3%d0%be/", "text": "Имах подозрения, че Мирослав Боршош няма да се яви пред . Това посочи пред  Румен Гечев, част от комисията за разходването на средствата за НДК.Той уточни, че Боршош е единствен от поканените, който не е дошъл – главният прокурор дойде, директора на ДАНС, директора на финансовия контрол, министри и вицепремиери. Но Боршош очевидно е бил над тях, с особен политически чадър и това, че не дойде е логичен завършек на поведението му през целия период, посочи той.Най-важният въпрос, който Гечев е щял да му , е кой ви назначи. За сега следите водят към Бойко Борисов, смята депутатът. Според него след като Боршош е отказвал да дава информация за повереното си дружество на министри и вицепремиери значи се чувства над тях, а над тях е единствено премиерът.Гечев добави, че не одобрява решението на Деница Златева да запази Боршош на поста му. По думите му той не приема обяснението „приемственост”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Румен Гечев: Щях да питам Боршош кой го назначи\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b1%d0%b8%d0%b2%d1%88-%d0%b1%d0%b0%d0%bd%d0%ba%d0%be%d0%b2-%d0%ba%d0%b0%d1%81%d0%b8%d0%b5%d1%80-%d0%be%d1%81%d1%8a%d0%b4%d0%b5%d0%bd-%d0%bd%d0%b0-1/", "text": "Бившият главен касиер на Алфабанк България Петко Митевски от Троян, който бе осъден през май на 15 години затвор, както и да върне откраднатите от банката пари в размер на 21,5 млн. лв., е обявен за общодържавно издирване на 19 юли, потвърдиха за “Труд” от МВР.Преди два месеца Петко Митевски получи 15 г. затвор на първа инстанция, но тогава остана на свобода. Прокуратурата протестира решението пред Софийски апелативен съд, който реши, че мястото на бившия касиер е в ареста. Полицаи отишли да го задържат, но не открили Митевски в дома му. Вече 12 дни, след обявяването на решението на САС няма и следа от бившия касиер.Сестрата на Петко Митевски е Теменужка Бояджиева и е съпруга на Борис Бояджиев, скандален бизнесмен свързван с “Елпром Харманли” и “Балканска Звезда” – Троян, По данни на запознати Петко Митевски се укрива в имотите на Борис Бояджиев, най-вероятно в Пловдив. Дали Петко Митевски работи реално или само по документи за фирми, близки до скандалния бизнесмен Борис Бояджиев, е въпрос на разследване, защото според запознати, Митевски така контролирал паричните потоци, които преминават през многото фирми на Борис Бояджиев. Предстои да разберем повече за скандала, който назрява.", "date": "2017.07.25", "title": " Къде избяга Петко Митевски с 21,5 млн.?\t\t\t"}
{"url": "https://trud.bg/%d0%bd%d0%b0%d0%b4-90-%d0%be%d1%82-%d1%81%d1%82%d1%83%d0%b4%d0%b5%d0%bd%d1%82%d0%b8%d1%82%d0%b5-%d0%b2%d1%8a%d0%b2-%d0%b2%d1%83%d0%b7%d1%84-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%80/", "text": "Над 90% от студентите, които следват в бакалавърска или магистърска степен във Висшето училище по застраховане и финанси (ВУЗФ), започват работа още преди да са завършили или непосредствено след това. Над 30% от тях заемат ръководни позиции и са изградили кариери като мениджъри, директори в големи компании у нас. Това показаха данните oт анкетното проучване сред студентите, което университетът провежда всяка година.“Този огромен процент на студенти, които се реализират професионално още докато следват, се дължи на близката връзка, която университетът изгради с бизнеса – във ВУЗФ преподават експерти от водещи компании в България. По този начин студентите имат възможност да работят върху реални казуси от практиката и да са наясно с последните тенденции в сферата, която изучават“, обясни вицепрезидентът на ВУЗФ Детелина Смилкова.Кариерният център на ВУЗФ поддържа голяма и актуализирана база от данни със свободни работни и стажантски позиции в десетки водещи компании у нас и насърчава студентите да кандидатстват. По този начин университетът предлага на учащите едни от най-добрите и сигурни възможности за реализация и кариерно развитие в България.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Над 90% от студентите във ВУЗФ започват работа още докато са в университета\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-34-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b8%d1%8f%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b7/", "text": "Пловдивчанин попадна в полицейския арест за шофиране в нетрезво състояние. Половин час след полунощ във вторник пътни полицаи установили, че 34-годишният мъж е седнал зад волана на лек автомобил “Фолксваген” след употреба на алкохол 1,41 промила. Нарушителят е отведен за срок до 24 часа в Трето РУ на МВР-Пловдив. По случая е образувано бързо производство.През последното денонощие на територията на Областна дирекция на МВР – Пловдив са регистрирани 15 криминални престъпления – 11 кражби и 4 други. Разкрити са 4 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Заловиха 34-годишен пиян пловдивчанин зад волана на „Фолксваген”"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be-%d1%80%d0%b0%d0%b9%d0%be%d0%bd%d0%bd%d0%be-%d0%ba%d0%bc%d0%b5%d1%82%d1%81%d1%82%d0%b2%d0%be-%d1%81%d0%b5-%d0%b2%d0%ba%d0%bb%d1%8e%d1%87/", "text": "От тази седмица пред кметството на район „Западен“ в Пловдив е поставен контейнер, в който всеки може да постави старите си и вече неизползвани дрехи. Инициативата е на Български червен кръст и се подкрепя от районната администрация. „Това е едно прекрасно начинание. Всеки има дрехи вкъщи, които вече не използва, но които са в добро състояние. Смятам, че вместо да ги изхвърли, е по-удачно да ги донесе тук и така да помогне на доброволците от БЧК“, заяви кметът на район „Западен“ Димитър Колев.Контейнерът е поставен в непосредствена близост до входа на кметството. В него могат да се изхвърлят само текстилни продукти – дрехи, кърпи, хавлии, завеси, чанти, колани. Вътре не трябва да се слага стъкло, пластмаса, метал, хартия или други отпадъци, като нарушителите подлежат на санкция. Дрехите трябва да са чисти, поставени в найлонови торбички и да са добре затворени. Инициативата се реализира от фирма „Хюманита“ съвместно с БЧК по подобие на отдавна съществуващ модел в Западна Европа. Всеки контейнер има капацитет от 300 кг, като даренията периодично се събират и хигиенизират. Изискванията към текстилните изделия – завеси, завивки, дрехи, чанти и колани, е да бъдат в годно за употреба състояние и да са прилежно опаковани в торбичка. Контейнерите за текстил са част от мащабна национална кампания за популяризиране на система за ефикасно и ефективно събиране и оползотворяване на дрехи и текстилни продукти от населението. Тя стартира от Пловдив на 1 март 2017 г. и до момента са събрани 8 тона дарения. С тези, които са годни за употреба, ще бъде създаден кризисен резерв за подпомагане от БЧК на пострадали при бедствия, аварии и кризи и ще се извършва целево даряване на дрехи на хора в нужда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Пловдивско районно кметство се включи в инициатива на БЧК за събиране на дрехи"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d1%83%d0%b4%d0%b0%d1%80%d0%b8-%d0%b2-%d0%be%d0%b3%d1%80%d0%b0%d0%b4%d0%b0-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%b5%d0%bd-%d0%b1/", "text": "Автобус от столичния градски транспорт се е ударил в ограда на булевард „Александър Пушкин“ в София, предаде „„.Сигналът за инцидента е подаден малко преди 17:00 ч.По първоначална информация на шофьора му прилошало и изгубил контрол над автобуса. Той е откаран в болница за преглед.Няма пострадали сред пътниците. На място все още се извършва оглед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Автобус се удари в ограда на столичен булевард, след като на шофьора му прилошало"}
{"url": "https://trud.bg/%d1%85%d0%be%d1%80%d0%be%d0%b2%d0%b0-%d1%82%d0%b2%d0%be%d1%80%d1%87%d0%b5%d1%81%d0%ba%d0%b0-%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d1%8f-%d0%b7%d0%b0-%d1%82%d1%80%d0%b5%d1%82/", "text": "Творческата лаборатория за хорова музика отваря за трети път врати в Пловдив, като през тази година част от събитията са в Малката базилика и в Антовата къща в Стария град, любезно предоставени от Общински институт „Старинен Пловдив“.В програмата на едноседмичния майсторски клас за диригенти са включени семинари от различни теми, които имат за цел да обогатят познанията на участниците и гостите на събитието. Предстоят творчески срещи с проф. Мирослав Попсавов от Музикалната академия в София, с проф. Адриана Благоева, Дарина Кроснева и Милка Толедова, които ще представят момчешките хорове в България. Семинар върху английската мадригална традиция пък ще проведе Нели Матова от САЩ, а скандинвската музика ще бъде представена от вокален ансамбъл „Канторес Амицитие“ и техния диригент Якоб Грубстрьом. Участниците ще имат възможност да работят с Камерен хор „Иван Спасов“ с диригент Гергана Люцканова.Заключителният концерт на тазгодишната Творческа лаборатория за хорова музика ще е в  Малката базилика на 28 юли от 19 часа при вход свободен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Хорова творческа лаборатория за трети път отворя врати в Пловдив"}
{"url": "https://trud.bg/%d0%bd%d0%be%d1%82%d0%b0%d1%80%d0%b8%d1%83%d1%81-%d0%bc%d0%b5%d1%85%d0%b0%d0%bd%d0%b4%d0%b6%d0%b8%d0%b9%d1%81%d0%ba%d0%b0-%d0%be%d1%82%d0%ba%d0%b0%d0%b7%d0%b0%d0%bb%d0%b0-%d1%81%d1%8a%d0%bc%d0%bd/", "text": "Нотариус Валентина Механджийска е отказала да изповяда една или няколко съмнителни сделки, с които е засегнала интереси за много пари. Това е основната версия на криминалистите, които разследват бруталното нападение на 54-годишната юристка и нейната дъщеря, научи „Труд”.Двете жени бяха пребити около 16,40 ч в понеделник на тротоара пред ресторант „Под липите” на столичния булевард „Драган Цанков”. Те току-що били излезли от нотариалната кантора, където работела и дъщерята. В гръб ги застигнали двама мъже с качулки. Повалили ги с юмруци, ритали ги и ги влачили по бетонните плочки. На писъците им за помощ се притекли няколко души от околните сгради, но през това време бандитите избягали. Пред тях двете жени казали, че са нотариуси, но не са участвали в измами, нито са били заплашвани.Вчера от болница „Св. Анна” съобщиха, че пострадалите жени нямат сериозни увреждания и най-вероятно ще бъдат изписани до 3 дни. Валентина Механджийска е със счупен нос и охлузни рани от влаченето по тротоара, а дъщеря є има разкъсно-контузна рана на лицето, била е ритната в гърдите.Сутринта полицаи са разпитали първо майката, а по-късно и дъщерята. Проверяват се данни и обстоятелства, свързани с професията им, лаконични бяха разследващите. Версията за личен мотив не е напълно отхвърлена, както и тази за опит за уличен грабеж, въпреки че от двете дами не е взето нищо.„Убеден съм, че нападението не е свързано с тяхната работа, защото познавам от 19 години колегата Механджийска, никога срещу нея не е имало жалба. Не виждам как нейната работа би могла да засегне нечии интереси. Един нотариус може да направи отказ, да развали дадена сделка, но това не може да бъде причина за обект на престъпление”, коментира вчера председателят на Нотариалната камара Димитър Танев.", "date": "2017.07.25", "title": " Нотариус Механджийска отказала съмнителни сделки\t\t\t"}
{"url": "https://trud.bg/moodys-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b1%d0%b0%d0%bd%d0%ba%d0%be%d0%b2-%d1%81%d0%b5%d0%ba%d1%82%d0%be%d1%80-e-%d0%b2%d1%81%d0%b5-%d0%bf%d0%be-%d1%81%d1%82/", "text": "Растящи печалби, високи капиталови буфери и стабилно финансиране са стълбовете, които ще продължат да подкрепят перспективите пред банките в България, става ясно от анализ на Moody’s Investors Service за банковия сектор и финансовата стабилност в страната.Рейтинговата агенция отбелязва подобрение по отношение на стабилността в България, но същевременно насочва вниманието и към активите, при които според нея рискът все още е значителен.„Рентабилността на българските банки нараства от ниска база и очакваме повишението на приходите да продължи, макар и с по-бавен темп“, коментира Константинос Кипреос, старши вицепрезидент в Moody’s Investors Service. „Ръстът във възможностите за бизнес заедно с увеличението на кредитирането ще подпомогне както лихвените, така и нелихвените доходи“, допълва още той.Нетната печалба в банковия сектор в България нараства с 41% през 2016 г., достигайки 1,3 млрд. лв., което е еквивалентът на възвращаемост на инвестирания капитал в размер на 10,4%. Положителен фактор са и по-ниските провизии за загуби от кредитиране, както и намаляването на разходите.Българските банки, които са предимно насочени към депозитния бизнес, печелят и от стабилното финансиране, което идва основно от депозитите, и високата ликвидност. Депозитите, с изключение на тези на правителството и на кредитните институции, представляват 79% от всички активи към декември 2016 г., а задлъжнялостта спада.Съотношението заеми – депозити бележи подобрение от 101% през декември 2012 г. до 75% към декември 2016 г. Банките поддържат значителни буфери от ликвидни активи, които основно включват парични и междубанкови баланси, генерирайки 40% от всички активи,  ", "date": "2017.07.25", "title": " Moody’s: Българският банков сектор e все по-стабилен"}
{"url": "https://trud.bg/%d0%bf%d1%80%d0%be%d0%bb%d0%b8%d0%b2%d0%b5%d0%bd-%d0%b4%d1%8a%d0%b6%d0%b4-%d0%b8-%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%81%d0%b5-%d0%b8%d0%b7%d1%81%d0%b8%d0%bf%d0%b0%d1%85%d0%b0-%d0%bd/", "text": "Буря, силен вятър и проливен дъжд се изсипаха над София във вечерните часове. Градушка е паднала в кв. „Симеоново“ в столицата.Силна  се изви над града и по обяд. Бурният вятър, на места придружен с интензивен дъжд, изпочупи клони на дървета.Паднал клон затрудни движението по трамвайни линии 20 и 23. След намесата на авариен екип клонът беше отстранен, а движението – възстановено.На 7 сигнала за паднали клони са реагирали аварийните екипи вследствие на силния вятър и дъжда в столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Проливен дъжд и градушка се изсипаха над София"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%82%d0%b0%d1%80%d1%82%d0%b8%d1%80%d0%b0-%d0%be%d0%b1%d1%80%d0%b0%d0%b1%d0%be%d1%82%d0%ba%d0%b0%d1%82%d0%b0-%d0%bd%d0%b0-%d0%ba%d1%83%d1%87/", "text": "Обработката на специализираните площадки за свободно разхождане на домашни кучета в Пловдив стартира в нощта на понеделник срещу вторник от районите „Северен” и „Западен” и продължава тази вечер след 22 часа в районите „Тракия” и „Източен”.Декаризацията ще приключи на 26 юли (сряда), когато след 22 часа ще се обработят и кучешките площадки в районите „Централен” и „Южен”. От общинско предприятие „Дезинфекционна станция“ информират, че обработките се извършват с разрешени за използване биоцидни препарати, в разрешената им за употреба концентрация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " В Пловдив стартира обработката на кучешките площадки срещу кърлежи"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-2018-%d0%b3-%d1%82%d0%b5%d0%bc%d0%b0%d1%82%d0%b0-%d1%81/", "text": "Последните няколко години може да се наблюдава оттегляне на пътникопотока в БДЖ, за това си има обективни причини. В Южна България тече модернизация на трасетата, което доведе до забавяния. Това заяви министърът на транспорта Ивайло Московски пред .По думите му около 393 млн. лв. са задълженията на дружеството. Водихме тежки преговори с 5-те банки, дали сме нашето предложение. До края на 2018 г. темата със задълженията на БДЖ ще бъде затворена.„Остава идеята с пари от концесия на летище София да бъдат модернизирани железниците. Това са средства от системата на транспорта. Летище София беше осъдено да заплати 79 млн. на кувейтски фонд, което даде резултат към днешна дата, тези средства са разплатени. Летището има в пасив 27 млн. в КТБ. Това са грешки на предишни управления. Ако ги нямаше тези грешки, летището показва добри финансови резултати.“Чрез концесия летището може да бъде много по-добре управлявано от компании, които само с това се занимават. И до ден днешен не знам защо беше спряна процедурата за концесията на летище София. Вероятно през октомври ще имаме готовност да възобновим процедурата, каза Московски.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Ивайло Московски: До края на 2018 г. темата със задълженията на БДЖ ще бъде затворена"}
{"url": "https://trud.bg/%d0%be%d1%89%d0%b5-%d0%b5%d0%b4%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b0-%d0%bb%d0%b8%d0%bd%d0%b8%d1%8f-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%bd%d0%be/", "text": "Във връзка със затварянето  на  източното платно на булевард „Васил Априлов“ в Пловдив в участъка от улица  „Тунджа“ до кръстовището с улица  „Генерал Данаил Николаев“ и постъпили сигнали  на  граждани, от утре – 26 юли (сряда, до 30 ноември 2017 г. маршрутът на автобусна линия №15 от основния вътрешноградски транспорт на територията на Община Пловдив също се променя, както следва: В  посока кв. „Прослав“  – ИЗК  „Марица“:  бул.  „Свобода“ – спирка №316 – МОЛ „Пловдив“, наляво по бул. „Копривщица“ /запад/ – спирка №313 – срещу хотел  „Бордо“, надясно по бул. „Шести септември“ – спирки №115 – НЗОК,  №116 – Второ ДКЦ,   и  по  маршрута, утвърден с общинската транспортна схема.  В обратна посока маршрутът  остава непроменен.От Общинско предприятие „Организация и контрол на транспорта“ припомнят, че от днес до приключване на строително-монтажните работи в тази част на булеварда е променен и маршрутът на автобусни линии №10, 17, 113 и 222, както следва:Линия №10 /ЖР „Тракия“ – кв. „Христо Смирненски“/: ул. „Захари Стоянов“ – спирка №264, направо по бул. „Пещерско шосе“ – спирки №170, 171, надясно по бул. „Копривщица“ /запад/ – спирки №439, 313, и по маршрута, утвърден с общинската транспортна схема. В обратна посока маршрутът  остава непроменен.Линия №17 /ЖР „Тракия“ – локално платно на бул. „Свобода“/:  бул. „Васил Априлов“ – спирка №169 – срещу МУ, надясно по ул. „Захари Стоянов“ -спирка №154, направо по ул. „Гладстон“, наляво по бул. „Руски“ – спирки №155, 156, наляво по бул. „Шести септември“ – спирка №142, надясно по бул. „Васил Априлов“ – спирка №383,  и  по маршрута, утвърден с общинската транспортна схема. В обратна посока маршрутът  остава непроменен.Линия №113 /Централна гара – КАТ/: бул. „Васил Априлов“ – спирка № 169 – срещу МУ, надясно по ул. „Захари Стоянов“ – спирка №154, направо по ул. „Гладстон“, наляво по бул. „Руски“ – спирки №155, 156,  наляво по бул. „Шести септември“ – спирка №142, надясно по бул. „Васил Априлов“ – спирка №383,  и  по маршрута , утвърден с общинската транспортна схема. В обратна посока маршрутът  остава непроменен.Линия №222 /кв. „Прослав“ – ПУ „Паисий Хилендарски“/: бул. „Васил Априлов“ – спирка №169 – срещу МУ, надясно по ул. „Захари Стоянов“ -спирка №154, направо по ул. „Гладстон“, наляво по бул. „Руски“ – спирки №155, 156,  наляво по бул. „Шести септември“ – спирка №142, надясно по бул. „Васил Априлов“ – спирка №383,  и  по  маршрута, утвърден с общинската транспортна схема. В обратна посока маршрутът  не се променя.За да се осигури по-голяма безопасност на движението, в Пловдив е въведен турбинен режим на светофарите при кръстовището между бул. „Руски“ и ул. „Гладстон“, допълниха от общинско предприятие „Организация и контрол на транспорта“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Още една автобусна линия в Пловдив с нов маршрут от утре заради ремонта на бул. „Васил Априлов”"}
{"url": "https://trud.bg/%d1%81%d0%bc%d0%b0%d1%80%d1%82%d1%84%d0%be%d0%bd-%d0%b4%d0%be-500-%d0%bb%d0%b5%d0%b2%d0%b0-%d0%bd%d0%b0%d0%b9-%d1%82%d1%8a%d1%80%d1%81%d0%b5%d0%bd%d0%b0-%d1%81%d1%82%d0%be%d0%ba%d0%b0-%d0%bd%d0%b0/", "text": " ", "date": "2017.07.25", "title": " Смартфон до 500 лева  най-търсена стока на изплащане"}
{"url": "https://trud.bg/14-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d1%81%d0%b5-%d0%b5-%d1%83%d0%b4%d0%b0%d0%b2%d0%b8%d0%bb%d0%be-%d0%b2-%d1%80%d0%b5%d0%ba%d0%b0-%d0%bc%d0%b0%d1%80%d0%b8/", "text": "Открито е тялото на 14-годишно момче, което се е удавило в река Марица. Това съобщиха от ОДВМР-Пловдив. Сигналът за инцидента е подаден в 16.30 часа.Удавилото се момче е било заедно с други деца от кв. „Столипиново“, които са влезли да се къпят в река Марица на ул. „Крайречна“. На мястото се извършват огледи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " 14-годишно момче се е удавило в река Марица"}
{"url": "https://trud.bg/%d0%b3%d1%80%d0%b0%d0%bd%d1%82%d0%be%d0%b2%d0%b5%d1%82%d0%b5-%d1%81%d0%b0-%d0%b8%d0%bc-%d1%81%d0%ba%d1%8a%d0%bf%d0%b8/", "text": "В началото на юли цялата мрежа от “грантово” зависими неправителствени организации се впуснаха вкупом да бранят чуждото финансиране на компрометираната върхушка на Съюза на съдиите в България.Едно от въпросните НПО-та е фондация “Български адвокати за правата на човека”, ръководена от неизвестната адвокатка Йорданка Бекирска, но с далеч по-известни членове на Управителния съвет, като адвокат Ина Лулчева и доскорошния съдия на България пред Европейския съд за правата на човека Здравка Калайджиева, както и един от пионерите на грантаджийството у нас – адв. Александър Кашъмов. През годините самата фондация е бенефициент по различни програми, като сред донорите й са Фондация “Америка за България”, “Отворено общество” на мизантропа Джордж Сорос, Норвежкият финансов механизъм. И понеже, с голяма доза вероятност, депутатите все пак ще преразгледат първоначалния си замисъл да преустановят всякакво финансиране, извън членския внос, на съсловни магистратски организации и ще допуснат те да изпълняват европейски проекти, ето един пример от недалечното минало, разкриващ – кой, как и срещу какво е предоставил европари на частната фондация “Български адвокати за правата на човека”.Април 2015 г., докато тогавашният министър на правосъдието Христо Иванов лансира “хибридната” си съдебна реформа, Дирекция “Процесуално представителство на Република България пред Европейския съд за правата на човека” в Министерството на правосъдието решава, че е необходимо изготвянето на “Анализ на функционирането на административния механизъм за обезщетяване по глава Трета “А” от Закона за съдебната власт”.Обявена е обществена поръчка, като прогнозната сума, срещу която трябва да бъде изготвен анализът, е 48 896 лева, без ДДС. Финансирането е по Програма № 14 на Норвежкия финансов механизъм. Посоченият критерий за избор на изпълнител е предложена “най-ниска цена”. Документи подават двама кандидати – фондация “Български адвокати за правата на човека” (БАПЧ) предлага да извърши работата за 45 555 лв., т.е. малко под максимално допустимата цена, и “Обединение за правни анализи”, чиято оферта е далеч по-изгодна – едва 17 900 лв.Тричленна комисия от служители на Министерството на правосъдието намира начин и отстранява “Обединение за правни анализи”, защото не могли да докажат, че са изпълнявали идентична с предмета на поръчката дейност. Така БАПЧ остава единствен кандидат и печели обществената поръчка, независимо, че конкурентната оферта е с над два пъти по-ниска предложена цена. Срещу общо 54 660 лв. с ДДС, частната фондация се наема да изготви анализ и да организира “обществено обсъждане” на резултатите.Договорът е подписан на 4-ти юни 2015 г., като от него става ясно, че работата по изпълнението на проекта трябва да приключи не по-късно от 20 август 2015 г., т.е. за два месеца и половина анализиране на действието на една глава от съдебния закон всяка от трите адвокатки, които са членовете на екипа по проекта, е получила по 16 180 лв. Всъщност не съвсем, защото адвокатките Йорданка Бекирска, София Разбойникова и Даниела Екимова-Спирова успяват да приключат проекта с почти тримесечно закъснение – вместо на 20 август, окончателната работа по анализа приключва на 15 ноември 2015 г.Въпреки неспазването на сроковете, Министерството на правосъдието, в лицето на тогавашния главен секретар на ведомството Ивелина Николова, назначена от Христо Иванов, изплаща пълната сума на частната фондация. Според договора, при забава от повече от десет дни, а в случая става въпрос за 85 дни, частната фондация дължи неустойка в размер на 30% от стойността на проекта. Освен ако възложителят “пропусне” да си защити интереса, както се и случва.Макар упорито да се отрича, че всевъзможните грантове и финансирането от чужди държави служат за прикритие за създаването и издръжката на мрежа от скъпо платени лобисти, в ситуации като настоящата, когато българските депутати са подложени на явен и задкулисен натиск да се откажат от поправките в ЗСВ, съмненията се превръщат в ноторно известни факти. Оказва се, че договор 93-00-300/04.06.2015 г. на МП онагледява – как през (полу)фиктивни дейности се осигурява финансиране, стига да има кой да го осигурява и да не упражнява стриктен контрол. Какво се случва, ако дори парите за публичност и информация бъдат разходвани за (полу)фиктивно събитие.Характерно за проектите, които се финансират с европейски пари – било от оперативните програми или от Финансовия механизъм на Европейското икономическо партньорство (както се нарича т.нар. Норвежка програма), е задължението  отчитането на извършената дейност да става публично. За целта, по конкретния договор между МП и триото адвокатки от БАПЧ са предвидени 6 120 лв. С тях е организирано “обществено обсъждане” на изводите от Анализа на глава Трета “А” от ЗСВ.В офертата, с която печелят обществената поръчка от фондация “Български адвокати за правата на човека” уверяват, че на събитието ще присъстват до 40 представители на съдебната, законодателна и изпълнителната власт, както и представители на посолствата на държавите-донори. Макар и трудно, информация за провеждането на събитието или по-точно – няколко не много качествени снимки, могат да се открият единствено на фейсбук-страницата на частната фондация.От фотосите се разбира, че на общественото обсъждане присъстват не повече от двайсетина души, като по-голямата част са представители на БАПЧ и служители на правосъдното министерство. Не се забелязва присъствието на парламентаристи, нито на представители на съдебната власт, няма и медии. Събитието се е провело в столичния Гранд-хотел “София” и е струвало на европейските данъкоплатци по  306 лв. на всеки присъстващ.Не по-малко важен е въпросът: защо Министерството на правосъдието избира именно три млади адвокатки, които нямат опит в администрацията, нито в законодателната власт, не са били магистрати, не са представители и на академичните среди. Отговорът може да се открие в биографиите им. Адвокат Йорданка Бекирска се занимава основно с усвояването на средства от всевъзможни донори на фондация “Български адвокати за правата на човека”, чийто изпълнителен директор е.В презентацията си към проекта, осигурен й в мандата на провалилия се правосъден министър Христо Иванов, Бекирска посочва, че се занимава с “лобиране за законодателни промени”, макар в България да няма Закон за лобизма. Сред малцината клиенти на пловдивската адвокатка се оказва и австралийският убиец Джок Пол Фрийман, когото преди две години от Българския хелзинкски комитет искаха да награждават като “Човек на годината”. Оказва се, че Бекирска е един от българските правозащитници, които са се специализирали и в друга “просветителска” дейност. С финансовата подкрепа на чужди държави, Бекирска е борец за легализиране на хомосексуалните бракове.Почти цялата професионална кариера на ръководителя на Анализа на глава Трета “А” от ЗСВ – адвокат София Разбойникова, също се оказва свързан с БАПЧ. И тя работи по всевъзможни проекти в областта на правораздаването, финансирани от “Отворено общество”, холандската държава и нещо важно – има опит в “подготовка, оценка и отчитане на проекти на НПО”, т.е. професия “гражданин”.Третият член на екипа, с който БАПЧ печелят обществената поръчка, е адвокат Даниела Екимова-Спирова. Тя също е специалист по изпълнение на проекти, финансирани с пари на Сорос, както и по водене на “стратегически” дела пред български и международни съдилища, т.е. дела от типа – признаване на еднополовите бракове, легализиране употребата на леки наркотици, а в близко бъдеще – вероятно и по дела за принуждаването на българската държава да уважи правото на избор на онези неолиберали, които биха искали в личните им карти да ги изписват като “безполови” или от “третия” пол.Наред с изследователска, правозащитна, законодателна и лобистка дейност, Фондация “Български адвокати за правата на човека”, както стана ясно още в началото, не намира за неуместно да изразява позиции и политически въпроси. Типично за соросоидните организация у нас, и въпросната не е пропуснала да се изяви като доносник срещу собствената си държава.В средата на януари 2016 г., когато по традиция е един от периодите в годината, когато грантаджиите са хипер-активни заради обявяването на годишния Мониторингов доклад на Европейската комисия за България, БАПЧ излиза с декларация, в която призовава Брюксел да стартира най-тежката процедура, която да доведе до суспендиране на правото на глас на държавата-член на ЕС, т.е. да лиши страната ни от право на мнение по политиките на общността. Тогава, от частната фондация отправят това искане в подкрепа на отворено писмо на компрометирания и олигархично зависим Съюз на съдиите в България пак до Европейската комисия, с което се изразява недоволство от липсата на конкретен натиск на еврочиновниците над българските власти за прокарване на реформата, която задкулисието се опитваше да пробута. Разбира се, никой в Брюксел не бе взел насериозно лобистките вопли на ССБ и БАПЧ, но общите им действия са пореден пример за пълната зависимост, в която адвокатски кръгове са поставили част от съдиите у нас. Със и без грантовете им.Саботажът на работата на легитимно избраните и напълно законово функциониращи институции, отдавна се е превърнал в бизнес за неправителствения сектор. А за да се реализират всичките им задкулисни планове, е нужно финансиране. Точно заради това се оказва, че “грантовете са им скъпи” и заради това ще ги пазят, дори с цената на планирания за сряда пореден “марш на безсрамниците”.", "date": "2017.07.25", "title": " Грантовете са им скъпи\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%81-%d0%bf%d0%b0%d1%80%d0%ba-%d0%bd%d0%b0-%d0%bc%d0%b8%d0%bd%d0%b8%d0%b0%d1%82%d1%8e%d1%80%d0%b8%d1%82%d0%b5/", "text": "Паркът на миниатюрите в Бургас ще се нарича „Европа“ и ще е с макети на европейските забележителности. Това решиха общинските съветници в града, след дебат за тематиката. Имаше няколко предложения, включително паркът да е пълен с макети на атракциите на градовете по брега на Черно море или пък със забележителностите на залива.„Идеята за парк на миниатюрите бе на съветници от различни групи.  Така паркът – в ж.к.“Славейков“, където ще се намира атракционът, да се оживи. Там предстои да бъде открито и модерно спортно съоръжение – нов плувен басейн“, каза пред Труд Йорданка Ананиева, заместник кмет по образованието на Община Бургас.Първоначалната идея е била за парк „Езеро“, но общинските съветници променили локацията, с оглед на това, че паркът в „Славейков“ е по- лесно достъпен.Предстои да бъде пуснат идеен проект и да се изработят макетите. париж примерно може да бъде представен с Айфеловата кула, Брюксел- с Писманекена или Европарламента и т.н. След остров „Света Анастасия“ и древното селище „Акве Калиде“, се очаква Паркът на миниатюрите да стане поредната суператракция на Бургас за жители и гости на града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Бургас с парк на миниатюрите"}
{"url": "https://trud.bg/%d1%88%d0%b5%d1%84%d0%ba%d0%b0-%d0%bd%d0%b0-%d0%bd%d1%84%d1%81%d0%b1-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b0-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%b1%d0%b5/", "text": "Председателят на структурата на НФСБ в Костинброд и кандидат за депутат Анелия Велева е сред задържаните в операцията за трафик на чужденци. 0т партията обещаха, че ще излязат с официално становище по-късно.От прокуратурата потвърдиха единствено, че задържаната в операцията в неделя е Анелия В.Сред задържаните в акцията е и бивш служител на МВР. В момента на операцията групата е превозвала имигранти от границата с Турция към сръбско-българската граница.", "date": "2017.07.25", "title": " Шефка на НФСБ задържана за трафик на бежанци"}
{"url": "https://trud.bg/%d0%b4%d0%b5%d1%81%d0%b0%d0%bd%d1%82-%d0%bd%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d1%89%d0%b5-%d0%b2%d0%b8%d0%b4%d0%b8%d0%bc-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0/", "text": "Бургас се готви за вълнуващ конкурс. Всяка година по това време, поредното издание на „Бургас и морето“, събира зрителите в Летния театър, сред прохладата на морската градина и на метри от вълните.Само след няколко дни, в събота, 29 юли, ще се проведе култовият фестивал. За трета поредна година сценарият за него се пише от любимия на поколения композитор- Стефан Диомов.„Мога да нарека фестивала, който предстои „Десант на младите“. От общо 12- те песни, 9 са на млади автори и изпълнени от млади певци. Всички казваха че фестивалът е малко застаряващ, ето сега нещата се промениха. От титулярите участват само трима – прекрасната Маргарита Хранова, Панайот Панайотов и Жан Шейтанов“, обяви пред „Труд“ Стефан Диомов.Тази година водещ на „Бургас и морето“ ще е Камен Воденичаров. Той няма да е сам на сцената. За атрактивното представянето на всяка една от 12-те песни финалисти, до него ще застанат любими актьори от Драматичен театър „Адриана Будевска“ – Стоян Памуков, Юрий Ангелов, Димитрина Тенева, Невена Цанева и Ива Папазова.От Община Бургас съобщават, че следващия ден – на 30- ти юли, също в морската градина ще се проведе Четвъртият международен куклен фестивал на открито „Дни на куклите“. Той ще е седем поредни дни и постановките могат да се гледат на открита сцена „Охлюва“. В тазгодишното издание участват театрални трупи от България, Испания, Русия и Турция. Всички спектакли са с вход свободен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " „Десант на младите“ ще видим на сцената на Летния театър: Започва „Бургас и морето“"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%b8%d1%81%d0%ba%d0%b0-%d0%b1%d1%80%d0%b0%d0%b7%d0%b8%d0%bb%d1%86%d0%b8-%d0%b2-%d0%bf%d1%81%d0%b6/", "text": "Неймар иска бразилски съотборници в ПСЖ. Това са част от условията, които трябва да бъдат изпълнени от французите, ако искат нападателя да премине на „Парк де пренс“. Даниел Алвеш е част от пазарлъците. Неймар лично е настоял в ПСЖ да бъде привлечен бившият му съотборник от „Барселона“. Изпълнено! Другият желан от него е Филипе Коутиньо от „Ливърпул“. По всичко личи обаче, че халфът е по-близо до „Барселона“, тъй като в момента вървят преговори между двата клуба. Именно заради това от ПСЖ са се насочили към Алексис Санчес от „Арсенал“ като компромисен вариант. В условията на Неймар обаче фигурира и трети негов сънародник – Лукас Моура. Бразилецът е бил посочен като много важен за звездата на „Барселона“ и по тази причина халфът е получил статут на непродаваем.", "date": "2017.07.25", "title": " Неймар иска бразилци в ПСЖ"}
{"url": "https://trud.bg/%d0%bd%d0%be%d0%b2%d0%b8-%d1%82%d1%80%d0%be%d1%82%d0%be%d0%b0%d1%80%d0%b8-%d0%b2-%d0%b6%d0%ba-%d1%82%d1%80%d0%b0%d0%ba%d0%b8%d1%8f-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Приключи изграждането на нова тротоарна настилка  пред блок 71 в „Тракия“, съобщи кметът на района Костадин Димитров. Освен пред седемте входа на жилищната сграда, са обновени и прилежащите тротоари на улица „Съединение“, като дейностите продължават в посока към кръстовището с булевард „Шипка“.„Акцентът в тазгодишната ни строителна програма е цялостното благоустрояване на Зона А-8, като целта ни е за удобство на гражданите и след консултации с тях да изградим колкото се може повече тротоари и паркоместа“, коментира Костадин Димитров. Според неговите наблюдения подобрената инфраструктура амбицира жителите на „Тракия“ да вземат лично участие в разкрасяването и озеленяването на междублоковите пространства в района.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Нови тротоари в жк „Тракия“ в Пловдив"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-15/", "text": "Вицеадмирал сменя Живко Суджука в Добрич Вицеадмирал Пламен Манушев бе назначен за областен шеф на ГЕРБ в Добрич след скандала с депутата Живко Мартинов, наричан вече Живко Суджука. Прокурори от „Антикорупция” и въоръжени служители на Бюрото по защита пристигнаха вчера в Добрич. Там започнаха разпити на свидетели срещу Суджука, някои които са били заплашвани. Дончев и Златева също държали здраво чадъра над БоршошОсвен Румяна Бъчварова ярки следи по дръжката на чадъра, опънат над Мирослав Боршош са оставили и двама вицепремиери – Томислав Дончев и Деница Златева. Това става ясно от доклада на временната комисия в Народното събрание за НДК. По време на заседанията стана ясно, че докато е бил принципал на НДК Томислав Дончев е развързал ръцете на Боршош за безлимитни харчове. Нотариус Механджийска отказала съмнителни сделкиНотариус Валентина Механджийска е отказала да изповяда една или няколко съмнителни сделки, с които е засегнала интереси за много пари. Това е основната версия на криминалистите, които разследват бруталното нападение на 54-годишната юристка и нейната дъщеря, научи „Труд”.  Петима кандидати в битка за ЧЕЗПетима са кандидатите сред които чешката електроенергийна компания ЧЕЗ ще избере купувач на активите на групата в България, научи “Труд”. До 31 юли е срокът в който трябва да подадат своите окончателни оферти.   Ислямска държава в Ирак – началото, краят и Post-factumКак се стигна до религиозната война между шиитите и сунитите – анализ на Димитър Гърдев    Грантовете са им скъпиКак Христо Иванов даде на три млади адвокатки, работещи за соросоидна фондация, да анализират ЗСВБоси по асфалтаТова да извикаш “Президентът е бос!” не е същото като да кажеш “Царят е гол!”. Ако един държавник размърда пръсти на краката пред широката общественост, това не се брои за вид ексхибиционизъм, нито за разголване на държавническата му душевност. Това дори не е нарушаване на някакво табу, понеже такова не съществува.   ", "date": "2017.07.25", "title": " Вижте акцентите от броя на вестник „Труд“ в сряда, 26 юли"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d1%87%d0%b5%d0%b7/", "text": "Петима са кандидатите сред които чешката електроенергийна компания ЧЕЗ ще избере купувач на активите на групата в България, научи “Труд”. До 31 юли е срокът в който трябва да подадат своите окончателни оферти.След поредното пресяване на кандидати в надпреварата останаха собствениците на “Приста ойл” – братята Атанас и Пламен Бобокови, които си партнират с турската STFA Yatirim, ТЕЦ “Бобов дол” на Христо Ковачки, пазарджишката “Инерком Груп”, опериращата в Североизточна България чешка енергийна компания “Енерго Про” и търговецът на ток Валентин Христов с фирмата му “Фючър енерджи”.На предишното сито от наддаването за активите на ЧЕЗ в България отпаднаха румънската Electrica и “Минстрой” на Николай Вълканов.Според запознати източници офертите се въртят около сумата от 300 млн. евро., но освен цената купувачът ще трябва да плати и заема на ЧЕЗ към Европейската банка за възстановяване и развитие, който е на стойност над 100 млн. евро.Пазарни анализатори коментират, че най-големи шансове за придобиването на активите на ЧЕЗ има консорциумът между братя Бобокови и турската STFA Yatirim, както и чешката “Енерго Про”. Енергийни експерти обаче не виждат логика “Енерго Про” толкова упорито да иска да придобие конкурента си ЧЕЗ и то на българска почва. Те припомнят, че именно опериращото в Североизточна България дружество заведе арбитражно дело на стойност 54 млн. евро срещу страната ни. Искът им пред Международния инвестиционен арбитраж е за обезщетение за вреди, причинени в резултат на регулиране на енергийния сектор в България в периода 2011 -2013 г.Ако регулациите на българския енергиен сектор бяха толкова лоши  или ощетяващи инвеститорите , защо тогава същият ощетен инвеститор се интересува и инвестира в още едно и при това най-голямото като клиенти и обороти, електроразпределително дружество в България.Самата ЧЕЗ също съди България пред арбитражен съд и претенцията им е за стотици милиони. Доста често когато корпорации водят дела срещу държави, арбитражите отсъждат в полза на компаниите. Не е изключено интересът на “Енерго Про” в придобиване на електроразпределителния и търговски бизнес с електроенергия в столицата и цяла Западна България, да е породен именно от очакванията за свежи постъпления за милиони евро от държавата ни, които ще бъдат присъдени по международния инвестиционен арбитраж в полза на “Енерго Про”.Възможно е интересът на “Енерго Про” от придобиване на бизнеса на ЧЕЗ в България да е продиктуван и от желанието им по тази начин да си осигури по-добра позиция за постигане на евентуална спогодба по двете дела, която да бъде максимално изгодна за дружеството.При това положение, евентуално придобиване от “Енерго Про” на бизнеса на ЧЕЗ в България би могло сериозно да застраши българските национални интереси. “Енерго Про” ще получи достъп и възможност за действие, натиск и влияние по два от трите международни инвестиционни арбитража срещу Република България, с което позициите на държавата по тези арбитражи ще бъдат сериозно отслабени.Парите, които дружествата ще спечелят от съдебните битки срещу страната ни, могат да бъдат използвани за плащане на цената на ЧЕЗ за неговия бизнес в България. Анализатори предупреждават, че съществува реална опасност цената, която ЧЕЗ иска за своите активи у нас да бъде платена от данъкоплатците, а в същото време този бизнес да бъде придобит от друг частен инвеститор – “Енерго Про”.В този смисъл регулаторните органи не би трябвало да разрешат подобно сливане, докато “Енерго Про” съди държавата, защото това би означавало държавата България да финансира това придобиване.Либерализацията на енергийния пазар все още не се развива с пълна сила и това поставя въпроса дали ако “Енерго-про” изкупи активите на ЧЕЗ у нас, няма да се превърне в монополист на пазара на електроенергия в България с повече от 2/3 пазарен дял.Напълно възможно е евентуално придобиване от “Енерго Про” да създаде пречки пред развитието на българския свободен пазар на електроенергия. Такава сделка би концентрирала в рамките на една и съща икономическа група двама от водещите търговци на ток в страната – “Енерго Про енергийни услуги” ЕООД и “ЧЕЗ Трейд България” ЕАД. Срещу тези две компании вече има висящи производства в Комисията за защита на конкуренцията. Комисията разследва поведение, което е в състояние да ограничи или наруши конкуренцията на свободния пазар на ток.Председателят на Комисията за защита на конкуренцията Юлия Ненкова заяви пред “Труд”, че при евентуална такава сделка КЗК първо ще направи проучване на пазара и ако “Енерго Про” подадат искане за концентрация, комисията ще прецени дали да им разреши.Междувременно служители на “Енерго Про” вече предлагали на клиенти на ЧЕЗ да преминат към тяхната компания с мотива, че ЧЕЗ продава бизнеса си.Друг интересен играч за активите на ЧЕЗ е пазарджишката фирма “Инерком Груп” с управител Гинка Върбакова. Според източници на “Труд” енергийният министър Теменужка Петкова е кумувала на Гинка Върбакова и съпругът й Славчо Върбаков. До редакционното затваряне на броя ПР-ът на Теменужка Петкова нито отрече, нито потвърди информацията. Не е ясно откъде тази фирма ще събере толкова пари за да придобие ЧЕЗ. Госпожа Върбакова участва в редица ВЕИ фирми и е сред управляващите в Сдружение Българска фотоволтаична асоциация, а в медийното пространство се говори, че компанията й “Инерком Груп” щяла да плаща по сделката с диаманти.Енергийни експерти коментираха пред “Труд”, че заради политическата несигурност и предстоящите през октомври избори в Чехия сделката може и да се забави, защото ЧЕЗ е държавна компания. През 2004-а ЧЕЗ придоби 67 на сто от дяловете в електроразпределителните предприятия в София, София-област и Плевен срещу 281.5 млн. евро. През 2006 г. компанията стана собственик и на 100% от капитала на ТЕЦ “Варна” срещу 206 млн. евро, която обаче сега се нуждае от модернизация, за да продължи да работи. Сред активите на ЧЕЗ в България е и фирма за търговия с ток, както и още няколко дъщерни дружества.", "date": "2017.07.25", "title": " Петима кандидати  в битка за ЧЕЗ\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bc%d0%b2%d1%80-%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd/", "text": "Целият ресурс на Столичната дирекция на вътрешните работи е ангажиран с изясняването на случая около  на журналиста Иво Никодимов. В момента е отцепен по-голям периметър на мястото, на което е станал инцидентът, търсят се следи и улики, за да се открият извършителите. Това каза главният секретар на МВР главен комисар Младен Маринов.„Няма данни да е получавал предварителни заплахи, а и той самият не свързва нападението със своята работа като журналист и не се сеща за някакъв конфликт, който да доведе до такава хулиганска проява. Всичко сочи, че агресията е непредизвикана, нямаме данни да е с цел грабеж. Работим по основната версия – хулигански подбуди и необоснована агресия, каза Младенов. Той допълни, че на етапа няма данни, за да се прави връзка между вчерашната , проявена спрямо две столичанки в района на бул.“Драган Цанков“, оперативно-издирвателните действия по случая продължават. Младенов увери, че полицията предприема всекидневно мерки срещу случаите на агресия.Директорът на ГД „Национална позиция“ Христо Терзийски допълни, че служители на главната дирекция оказват съдействие и подкрепа на колегите от СДВР при изясняването и разследването на случаите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Главният секретар на МВР Младен Маринов: Мобилизиран е ресурс от СДВР за изясняване на случая с нападнатия журналист от БНТ"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b1%d0%b8%d0%ba%d0%b8%d0%bd%d0%b8-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b0%d1%80%d0%b5/", "text": "Районен съд-Бургас остави в ареста петимата,  созополския бар „Бикини“. При засилена охрана и с белезници пред магистратите се явиха Димитър Харалампиев, Пламен Русев, Красимир Апостолов, Георги Недялков и Георги Джендов.Всички са обвинени в хулиганство. В неделя призори те нахлули мощно в бара, трошили, били управителя на заведението, който е бивше острие на „Господари на ефира“- Христо Бардуков, а после общински съветник на Созопол. Задържаните могат да останат зад решетките до 6 или 5 години, коментират юристи. пледира за постоянен арест за групата. За инцидента в Созопол са дали показания 10 свидетели и ако бъдат на свобода, обвиняемите може да окажат натиск върпу тях, са мотивите на обвинението.Пред съда петимата казаха, че са невинни и имат почтенни професии: на строителен предприемач, корабен механик, пчелар, бизнесмен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Нападателите на „Бикини“ остават в ареста"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b4%d1%8a%d1%80%d0%b2%d0%be-%d0%bf%d0%b0%d0%b4%d0%bd/", "text": "23-годишен шофьор пострада, след като дърво падна върху автомобила му. Инцидентът е станал около 15 часа днес на главен път Велико Търново-Русе, в района на село Самоводене. Мъжът е откаран във великотърновската болница с наранявания по главата, но без опасност за живота.Причина за инцидента е силният вятър, който през целия ден духаше в региона. Бурята в ранния следобяд доведе до нападали и надвиснали дървета и в общините Полски Тръмбеш и Горна Оряховица. Екипи на пожарната разчистват дърветата в района на селата Писарево, Върбица, Поликраище, Първомайци, Раданово и Куцина, съобщи гл. инсп. Станко Лазов от РД ПБЗН във Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Млад мъж пострада след като дърво падна върху колата му"}
{"url": "https://trud.bg/%d0%b4%d0%be%d0%bd%d1%87%d0%b5%d0%b2-%d0%b8-%d0%b7%d0%bb%d0%b0%d1%82%d0%b5%d0%b2%d0%b0-%d1%81%d1%8a%d1%89%d0%be-%d0%b4%d1%8a%d1%80%d0%b6%d0%b0%d0%bb%d0%b8-%d1%87%d0%b0%d0%b4%d1%8a%d1%80%d0%b0-%d0%bd/", "text": "Освен Румяна Бъчварова ярки следи по дръжката на чадъра, опънат над Мирослав Боршош са оставили и двама вицепремиери – Томислав Дончев и Деница Златева. Това става ясно от доклада на временната комисия в Народното събрание за НДК.По време на заседанията стана ясно, че докато е бил принципал на НДК Томислав Дончев е развързал ръцете на Боршош за безлимитни харчове. От 2011 година, когато НДК става търговско дружество в договора за управление на изпълнителния директор е имало условие, че може да подписва договори до 50 000 лв. Над тази сума било задължително да има решение на Съвета на директорите. След като поема като принципал НДК, Томислав Дончев подписва нов договор за управление с Боршош, в който е отпаднал таванът от 50 000 лв. за еднолично подписване на договори.Няма обяснение как Деница Златева е подписала финансовия отчет за 2016 г. на НДК. Направила го е на 2 май. Тогавашния шеф на Съвета на директорите Марио Анастасов, който е финансов експерт бе категоричен, че Съветът на директорите е отказал да обсъжда финансовия отчет, тъй като Мирослав Боршош го предоставил във вид, неотговарящ на изискванията на Търговския закон и на Устава на дружеството (предоставени им са само отчетните форми, без доклад за дейността).Анастасов бе категоричен, че не съществува Протокол № 3 от 30 март 2017 г., с който Съветът на директорите е одобрил финансовия отчет. В същото време публикувание в Търговския регистър одитен доклад е записано, че такъв протокол има.", "date": "2017.07.25", "title": " Дончев и Златева също държали чадъра над Боршош\t\t\t"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%be%d1%82%d0%b2%d0%be%d1%80%d0%b8-%d1%80%d0%b0%d0%b1%d0%be%d1%82%d0%b0-%d0%bd%d0%b0-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0/", "text": "Градушката с големина на лешник, която падна в Шумен в понеделник, отвори работа на застрахователните дружества. Само до обяд през офиса на „Булстрад“ бяха минали 15 коли със щети от ледените късове. Очакванията бяха за около стотина.Най-пострадали са тавани, предни и задни капаци, има и спукани стъкла, каза инспекторът Румен Райчев, докато снима пораженията. Средно по около 300 лв. ще бъдат признатите щети на кола. Голяма част от водачите с пълно каско на колите предпочитат да получат застрахователната сума и да отстранят щетите сами.Градушката валя около 10 минути след 18 часа и не в целия град. Засегнат е центъра на Шумен и квартал „Добруджа“. В крайния „Боян Българанов“ изобщо не е имало градушка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Градушка отвори работа на застрахователите в Шумен"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0-%d0%bf%d0%be%d0%ba%d0%be%d1%80%d0%bd%d0%b0%d1%82%d0%b0-%d1%82%d1%83%d1%80%d1%86%d0%b8%d1%8f-%d1%81/", "text": "Турският президент Реджеп Ердоган засили антизападната си реторика, като заяви, че времето на покорната спрямо Запада Турция е свършило и се закани, че Израел ще си плати заради мерките за сигурност, които наложи в района на джамията Ал Акса в Йерусалим, предаде .„Западът иска Турция да прави каквото поиска, без да задава въпроси. Съжалявам, но тази Турция вече не съществува“, коментира Ердоган.Арестите миналата седмица на група правозащитни активисти по обвинения за подпомагане на тероризма, сред които и германски гражданин, доведоха до ескалация на дипломатическия спор между Турция и Германия.По-рано Турция арестува журналист с турско и германско гражданство по подозрения в шпионаж и подпомагане на кюрдските бунтовници. Ердоган също така  всички мюсюлмани по света да посетят джамията Ал Акса в Ерусалим, като посочи, че опазването на свещените за тях места е дълг на вярващия. Той заяви още, че Израел, който не показва никакво уважение към джамията, ще понесе най-голям ущърб от деянията си.Израелските власти монтираха на мястото металодетектори след убийството на двама израелски полицаи на 14 юли. След масови протести на мюсюлмани днес властите започнаха да премахват охранителните съоръжения. От своя страна палестинските власти призоваха мюсюлманите към продължаване на бойкота на Храмовия хълм в Ерусалим. Главният мюфтия на Ерусалим Мухамад Хюсеин заяви: „Призоваваме целия палестински народ да продължим да се молим в близост до джамията „Ал Акса“, в дворовете и улиците на Ерусалим.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Ердоган: Времето на покорната Турция свърши"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%b2%d0%bb%d1%8e%d0%b1%d0%b5%d0%bd-%d0%b2-%d1%8f%d0%bf%d0%be%d0%bd%d1%81%d0%ba%d0%b0-%d1%81%d0%bf%d0%be%d1%80%d1%82%d0%bd%d0%b0-%d0%ba%d0%be%d0%bb/", "text": "Христо Стоичков е влюбен. Най-успелият български футболист сам признал, че „хлътнал“ по най-мощния автомобил в гамата на Infiniti. Камата се прехласнал по спортното купе Q60, докато го тествал при визитата си в България неотдавна. Кавалерът на „Златната топка“ пришпорил върховия модел с трилитров бензинов турбо двигател V6 с ресурс 405 конски сили.„Голям звяр“, възкликнал Стоичков, след като слязъл от двувратия автомобил с интелигентна система за разпределяне на въртящия момент между четирите колела. Той вече е толкова запален почитател на младата премиум марка, че в момента цялото му семейство разчита на коли Infiniti. От две години футболната звезда изпълнява ролята на посланик на японската компания и е имал възможност да провери качествата на цялата гама. „Лимузината Q50 е като лъвица, а моделите QX30 и Q30 са много удобни за България – високи, с интелигентно двойно предаване и специално окачване“, твърди Камата.Като клиент на Infiniti той се възползва от премиум обслужването, което марката предлага. Например – сервизирането на колата му се извършва, докато Стоичков е в чужбина, като му взимат автомобила на летището при заминаването и го посрещат с него при завръщането. Заради отношението към клиента Камата избра Infiniti за официален превозвач на гостите на неговия юбилеен мач в София преди година. Сега на фейсбук страницата на марката се организира игра, а наградите са специални топки с автограф от Стоичков.", "date": "2017.07.25", "title": " Стоичков влюбен в японска спортна кола"}
{"url": "https://trud.bg/%d0%b5%d1%81-%d0%ba%d1%8a%d0%bc-%d1%82%d1%83%d1%80%d1%86%d0%b8%d1%8f-%d1%83%d0%b2%d0%b0%d0%b6%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%b5/", "text": "Европейският съюз разкритикува силно Турция заради проведеното от нея разследване във връзка с опита за преврат от миналата година, посочвайки, че няма да има прогрес в кандидатурата на страната да се присъедини към Съюза, ако тя не прекрати с нарушенията в човешките права, предаде По време на среща с турския външен министър Мевлют Чавушоглу европейският комисар по преговорите за разширяване Йоханес Хан заяви, че трябва да види „преобръщане на тенденцията към авторитаризъм“. „Човешките права, върховенството на закона, демокрацията, основните свободи, включително и тази на медиите са основните и необходими изисквания, за да има прогрес към ЕС“, заяви Хан.Срещата бе описана от присъстващият върховен представител на Европейския съюз по въпросите на външните работи и политиката на сигурност Федерика Могерини като конструктивна и открита, но двете страни влязоха в спор дали новите преговорни глави трябва да бъдат отворени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " ЕС към Турция: Уважаването на правата е „наложително“ за присъединяването към ЕС"}
{"url": "https://trud.bg/%d0%bc%d0%b0%d1%80%d0%ba%d0%b8%d1%80%d0%b0%d1%82-%d0%b4%d1%8a%d1%80%d0%b2%d0%b5%d1%82%d0%b0-%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd/", "text": "От Столична община започват да маркират дървета в Борисовата градина, съобщи зам.-кмета на София по екология Йоана Христова. „Обмисляме да стартира с един пилотен участък маркирането на дърветата така както ние смятаме, че те трябва да бъдат обработени и впоследствие да бъдат положени грижи за тях“, обясни Христова. „Ще има премахване само и единствено на опасни дървета, такива каквито не позволяват на гората да се развива по правилния начин, и такива, които са опасни за гражданите“, разясни тя. Първи през август ще бъде белязан участъкът между „Капитолия“, бул. „Драган Цанков“, бул. „Яворов“. Марките ще са уникални и индивидуални и няма да могат да бъдат дублирани, така че да се краде дървесина. Общината обмисля и да засели Патешкото езеро отново с патета.", "date": "2017.07.25", "title": " Маркират дървета в Борисовата градина"}
{"url": "https://trud.bg/%d1%81%d0%b8%d1%82%d0%b8-%d1%81%d1%87%d1%83%d0%bf%d0%b8-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%80%d0%b5%d0%b0%d0%bb-%d0%be%d1%82-2009-%d0%b3/", "text": "„Манчестър Сити“ подобри световният рекорд на „Реал“ (Мадрид) от 2009 година за най-много похарчени пари за нови футболисти в един трансферен прозорец. „Гражданите“ пръснаха точно 247,96 млн. евро за 6 играча, а преди 8 години „Кралския клуб“ плати 247,91 млн. евро за 7 футболисти.Сега Хосеп Гуардиола, мениджърът на „гражданите“ взе на „Етихад“ Кайл Уокър (60,44 млн. евро) от „Тотнъм“, Бенжамин Менди (58,02) от „Монако“, Данило (30,22) от „Реал“, Едерсон (39,17) от „Бенфика“, Дъглас Луис (11,98) от „Вашку да Гама“ и Бернардо Силва (48,13) от „Монако“. Бившият наставник на „Барселона“ и „Байерн“ отчаяно иска да спечели титлата през новия сезон и средства не се жалят.Същото нещо направи и „Реал“ през 2009 г. Тогава бе счупен рекордът за най-скъп футболист – два пъти. Привлечен бе Кака за невижданите 62,67 млн. евро от „Милан“. Това бе сделка за историята, но само две седмици по-късно нещата излязоха извън контрол. „Реал“ преведе на „Манчестър Юнайтед“ умопомрачителните 89,54 млн. евро за Кристиано Роналдо. Рекорд! На „Сантяго Бернабеу“ пристигнаха още Карим Бензема (33,58) от „Лион“, Хаби Алонсо (39,17) и Алваро Арбелоа (3,92) от „Ливърпул“, Раул Албиол (14,55) от „Валенсия“ и Естебан Гранаро (4,48).В крайна сметка парите не помогнаха на „Реал“. Те се класираха втори за сметка на „Барселона“, които спечелиха титлата макар и само с 3 точки преднина. Така че „Сити“ да го имат предвид…", "date": "2017.07.25", "title": " „Сити“ счупи рекорд на „Реал“ от 2009 г."}
{"url": "https://trud.bg/%d0%b6%d0%b8%d0%b2%d0%ba%d0%be-%d1%81%d1%83%d0%b4%d0%b6%d1%83%d0%ba%d0%b0-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d0%bb-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8/", "text": "Десет въоръжени служители от “Бюрото по защита” към главния прокурор бяха командировани в Добрич. Те придружаваха прокурори от спецзвено “Антикорупция”, разследващи местния депутат от ГЕРБ Живко Мартинов, станал по-известен като Живко Суджука.“Имаме индикации, че върху свидетелите е оказван натиск – от заплахи за физическа саморазправа до административен натиск, който да им пречи на бизнеса. Затова бе взето безпрецедентното досега решение в екипа ни да бъдат включени и служители от “Бюрото по защита”. Готови сме да осигурим защита на всеки, който я поиска, за да се чувства по-спокоен, когато дава показания”, заяви вчера Румяна Арнаудова, ръководител на спецзвеното “Антикорупция” към Софийска градска прокуратура. Планът на обвинителите е да разпитат 12 свидетели от региона, както и всички други, които досега са се страхували или не са поискали да пътуват до София, за да разкажат истината за активиста на ГЕРБ. “Ако е необходимо, ще останем в града до четвъртък”, каза още Арнаудова.Както писа “Труд”, в петък главният прокурор Сотир Цацаров поиска имунитета на Живко Мартинов. И обяви, че срещу този депутат е приключила проверка, доказала няколко негови деяния. Най-пикантното от тях се оказаха 4 тона суджуци за 45 000 лв., които Мартинов получил чрез натиск върху производител. Казвал му, че сушените колбаси, направени по специална рецепта с добавено еленско месо, отиват направо за премиера Бойко Борисов. Проверката установила, че партиецът прибирал стоката, а до Бойко Борисов не достигнал нито един суджук.Разследването на Мартинов за рекет е само едно от направленията, по които работи “Антикорупция”. Второто е за принуда на служители на МВР. Мартинов ги карал да анулират фиша на КАТ, издаден на шофьора му, да освободят задържани камион с пясък, изкопан от плаж, да притискат търговци на зърно, които му дължали пари. Третото е за натиск върху окръжния прокурор на Добрич и на вещи лица, изготвили автотехническата експертиза по делото срещу бившия зам.-министър на финансите Красимир Катев. (През 2012 г. Катев причини катастрофа с 2-ма убити, за което бе осъден на 4 г. затвор. Варненският апелативен съд я намали на 3 г. и половина. Делото е във ВКС – б.р.).“В този случай имаме “лично укривателство”, тоест опит да се накарат представители на държавни органи да прикрият престъпления от едно лице, което да не бъде наказано”, обясни прокурор Арнаудова. В четвъртото направлеение става дума за натиск върху представители на учреждения да назначават, или да уволняват определени хора, а петото – заплахи и закани.Живко Суджука още няма обвинения и вчера не е бил разпитван. Засега не са установени негови съучастници, но ако има такива, те ще получат обвинения, увери Арнаудова.Прокурор Румяна Арнаудова: Разследваме сериозни престъпления“Освен станалия медийно известен случай със суджука, по който имаме принуда, прокуратурата разследва още ред сериозни престъпления – против правосъдието, против реда на държавното управление, против личността”, коментира вчера Румяна Арнаудова, ръководител на спецзвено “Антикорупция”.“Всички свидетели сочат, че пред тях Живко Мартинов непрекъснато е споделял пред тях демонстративно, че той е човекът на Бойко Борисов в Добрич, че всичко, което иска иначе за себе си, е по желание на Бойко Борисов. Не само суджуците не са отишли при Бойко Борисов. Факт е, че исканите от тези хора климатична система, видонаблюдение, офис мебели да се доставят – всичко това е отишло за лично ползване от Живко Мартинов”, поясни прокурор Арнаудова.Окръжният прокурор на Добрич: Кадруваше в полицията, в прокуратурата не успя“Живко Мартинов кадруваше в Областната дирекция на МВР в Добрич, защото предишният директор му беше марионетка. Опита да окаже натиск и върху мен, но не успя”. Това заяви вчера специално за “Труд” окръжният прокурор на Добрич Пламен Николов.“Мартинов дори пусна слух из града, че той ме е назначил, което не е вярно, защото спечелих открит конкурс във Висшия съдебен съвет и изборът ми бе напълно прозрачен”, добави Николов. Когато активистът от ГЕРБ се опитал да повлияе на разследването на катастрофата, предизвикана от бившия зам.-министър Красимир Катев, окръжният прокурор на Добрич незабавно уведомил апелативния прокурор на Варна, както и колегата си, наблюдаващ конкретното досъдебно производство.Цветанов представи новото ръководство на ГЕРБ-Добрич – вицеадмирал поема командванетоДепутатът Живко Мартинов подаде заявление за напускане на Народното събрание и то ще бъде прието днес като първа точка в дневния ред. Това обяви вчера в Добрич заместник-председателят на ГЕРБ Цветан Цветанов. Той благодари за тази постъпка на Мартинов, защото чрез нея се пресичали опитите да бъде хвърлено петно както върху партията, така и върху името на лидера є Бойко Борисов. Цветанов отказа да коментира обвиненията срещу Мартинов като заяви категорично, че досега не е имало сигнали за друго, освен за лоша среда и нездрав микроклимат в Добричката организация на партията.Временно новият за нов областен ръководител на ГЕРБ-Добрич е определен вицеадмирал Пламен Манушев, а за общински – Красимир Николов, който в момента е заместник-областен управител. Вицеадмирал Манушев е родом от Генерал Тошево, депутат е от Добричката листа и на последните президентски избори бе вице в неуспелия тандем с Цецка Цачева.На мястото на Живко Мартинов би трябвало да влезе Живко Желязков от добричкото с. Победа, ако не се откаже от преференцията си. Той бе на 11-о място в Добричката листа и излезе напред, тъй като на последните избори ГЕРБ имаше бюлетина №11.Цветанов вчера припомни, че именно в Добрич е бил най-слабият резултат на партията на местните, а след това и на президентските избори.“Познавам Живко Мартинов много добре и не мога да повярвам, че е извършил такива неща”, коментира вчера пред “Труд” бившият областен лидер на ГЕРБ-Добрич Румен Иванов. Той припомни, че е напуснал политиката през януари, когато приключи мандата му в 43-то НС. “Вече живея в София и не зная какво се случва в града и областта”, добави той. Всички в Добрич смятат, че именно Иванов, който преди години бе шеф на ОД на МВР в Добрич е издигнал навремето Живко Мартинов в ръководството на ГЕРБ.За два мандата като депутат Живко не вземал думата в парламентаЖивко Мартинов, станал вече по-известен като Живко Суджука досега не е вземал думата в пленарната зала в 43-я и 44-я парламент. За последно е бил член на две комисии – по земеделието и харните и по околната среда и водите. Роден е през 1964 г.,, по образование е инженер. Има частен бизнес като собственик и арендатор на земеделски земи в Добричко, притежава и хотели по морето. Влиза в политиката през 2008 г. и до 2013 г. е бил общински съветник от ГЕРБ в Добрич.През 2011 г. в ГЕРБ-Добрич избухва скандал, след като членът на общинското ръководство Кирил Костов публично си разрязва с ножица партийната книжка. Според него тогавашното ръководство от Румен Иванов и Живко Мартинов “притиска бизнесмени, включително и със заплахи да спре субсидиите на арендатори, ако не се отчитат по съответния начин”. Тези твърдения на Костов обаче остават недоказани.В петък Живко Мартинов започна да обяснява, че бедите му идват от доноси, пращани от политическите му противници от БСП. По този повод добричкият “червен” депутат Красимир Янков заяви: “Мартинов да не се опитва да обяснява случая с политическа атака. По мое мнение става дума за класически пример за рекет”.", "date": "2017.07.25", "title": " Живко Суджука заплашвал свидетели"}
{"url": "https://trud.bg/%d0%b4%d0%be%d0%ba%d0%bb%d0%b0%d0%b4%d1%8a%d1%82-%d0%b7%d0%b0-%d0%bd%d0%b4%d0%ba-%d0%bc%d0%b8%d0%bd%d0%b0-%d0%bd%d0%b0-%d0%ba%d0%be%d1%81%d1%8a%d0%bc-%d0%b4%d0%b5%d0%bf%d1%83%d1%82%d0%b0%d1%82%d0%b8/", "text": "БСП и ДПС отказаха да приемат доклада на комисията за харченето на парите за НДК. Аргументите им са, че не става ясно къде се отишли 17 млн. лв. за българското европредседателство.Гласуването в комисията мина на косъм. На опозицията не й достигна само глас, за да отхвърли документа за дейността на бившия шеф на НДК Мирослав Боршош„За нас няма задоволителен отговор на въпроса къде са парите. По някаква причина, която на този етап на мен не ми е известна, един служител си е позволил кажи речи всичко, което законът забранява”, коментира Велислава Кръстева.Заключението в доклада е, че има допуснати нарушения при харченето на парите, а Сметната палата трябва да направи одит на НДК за периода от 2015 до 2017 г.Боршош е с повдигнати обвинения – за неправомерно изразходване на 17 милиона за европредседателството и за умишлена безстопанственост – заради договор за служебния му автомобил.", "date": "2017.07.25", "title": " Докладът за НДК мина на косъм, депутатите от БСП и ДПС не го приеха"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d0%be%d0%b4%d0%be%d0%b7%d0%b8%d1%80%d0%b0-%d1%87%d0%b5-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bd/", "text": "Полицията ще проверява лица от криминалния контингент, като предполага, че  на журналиста Иво Никодимов от БНТ са на възраст между 17 и 25 години. За да ги установи по-лесно, полицията призовава всички очевидци на инцидента да разкажат какво са видели. Това стана ясно след спешно свиканото заседание от вътрешния министър Валентин Радев на шефовете на районните полицейски управления в София заради зачестилите случаи на агресия.„Срещата беше продиктувана от случая в Борисовата градина. От огледа на местопрестъплението отидохме във ВМА, разговаряхме с пострадалия. Получихме допълни данни по отношение на този брутален и хулигански акт. Поставихме задачи на колегите, свързани с работата по контингента, който попада в профила, който получихме от пострадалия. Предстои много работа, тъй като това е едно безмотивно престъпление по хулигански подбуди най-вероятно. По никакъв начин пострадалия не е предизвикал тази агресия“. Това заяви пред  Младен Маринов – главен секретар на МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.25", "title": " Полицията подозира, че нападателите на Иво Никодимов са на възраст между 17 и 25 години"}
{"url": "https://trud.bg/%d0%ba%d1%80%d0%b8%d0%b1-%d0%bd%d0%b0%d1%81%d1%82%d0%be%d1%8f%d0%b2%d0%b0%d0%bc%d0%b5-%d0%bf%d0%be%d0%b1%d0%be%d0%b9%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b8%d0%b2%d0%be-%d0%bd%d0%b8/", "text": "Във връзка с нападението над журналиста от БНТ Иво Никодимов ръководството на КРИБ изпрати писмо до генералния директор на БНТ Вяра Анкова, в което се казва:„Обръщаме се към Вас, за да изразим дълбокото си възмущение от акта на безпричинна брутална агресия и нападение срещу известния и уважаван журналист и водещ на сутрешния блок на БНТ Иво Никодимов.Ние от КРИБ категорично осъждаме физическите и всякакъв друг вид посегателства над представителите на свободното слово, а също проявите на насилие и агресивност в обществото.Като защитници на свободното пазарно стопанство, което не може да съществува без свобода на словото, ние сме солидарни с обществената телевизия БНТ, член на КРИБ, както и с всички, които отстояват ценностите на гражданското общество.Настояваме побойниците над прекрасния журналист и човек Иво Никодимов, както и евентуалните поръчители, да бъдат открити и наказани справедливо.Уверяваме Ви, че можете да разчитате на нашето съдействие и Ви молим да ни информирате какво можем да направим, за да изразим нашата съпричастност и подкрепа (включително и финансова) по продължаващото лечение на Иво Никодимов и за неговото бързо възстановяване“, завършва писмото, което е подписано от председателя на КРИБ Кирил Домусчиев и от изпълнителния директор Евгений Иванов.", "date": "2017.07.25", "title": " КРИБ: Настояваме побойниците на Иво Никодимов и евентуалните поръчители да бъдат открити и наказани"}
