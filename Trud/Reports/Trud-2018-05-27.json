{"url": "https://trud.bg/%d0%b2-%d1%88%d0%b2%d0%b5%d1%86%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b4%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d1%8f%d0%b2%d0%b0%d1%82/", "text": "От утре шведските власти започват да разпространяват брошура с инструкции в случай на война, природно бедствие или кибератака. До 3 юни близо 5 милиона домакинства ще получат книжката по пощата. Подобен наръчник за последен път е издаван през 1961 година. При липса на вода, храна и комуникации помощ най-напред ще има за най-нуждаещите се, другите трябва известно време да се оправят сами – предупреждава и брошурата. Тя изброява продукти за запасяване, места за укриване, а също и как да се противостои на фалшива информация – да се оценява източникът и дали представя мнение, или факти, информира БНТ. Осъвременени са катастрофичните сценарии – срив на IT системите, инциденти другаде в света, климатични промени, война. Шведските власти не са склонни да потвърдят тълкуването в западни медии, че в основата са опасенията от конфликт с Русия. “Мисля, че това е грешен ъгъл, забелязахме, че чуждестранните журналисти избират точно него. Подчертаваме ясно, че става дума по-скоро за извънредни ситуации отколкото война”, заяви Дан Елиасон от Шведската гражданска агенция за извънредни ситуации. Всеки на възраст от 16 до 70 може да бъде повикан да помага по различни начини при война или заплаха от война, напомня наръчникът и подчертава, че при нападение всяка информация за край на съпротивата ще е фалшива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " В Швеция започват да разпространяват брошура с инструкции в случай на война, природно бедствие или кибератака"}
{"url": "https://trud.bg/%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d0%be%d1%82-masterchef-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b8%d1%80%d0%b0%d1%85%d0%b0-%d1%83%d0%bc%d0%b5%d0%bd%d0%b8%d1%8f/", "text": "Едни от най-атрактивните участници в тазгодишното издание на MasterChef – Даниел Радойков, Кольо Минчев и Николай Немигенчев, посрещнаха първите си гости дни преди финала на шоуто по Би Ти Ви. Кулинарите вече сформираха своя собствена марка – Men in the Kitchen, под която планират да правят интерактивни гурме събития. Те искат да съчетават вкусната храна с интересни игри и духа на предизвикателствата на Андре Токев, Петър Михалчев и Лео Бианки. Такава беше и дебютната им вечеря, на която предложиха на стотиците фенове на предаването четиристепенно меню, селекция от вина и забавни упражнения с ножа, тест за мерене „на око“ и сглобяване на деконструиран десерт. Най-впечатлени бяха малките им фенове, които с ентусиазъм мериха мляко, боб и леща, за да спечелят кухненска дъска и снимка с кулинарите. Повече от 120 гости провериха дали красивите ястия на Даниел, Кольо и Николай, които са гледали в MasterChef от малкия екран, са също така апетитни и в действителност. Те опитаха опитаха амюз буш, състоящ се от желирано гаспачо с фламбирана скарида, маринован в портокалови кори гъши дроб и сладко от смокини върху домашно изпечен брьош, както и сюзме – вид крема сирене, оваляно в запечен шам фастък с билки. Предястието съчетаваше агнешки момици на сю вид с прясно мляко и билки, сорбе от краставица и билки, мус от кисело мляко и мурсалкси чай. Мъжете в кухнята сервираха основно ястие от лозови сарми с нахут и дърпано агнешко месо, приготвено по бавна технология с отлично подбран букет от билки, речен син рак с пролетна туршия. За десерт гостите се насладиха на нетрадиционен чийзкейк с домашно приготвен конфитюр от вишни. След големия интерес към първото им събитие, Men in the Kitchen споделиха, че подготвят серия от подобни мероприятия, на които ще представят свои авторски менюта, комбинирани със забавления. Те ще бъдат ежемесечни, в нетрадиционни ресторанти и ще бъдат нещо повече от готвене. Концепцията на триото е да събират отделни хора, които имат една страст, и тя е любовта към кулинарията. В допълнение, те обещаха „да направим така, че хората да изпитат част от тези предизвикателства, които ние сме изпитали на кулинарната арена.“ На полуфинала на шоуто успяха да се класират Цветомира Ванчева, Лъчезара Павлова, Станислав Райчев и Николай Немигенчев. Утре още един от тях ще отпадне, а във вторник (29 май) ще бъде избран победителят в MasterChef.", "date": "2018.05.27", "title": " Участници от MasterChef демонстрираха умения пред над 120 гости"}
{"url": "https://trud.bg/%d0%ba%d0%be%d0%bb%d0%b8%d1%82%d0%b5-%d0%bd%d0%b0-%d0%b2%d0%be%d0%b4%d0%be%d1%80%d0%be%d0%b4-%d0%b8%d0%b4%d0%b2%d0%b0%d1%82-%d0%b8-%d1%83-%d0%bd%d0%b0%d1%81/", "text": "Първите станции за зареждане на автомобили с водород в България ще заработят до 2023 година. Това обяви зам.-министърът на транспорта, информационните технологии и съобщенията Ангел Попов, по време на презентация на водородни автомобили, които са произведени от наши млади учени от Техническия университет в София и от Русенския университет. „Това, което в момента представяме, е най-вероятно бъдещето на автомобилния транспорт. Двата малки автомобила са направени от българи и искаме да покажем колко труд са положили, за да може тези автомобили да вървят на водород”, подчерта Попов. И допълни: „Това, което правим, не е първата крачка. Това е вече третата крачка за нашето правителство. Програмата е толкова амбициозна, че ние се надяваме, че 2023 ще се появят станции, на които хората ще могат да зареждат своите автомобили с водород”. “Отчитаме какво е предимството на тези автомобили, особено в градския транспорт. За радост има интерес и от частни фирми, които оперират с автобуси в България”, посочи още Ангел Попов. По думите му още в края на 2019 година водородните автомобили ще бъдат изключително достъпни. “Ще стимулираме българските потребители със зарядни станции, чиито цени ще са много по-изгодни, отколкото на един конвенционален автомобил на дизел или бензин”, каза още зам.-министърът по транспорта. Утре София ще бъде домакин на Hydrogen Summit – конференцията е организирана от съвместното предприятие ”Горивни клетки и водород” заедно с евродепутата Петър Курумбашев (С&Д/БСП), Българската академия на науките, Министерство на транспорта, информационните технологии и съобщенията, Министерство на образованието и науката и Столична община и е част от българското европредседателство. Срещата на високо равнище ще обсъди въпросите на водорода в Централна и Източна Европа. „Надяваме се повече българи да научат, че са направени водородни коли и в България”, коментира по време на тест драйвовете на автомобилите на бъдещето Курумбашев. „Водородът вече се използва за задвижване и на влакове. Може да се използва и при рафинерии, може да се използва при пренасяне на енергия, за създаване на изкуствен газ”, каза още евродепутатът. На днешната конференция в НДК ще бъдат дебатирани и възможностите за използването на водород в индустрията.   Студентите от Техническия университет-София участват в състезанието за енергийноефективни автомобили от 2008 г. и вече имат редица награди. Автомобилът, изложен пред НДК, е изцяло разработен от студенти, с помощта на преподаватели, при минимално използване на части от серийни автомобили”, обясни пред „Труд” доц. Пламен Пунов от ТУ-София, който е ръководител на екипа. Автомобилът се задвижва от водородна горивна клетка и преобразува енергията на водорода в електричество като изходният продукт е вода. Водородният автомобил е изработен от карбон и тежи около 100 килограма. Със средна скорост около 25 километра в час може да измине 250 километра с един кубичен метър водород, каза още доц. Пунов.   Мерките срещу дизеловите автомобили в Европа започват да стават много строги. Хамбург стана първият голям град в света, който въведе жестоки ограничения на автомобилите с дизелови двигатели. Франция също е една от страните, които се борят активно срещу горивото. Брюксел, от своя страна, иска да въведе шест пъти по-висок данък за дизеловите автомобили. Идеята на законотворците е занапред размерът на данъка да не се определя само от мощността на двигателя, а да е предимно от използваното гориво и количеството отделян въглероден двуокис. Докато Западна Европа се бори с дизеловите коли, пазари като нашия – в Източна Европа, ще се напълни с нежеланите от големите градове автомобили с нафта. Катерина Ковачева,  ТРУД Бензинът и дизелът у нас непрестанно поскъпват през последните шест месеца, показа проверка на „Труд” в специализираната интернет платформа fuelo.net. Средната цена на литър А95 стигна 2,20 лв. по бензиностанциите, а нафтата се търгува дори по 2,30 лева за литър на места в страната, но средната й цена е 2,22 лв. по данни към 17 часа днес. С цели 10 стотинки е поскъпнал дизелът спрямо месец по-рано, когато е бил 2,12 лв. за литър, а бензин А95 вече се търгува с 9 стотинки повече. Горивата в началото на активния летен сезон у нас остават по-скъпи в сравнение с края на май 2017-а година, като дизелът на дребно се е търгувал със 17 стотинки по-малко за литър, а бензин А95 – с 13 стотинки. Пропан-бутанът остава на сравнително сходни цени спрямо предходните месеци. В момента той се търгува на средна цена 1,02 лв. за литър. Както „Труд” писа, горивата и в съседката ни Гърция поскъпват. Пропан-бутанът на бензиностанциите в страната стигна 0,92 евро. Средната цена за бензин А95 в Гърция е 1,53 евро за литър, а дизелът се търгува по 1,30 евро/литър. Това са най-високите нива на горивата в страната от година насам, показва специализираната ни проверка. Според експерти цените у нас могат да продължат да вървят нагоре, като най-пикови ще бъдат стойностите в разгара на летния сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Колите на водород идват и у нас\t\t\t"}
{"url": "https://trud.bg/%d1%88%d0%b5%d1%81%d1%82%d0%b2%d0%b8%d1%8f-%d0%bd%d0%b0-%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%b8-%d0%bf%d1%80%d0%be%d1%82%d0%b8%d0%b2%d0%bd%d0%b8%d1%86%d0%b8/", "text": "Полицаи от цяла Германия бяха съсредоточени в столицата, за да предотвратят сблъсъци между привърженици и противници на крайната десница. Около 5 000 души от антииимигрантската партия “Алтернатива за Германия” шестваха от главната жп гара до Бранденбургската врата с лозунги срещу канцлера Ангела Меркел, информира БНР. Силите на реда трябваше да блокират страничните улици, където се стекоха повече от 25 000 контрадемонстранти. Много от тях викаха “Махайте се, нацисти!” по адрес на шествието. “Алтернатива за Германия” разполага с 90 депутати и е най-голямата опозиционна сила в Бундестага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Шествия на привърженици и противници на крайната десница в Германия"}
{"url": "https://trud.bg/%d0%ba%d0%b8%d0%b5%d0%b2-%d0%bf%d0%be%d1%87%d0%b5%d1%82%d0%b5-%d1%81%d0%bf%d0%b0%d1%81%d0%b8%d1%82%d0%b5%d0%bb%d1%8f-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5/", "text": "“България е единствената държава, която е спасила всичките си евреи – над 50 000. С това ние показваме на Украйна и на света колко хуманен и силен е бил българският народ, в онова мракобесно време, когато защитава своите евреи”, заяви министър-председателят Бойко Борисов. Премиерът откри мемориална паметна плоча на Димитър Пешев в Киев на площад на името на политическия деец. На церемонията в украинската столица присъстваха премиерът на Украйна Володимир Гройсман, кметът на Киев Виталий Кличко, кметът на София Йорданка Фандъкова, посланик Микола Балтажи и посланик Красимир Минчев. Борисов обясни, че всъщност бабата на премиера Гройсман е оживяла по чудо през Втората световна война. “Всички са били разстреляни, тя се спасява, а сега внука й е премиер на Украйна”, обясни той. “Днес почитаме паметта на изтъкнатия хуманистичен и политически деец Димитър Пешев в сърцето на Украйна”, каза премиерът на Украйна Володимир Гройсман. Той подчерта, важността от това да си спомняме и почитам онези, които рискувайки живота си, са спасявали другите. “Важно е, че в центъра на Киев ще има не само площад на името на Димитър Пешев, но и паметна плоча в негова чест”, каза посланика на Украйна в България Микола Балтажи преди откриването на монумента. Той отбеляза, че това е важно събитие както за Украйна, така и за България и от значение за украинско-българските отношения. “Случилото се евреите е най-трагичната страница от Втората световна война”, допълни Балтажи. “Благодаря за възможността да бъде представена паметна плоча българина, който играе ключова роля за спасяването на българските евреи”, каза кметът на София Йорданка Фандъкова и поздрави присъстващите за празника на града. Тя изрази надеждата си до есента Виталий Кличко да направи посещение в София.   “Слава на Украйна, слава на България”, обърна се към присъстващите на откриването на паметна плоча на Димитър Пешев в Украйна, кметът на Киев Виталий Кличко. “Ментално, исторически и географски сме европейци, затова искаме и градът и държавата ни да станат европейски”, категоричен беше Кличко. Той отбеляза, че общата задача на Украйна и България е да се постигне европейският стандарт на живота. “Днешното откриване е символично, тъй като в нашия град живеят хора от най-различни националности. Важно е да сме толерантни и да се уважаваме заради човешките си качества”, допълни Кличко и отбеляза, че Димитър Пешев е човек, който може да послужи за пример.", "date": "2018.05.27", "title": " Киев почете спасителя на българските евреи (обзор)\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%81%d0%b0%d1%89-%d0%b4%d0%b0-%d0%bd%d0%b5-%d0%bd%d0%b0%d1%80%d1%83%d1%88%d0%b0%d0%b2%d0%b0%d1%82-%d1%82/", "text": "Китай предупреди Съединените щати да не нарушават териториалния му суверенитет. Повод за предупреждението станаха днешните маневри на два американски бойни кораба в Южнокитайско море, близо до спорните Параселски острови, информира  От Тихоокеанския флот на САЩ заявиха, че операцията на ракетния крайцер “Антиетам” и ескадрения миноносец “Хигинс” е целяла да защити свободата на корабоплаването в този стратегически район, и добавиха, че смятат да продължат с подобни операции и в бъдеще. Китайското военно министерство съобщи, че е изпратило бойни кораби и авиация в района, за да подкрепят дипломатическия протест с физическа сила. Южнокитайско море е кръстопът на търговското корабоплаване. Годишно през него се пренасят товари за 5 трилиона долара. Суверенитетът на Китай над Параселските острови се оспорва от Тайван и Виетнам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Китай предупреди САЩ да не нарушават териториалния му суверенитет"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-160/", "text": "Първите станции за зареждане на автомобили с водород в България ще заработят до 2023 година. Това обяви зам.-министърът на транспорта, информационните технологии и съобщенията Ангел Попов.     Интервю с кмета на Монтана Златко Живков на празника на града за приложението “Европейски път – Монтана”.           Нужни са стимули за фискална дисциплина. Следващите стъпки са съюз на капиталовите пазари, банков и фискален съюз – новата статия на финансиста Димитър Чобанов в рубриката “Капитал&пазари”.       Визитата на президента – журналистически провал – коментар на Иван Гарелов от неговата рубрика TV Панорама.         ЕС към Западните Балкани: Сватба скоро няма да има, но годежът остава. ЕС към САЩ: Искаме сами да си избираме партньорите – анализ на Димитър Гърдев.           Мистерията на българските гласове” преобърна всичко за мен, казва носителката на „Златен глобус“ Лиса Джерард в интервю за “Труд”.         Силует на вратаря на “Ливърпул” Лорис Кариус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Вижте акцентите в броя на вестник “Труд” в понеделник, 28 май 2018"}
{"url": "https://trud.bg/%d0%b7%d1%80%d0%b8%d1%82%d0%b5%d0%bb%d0%b8%d1%82%d0%b5-%d1%80%d0%b5%d1%88%d0%b0%d0%b2%d0%b0%d1%82-%d0%ba%d0%be%d0%b9-%d0%be%d1%82%d0%b8%d0%b2%d0%b0-%d0%bd%d0%b0-%d1%84%d0%b8%d0%bd%d0%b0%d0%bb%d0%b0/", "text": "", "date": "2018.05.27", "title": " Зрителите решават кой отива на финала  на „Гласът на България“"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d1%81%d1%82%d1%80%d0%be%d0%b8-%d0%bc%d0%be%d1%80%d1%81%d0%ba%d0%b0-%d0%b1%d0%b0%d1%80%d0%b8%d0%b5%d1%80%d0%b0-%d0%b7%d0%b0-%d0%b4%d0%b0-%d0%bf%d0%be%d0%bf%d1%80/", "text": "Израел започна да строи бариера в морето, за да попречи на палестински екстремисти от Ивицата Газа да проникнат на негова територия по вода, предадоха ДПА и Франс прес. Очаква се бариерата, представляваща укрепена дига с бодлива тел на север от Газа, да бъде построена до края на годината. Освен това Израел строи подземна преграда, която да попречи на прокопаването на тунели от блокирания крайбрежен палестински анклав до Израел. Опасността от проникване на палестински екстремисти остава постоянен повод за притеснение сред живеещите близо до Ивицата Газа, отбелязва АФП. “Това е единствената подобна бариера в света, която ще предотврати възможността за инфилтриране в Израел по море”, заяви министърът на отбраната Авигдор Либерман. Той подчерта, че това ще разстрои плановете на ислямисткото движение Хамас, което управлява ивицата Газа и е инвестирало големи суми в разработване на тази стратегическа способност. Решението за създаване на бариерата е било взето след като четирима бойци на Хамас проникнаха в Израел по море по време на войната през 2014 г., съобщава министерството на отбраната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Израел строи морска бариера, за да попречи на проникване на палестински екстремисти от Ивицата Газа"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d0%b1%d0%b5%d1%80%d0%bb%d0%b8%d0%bd-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%82/", "text": "Стотици руски дипломати, прогонени заради скандала с отравянето на бившия руски двоен агент Сергей Скрипал, може да се върнат само след пълно извинение от страна на Лондон, заяви руският посланик в Берлин Сергей Нечаев, цитиран от ДПА. Великобритания и европейски страни обвиниха Кремъл за отравянето на Сергей Скрипал и дъщеря му през март. Бившият двоен агент излезе от болница неотдавна след лечение за отравяне с нервнопаралитично вещество. Великобритания трябва да признае, че “това беше голяма грешка, или голяма лъжа” и да покаже, че съжалява, подчерта Нечаев. 25 страни и НАТО прогониха около 140 руски дипломати, след като Лондон обвини Русия и дори самия руски президент Владимир Путин за отравянето на Скрипал, довело до голяма операция по почистването в град Солсбъри. В отговор Русия прогони същия брой чуждестранни дипломати, припомня ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Руският посланик в Берлин: Дипломатите ни, прогонени заради скандала със Скрипал, може да се върнат само след извинение от страна на Лондон"}
{"url": "https://trud.bg/%d1%85%d0%be%d1%80%d0%b0-%d0%b4%d0%b0%d1%80%d1%8f%d0%b2%d0%b0%d1%82-%d0%ba%d1%80%d1%8a%d0%b2-%d0%b2-%d1%86%d1%8a%d1%80%d0%ba%d0%b2%d0%b0/", "text": "Десетки души дариха кръв в храм “Рождество Христово” в столичния район “Младост”. С тази акция днес, на Петдесетница, приключва съвместната кампания на Националния център по кръводаряване и Българската православна църква. Инициативата е под мотото “Запалете свещичка, дарете кръв, спасете живот сега” и призовава в действие православните добродетели като милосърдие, взаимопомощ и себеотдание. Акцията започна още преди края на светата Литургия. Докато листенца валяха над миряните, както е по традиция на Петдесетница, в енорийския център под храма леглата за кръводарителите вече бяха инсталирани, а първите желаещи се подготвяха. Деца от неделното училище наблюдаваха процеса на предаване на кръв. Преподавателката им енергично им разказваше за как по този лесен начин и те, като навършат пълнолетие, могат да спасяват човешки животи. Като редовен кръводарител, ръководителката на енорийския център Велина Тонева поканила Националния кръводарителски център в храма, с което енориашите да се включат в кампанията. Но не само миряни даряват кръв, а и външни хора, желаещи да извършат благородно дело, разказа тя. Счита също, че по този начин се дава добър пример и на 50-те деца, за които отговаря в неделното училище. “Православните християни, за разлика от някои секти, не сме против интервенциите и сме твърдо “за” кръводаряването”, каза Велина Тонева. “Молим Бог за здраве и спасение, но и също трябва сами активно да помагаме на другите, с каквото можем,” обясни ръководителката преди да дари и от своята кръв. Обемът на кръвта, която се взима от дарителите, е 450 мл. Възрастта им трябва да е между 18 и 65 години, а теглото – над 50 кг. Донорът на този “течен орган” трябва да е здрав, да не приема лекарства, да не е употребявал алкохол през последното денонощие, да се е хранил и приемал течности. Консумацията на много течности и въздържанието от физически натоварвания са препоръчителни след даването на кръв. Смята се, че кръводаряването стимулира костния мозък да произведе нови клетки у здравия човек, каза д-р Динка Костова от Националния център по трансфузионна хематология. Тя обясни също, че количествено взетата кръв се възстановява до 24 часа, а качествено – между 20 и 40 дена. Затова мъжете могат да даряват до 5 пъти годишно кръв, а жените до 4 пъти. Около 150 души дневно даряват кръв в Националния център в София на ул. “Братя Миладинови” 112. От тях повечето насочват банките с кръв към близки и познати нуждаещи се от преливания, но около 10% даряват безвъзмездно без конкретен получател. За сравнение, през 90-те години, те са били едва двама-трима на месец, сподели д-р Костова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Хора даряват кръв в църква"}
{"url": "https://trud.bg/%d1%87%d0%b5%d1%80%d0%b5%d1%88%d0%b8%d1%82%d0%b5-%d0%bf%d0%be%d0%b5%d0%b2%d1%82%d0%b8%d0%bd%d1%8f%d1%85%d0%b0-%d1%81-%d0%bf%d0%be%d1%87%d1%82%d0%b8-20/", "text": "Черешите поевтиняха със 17,6% през изминалата седмица и вече се търгуват по 3,04 лв. за килограм на едро. Това показва анализ на Държавната комисия по стоковите борси и тържища (ДКСБТ). Ябълките също поевтиняха с 9,4% до 1,25 лв./кг, докато ягодите стигнаха 2,36 лв. за килограм на едро. Най-голямо поскъпване има при зеленчуците – морковите и репите имат с 18% по-високи цени, съответно 1,06 лв. за килограм и 0,59 лв. за килограм. Зелената салата се търгува по 0,64 лв. за брой, което е със 7% по-скъпо, спрямо предходната седмица. Пресните картофи поевтиняха с най-голям процент – 27,3% до 0,96 лв./кг.", "date": "2018.05.27", "title": " Черешите поевтиняха с почти 20%"}
{"url": "https://trud.bg/%d1%80%d0%b8%d0%b0%d0%bd%d0%b0-%d0%b2%d0%b0%d1%81%d0%b8%d0%bb-%d0%bd%d0%b0%d0%b9%d0%b4%d0%b5%d0%bd%d0%be%d0%b2-%d0%b8-%d0%b4%d0%b6%d0%be%d0%bd-%d0%bb%d0%b5%d0%bd%d1%8a%d0%bd-%d0%bd%d0%b0-%d0%b5%d0%b4/", "text": "Константин, Гери-Никол, Славин Славчев и Иван Юруков оформиха топ 4 и си осигуриха място на финала на музикалното предаване „Като две капки вода”. Те ще се състезават за първото място и награда нов лек автомобил в понеделник (28 май), когато ще е 13-ият и последен лайф. Победителят ще бъде избран изцяло от публиката, а журито ще може само да коментира изпълненията, без да дава оценки. За финала Константин ще заложи на големия Васил Найденов, а Славин избра Иън Гилън от Deep Purple. Иван ще бъде Джон Ленън и ще запее заедно с The Beatles песента Help, а Гери-Никол ще се преобрази в една от любимите си изпълнителки и вдъхновителки – Риана. Не по-малко интересни ще бъдат образите на другите звезди, които по традиция ще запеят в дует. Големите певици Марги Хранова и Софи Маринова ще се превъплътят в други величия – Уитни Хюстън и Дженифър Хъдсън. Боби и Златка ще бъдат вечните Каризма и ще покажат какво означава химия на сцената с песента „Минаваш през мен”. По време на запомнящия се полуфинал през изминалата седмица Константин се преобрази в балканското величие Горан Брегович, придружен от оркестъра с десетки награди – Вива Монтана. „Това е най-хубавият вариант на тази песен!”, заяви пък рок певицата Милена по повод интерпретацията на плеймейтката Златка Райкова на нейния образ. Иван изправи публиката на крака, преобразявайки се едновременно в образите на Youssou N’dour и Neneh Cherry с помощта на холограма. Изпълнението се оказа решаващо в съревнованието със Софи Маринова за четвъртото място в шоуто. Малко по-късно Гери- Никол покани водещите да участват в следващото й видео и допълни: „Радвам се, че участвах в това шоу, което ме обогати по всевъзможни начини.”", "date": "2018.05.27", "title": " Риана, Васил Найденов и Джон Ленън на една сцена\t\t\t"}
{"url": "https://trud.bg/%d1%80%d0%b8%d0%ba%d0%b0%d1%80%d0%b4%d0%be-%d0%bf%d0%b5%d1%87%d0%b5%d0%bb%d0%b8-%d1%81%d1%8a%d1%81-%d1%81%d0%bb%d0%b0%d0%b1-%d0%b4%d0%b2%d0%b8%d0%b3%d0%b0%d1%82%d0%b5%d0%bb/", "text": "Даниел Рикардо удържа първото място в Гран при на Монако, за да спечели втора победа за сезона във Формула 1. За разлика от безапелационната доминация в тренировките и квалификацията, в гонката пилотът на „Ред Бул“ се натъкна на проблеми – загуби от мощността на двигателя си. Основният му преследвач Себастиан Фетел обаче така и не успя да се приближи достатъчно, за да го атакува. Асът на „Ферари“ остана втори, а Люис Хамилтън (“Мерцедес“) трети, като първите 6 коли не промениха позициите си в сравнение със старта. Макс Вестрапен продължи силния ден за „Ред Бул“ като превърна последното си място на старта в 9-о на финала. Лидер в генералното класиране остава Хамилтън със 110 точки, пред Фетел (96 т.), а Рикардо е трети със 72 т.", "date": "2018.05.27", "title": " Рикардо печели със слаб двигател"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%b5%d1%87%d0%b5%d0%bb%d0%b8-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d0%b3%d0%b0%d0%bb%d0%b8%d1%87%d0%b5/", "text": "По първоначални данни кандидатът на ГЕРБ Страхил Страхилов печели кметските избори в с. Галиче, община Бяла Слатина. Правото си на глас през днешния ден са упражнили 986 души от общо 1498 избиратели. За Страхилов са гласували 497 души. Опонентът му от БСП Веселин Тушинов е получил 470 гласа, информира “Фокус”. Близо 63% избирателна активност е отчетена на балотажа в село Галиче до 17 часа, съобщиха от Общинската избирателна комисия в Бяла Слатина, предава БНТ. Въпреки напрегнатата обстановка, вотът протече без особени нарушения. Преди обед беше подаден само един устен сигнал, отхвърлен като неоснователен. В следобедните часове в Общинската избирателна комисии постъпиха общо четири писмени жалби от БСП, като три от тях са отхвърлени. Най-сериозната – за неправомерно дописване на гласоподаватели в избирателните списъци, не се доказа. Както на първия тур, отново възникна нарушение с мобилната избирателна секция, като сега това доведе до административно наказание за членовете й. До изборите се стигна, след като през февруари съдът прекрати правомощията на предишния кмет на населеното място – Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " ГЕРБ печели изборите в Галиче"}
{"url": "https://trud.bg/%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d1%86%d0%b5%d0%bd%d1%82%d1%8a%d1%80-%d0%b2-%d0%b4%d1%80%d0%b5%d0%b7%d0%b4%d0%b5%d0%bd-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0/", "text": "Около 50 жители на център за прием на бежанци и мигранти в източния германски град Дрезден нападнаха полицаи и раниха трима от тях, предаде ДПА. Полицията в Дрезден съобщи, че нейни служители са били извикани в центъра, след като двама грузинци се сбили при раздаването на храна в петък вечер. В отговор на полицейската операция се събрали около 50 обитатели на центъра, които хвърляли запалени цигари и нанасяли удари и ритници, се казва в изявлението на силите на реда. Един от нападателите се опитал да използва железен прът от рамката на леглото си. Ранени се двама полицаи и охранител. Арестувани са четирима грузинци, обвинени в нарушаване на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Мигранти в център в Дрезден нападнаха полицаи\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%b3%d1%80%d1%83%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba/", "text": "От присъдата една група хора, а те не са малко, се надяват да получат морално удовлетворение, че човекът, който десет години като премиер на практика ръководеше и контролираше правосъдната система в държавата, все пак ще бъде осъден. За тази категория хора няма друг справедлив изход за престъпленията на някогашния премиер, освен килията на затвора, пък била тя в скопския Идризово, или в Щипския, или пък където и да е друго място в държавата. Само Груевски да е вътре и да лежи на “топло”. Бил си ги заслужил… Другата група хора, преди всичко негови симпатизанти и привърженици, ще имат повод да повторят думите на самия Груевски, че всички процеси срещу него са политически мотивирани и че той е жертва на политически реваншизъм от новите власти в страната. Но, както самият той каза, “щели да дойдат по-добри времена”, без да уточнява какво има предвид. Трети пък, които се определят като независими или неутрални, или непартийно обагрени, ама загрижени- вероятно ще изпитат задоволство и надежда, че все пак демократичните правила на поведение на магистратите и политиците се връщат и че формулата, която ЕС изисква от Скопие- “Македония- правова държава”, може да се окаже в крайна сметка изпълнима. Първата присъда на Груевски е само за едно от делата, по които той е обвиняем. Остават още четири, ако, разбира се, Специалната прокуратура не намери доказателства за още някое друго. Чета, от момента на обявяването на двугодишната присъда на Никола, експерти вече изчисляват, че по другите четири дела той може да получи общо 20 години затвор. Някаква съдебна аритметика, ако всичко в съда върви нормално, в смисъл, че от всяко дело Груевски натрупа още години в зандана. Самите прокурорки от Специално обвинителство, начело с прокурор Катица Янева, не веднъж са казвали, че ще имат много работа докато извадят на бял свят всички доказателства за извършено престъпление, които се крият в хилядите записи на телефонни разговори, изнесени на бял свят преди четири години от тогавашния опозиционер, а сега премиер Зоран Заев. Самият Груевски даже, с известно чувство на хумор, трябва да му го признаем в този случай, един ден каза, че ходи в съда по-често, отколкото прави секс със съпругата си. Толкова много време прекарва в съдебните коридори и зали. Днес по едно дело- утре- по друго, вдруги ден- по трето… И така- всеки ден. Какво е престъплението, срещу което Груевски получава две години? Нищо и никаква покупка на брониран “Мерцедес” от най-висок клас на стойност 580 000 евро. Помолил човекът вътрешната си министърка Гордан Янкуловска да “вмести” скъпата покупка в общата доставка на коли за нуждите на вътрешното министерство, но така, че – както сочеха записите от телефонните разговори, много-много да не се шуми и да се говори за това. Ако може колата да се скрие в някой ъгъл на гаражите на правителството или на МВР, пък ползването й ще става само с личното разрешение на премиера. Я за някой скъп гост от чужбина, я за нещо по-така… представително, имам предвид. Янкуловска пък наредила на своя помощник-министър Гьоко Поповски, който се занимавал със сделката с доставката, да купи колата, но само от посочена от нея македонска фирма. Поповски изпълнил послушно заповедта на своята министърка, за което само преди два дни бе осъден на шест години и шест месеца затвор. Самата Янкуловска, по хуманни причини заради първата й бременност, бе освободена от съдебно дирене, без това да означава, че когато й дойде времето, няма отново да бъде призована. Да си призная, не знам колко често Груевски е използвал скъпата бронирана машина. Но тя бе се превърнала в трън в очите на македонците, които едва свързват двата края. Пък и в очите на политическите му противници. Когато стана смяната в управлението и Груевски вече не бе премиер, първата работа на медиите бе да потърсят колата из гаражите на властта. Намериха я наистина завряна в един ъгъл, прашна и немита и във вид, който никак не подхожда на автомобил за представителни нужди. Май че се опитаха да я продадат на търг, та заедно с нея да се отърват от тоталитарната и авторитарна сянка на бившия премиер. Ама, май много скоро продавачите си дадоха сметка, че едва ли ще намерят купувач в Македония, който да извади толкова голяма сума, па макар и тя да бе намалена, все с очакването, че ще подлъже някой да я плати…   Та, така. Първата присъда е за две години затвор. Самият Груевски не се яви в съда да чуе аргументите на съдията, и както стана ясно, адвокатите му не пожелаха да кажат, а може би и не знаеха наистина къде е той. Едва ли е в чужбина, най-вече заради това, че от дълго време международният му паспорт е иззет от полицията като противомярка, ако се опита да избяга. А и той е достатъчно популярна, вярно, в негативен контекст, фигура, та едва ли някой граничен полицай би си затворил очите и би го пропуснал да мине оттатък. Къде, един Господ знае?   В продължение на поне 4 години Груевски и няколко души от неговия кръг са подслушвали политици от опозицията, духовници и журналисти – около 20 000 души. Това незаконно слухтене е извършено под прякото ръководство на шефа на контраразузнаването Сашо Миялков (първи братовчед на Груевски – б.р.).   И Никола Груевски, и Зоран Заев казват, че знаят, че по произход са българи, но този, който първи го каже, става жив политически труп.   Господин Груевски изцяло проигра дадения му кредит на доверие. Аз съм удивен и ужасен от начина, по който македонските политици и бившият министър-председател сториха това. Сметката накрая ще трябва да платят македонските граждани. Бъдещето на страната сега е в ръцете на македонците. ЕС ще подкрепи онези от тях, които се борят за демокрацията, правовите принципи и срещу корупцията.   Независимо дали Груевски наистина ще влезе в затвора, Заев трябва да бъде наясно, че той и неговата партия са изправени пред историческа задача и нямат право на много грешки. Отговорността е голяма, точно както и очакванията на гражданите. Груевски вече няма да предопределя съдбата на Македония, но онова, което ще се случва в Македония, навярно ще предопредели съдбата на Груевски.", "date": "2018.05.27", "title": " Никола Груевски – Премиерът-затворник"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b0%d0%bd%d0%be-%d0%b2%d1%8f%d1%80%d0%b2%d0%b0%d0%bc-%d0%b2-%d0%bb%d1%8e%d0%b1%d0%be%d0%b2%d1%82%d0%b0-%d0%b8-%d0%b7%d0%b0%d1%82/", "text": " – Сценарият ми хареса, още когато го прочетох. За първи път играя толкова силно комедийна роля, дори беше малко на ръба на гротеската и се притеснявах да не съм предозирал нещата, но май са се получили.  – Сега снимах в най-добрият в последните години френски сериал – “Бюрото на легендите”. В главната роля е Матийо Касовиц. Филмът е за френските тайни служби. Участвам в четвърти сезон с малка роля на руски хакер. В предния сезон на сериала игра Захари Бахаров. В Украйна, където бяха снимките, се запознах с Любомир Бакчев, който е един от двамата основни оператори там. Той е заминал за Париж през 90-та година и е българин, който е постигнал нещо завидно за чужденец във Франция. Освен че е член на Френската Асоциация на операторите, той снима на високо ниво, преподава в университет и наистина е супер готин тип. Също така след 10 дни започвам снимки в един много голям международен проект, който се подготвя вече почти три години, но за него ще се разбере скоро. А през есента хората ще могат да гледат “Денят на бащата”. Това е сериал, който снимахме със Захари (Бахаров-б.а.), Весела Бабинова и Глория Петкова.  – Изключително добри са и двамата и определено се справиха на ниво. С Митко Бербатов имахме два,или три снимачни дни, той е зает човек и от тогава не сме се срещали, но с Гери ни тръгна приятелство и извън снимките сме се виждали един-два пъти. Тя много ме изненада, защото очаквах, че като човек, който не е от актьорската гилдия и е звезда от малка, ще има по-друг тип поведение, но тя се държа изключително професионално. Още след първите 24 часа целият екип започна много да й симпатизира. Имаше една сцена, в която тя трябваше в пет часа сутринта да падне в студената вода, но тя издържа, без да се оплаква. При Митко Бербатов ми направи впечатление, че дойде изключително подготвен и беше обмислил образа. Направи го по най-добрия начин и стои много адекватно във филма.  – Дъщерята сега е във втори клас и не си позволява пакости, защото съм й казал, че ако ме извикат в училище за оплакване, ще си има проблеми в къщи… Не мога да си обясня, че има родители, които вдигат скандал на учител, като стане проблем и казват – учителят е виновен, а не се замислят, че възпитанието на собствените им деца е тяхна лична отговорност! Това е абсурд, аз стоя твърдо зад учителите.  – Дъщеря ни се прибра веднъж вкъщи и започва да ми рецитира стихотворението “Татковина”, но усетих, че пропуска куплет. Ава ми каза:- нищо не съм пропуснала! После видях в читанката, че на стихотворението е изрязан трети куплет, който е основополагащ за българщината (На уста ми сладка дума/ ще да бъде този кът,/ дето Дунав, Вардар, Струма/ и Марица си текат! Бел. Ред.) В края на вечерта дъщеря ми вече знаеше пълния вариант и в края на годината два класа на годишното тържество рецитираха цялото стихотворение. Това е престъпление според мен – кой министър допуска това да се случва?!  – Монтираме видеоклипа към най-новото ми парче – “Дзен”, което е фийчъринг с Антони Рикев (Wah Tony) и е част от саундтрака на “Революция Х”. Ако всичко върви наред, ще излезе тези дни. Иначе с групата в момента не обсъждаме нещо ново, защото сериалът, в който ми предстои да се снимам, буквално ще ми отнеме цялото време до октомври.  – След като ги има, значи всеки си има публика и аз няма да изпадна в ролята на някакъв чичка, дето ще обяснява “Ам‘чи то т‘ва музика ле и уе!?”. Имаш позиция, кажи я елегантно – чрез изкуството си. Има някои неща, които не мога да разбера, но това не означава, че трябва да ги отричам, защото по същия начин реагираха някои хора и когато се появи “Братя Мангасариян” преди 14 години – въпреки, че ние не си позволихме да имаме нито един пошъл текст. Има талантливи млади изпълнители у нас, но не е лошо малко да си обърнат повече внимание. Говорих си скоро с един от тийн идолите, който се опита да ми обясни, че ако започне с по-смислени текстове, ще загуби аудитория!  – Не съм го гледал, имах твърде много работа. Виждам, че има страшна полемика, но като цяло съм адски НЕ фен на този форум, струва ми се изключително никакъв. Фактът, че нито един световен хит не излиза от този фестивал, освен в началото – в годините на АББА – и от тогава нито една държава не си е изпратила топ изпълнител. Защо от Великобритания не отиде някой, като Роби Уилямс например?! За мен “Златния Орфей” беше на много по-високо ниво.  – Надявам се баш шефчетата, като Тръмп, Путин и корееца да не направят някаква глупост! С българските политици не съм запознат какво правят в момента, но чух за форума “Западни Балкани”. Идеята е много добра, дано нещо смислено да излезе, винаги съм бил на мнение, че алианси и евросъюзи е добре да има, но е хубаво и държавите на Балканите да имаме съюз помежду нас си и да се подкрепяме.  – Искам да са благодарни хора – да знаят, че абсолютно никой не им дължи нищо и всичко, което правят да го постигнат като запретнат ръкави, седнат си на задника и действат. Но най-важното е да бъдат благодарни, защото квотата от неблагодарници е отдавна претъпкана. Двамата с Ава обичаме да си седим вкъщи, дори нищо да не правим, само да я гушна и да гледаме телевизия и ни е хубаво. Водя я на ресторант, на сладкарница, на излет в планината, на почивки – ценя всяка една секунда, когато сме заедно. Иска ми се и с Иво да имам повече време, но живота на 20- годишните е все по извън дома. Това е.  – Да, 10 години по-късно продължавам да й казвам така. Късметлия съм, срещам се с много читави и приятни хора, включително жени – хубави, красиви жени, не съм сляп, но единствената, която титулувам така, продължава да е съпругата ми.  – Вярвам в любовта и затова ми се случва. Иначе не се ревнуваме и така ни е екстра, защо да се самоизяждаме…  – Никаква, защото тя не понася да се показва. Дори не знам как я подхлъзнаха да изиграе съпруга на Куката (Мариан Вълев-б.а.) в “Под прикритие”, но сигурно защото той е убедителен, а и са приятели. (Смее се.) Иначе, сега тя се занимава с интериорен дизайн и наистина не обича да се снима, не обича да излиза дори и няма нужда от много хора. Често й казвам на шега, че е социопат, но тя си е постигнала баланс и си е идеална – човек трябва да си гони баланса. С една нейна приятелка скоро отвориха клуб, който е близо до ст. “Герена”. Взеха буквално една развалина, но с нейните умения тя успя да направи заведение, което според мен е едно от най-красивите неща, направени в столицата тази година. В предна част е сладкарница, като тези в Лондон и Париж, а зад нея има голяма стая и място за парти, където хората да се събират и си изкарват рождените дни например. Много приятно място.  – Шампион не се става само с мили приказки! Никога не съм чувал Нели да каже нещо против Нешка, точно обратното, винаги говори за нея с уважение и казва, че й дължи много.  – Не знам дали се усеща, но когато трябва да се преговаря за дадено нещо, колегите ми винаги се шегуват – арменеца да отиде и да говори! (Смее се.)  – Като всяка жена в нея има някакъв инат, не знам дали е сръбски, или чисто женски. Иначе за качествата на жена ми трябва една година да говоря! В нея съм видял неща, които не съм видял в никоя друга жена в такава степен – толкова деликатен и фин човек. В същото време тя никога не нахлува в личното ти пространство.  -В момента – не, не ни е на дневен ред…  – Човек задължително трябва да вярва, най-малкото в себе си. Вярата ти дава почва под краката, да можеш да стъпиш стабилно, за да вървиш изправен напред. Наскоро, пътувахме с колегите ми от постановката “Редки тъпанари” и качихме един отец на автостоп, за да го закараме до Ябланица. Беше много интересно, защото в колата пътувахме католик, православен, евреин и православен свещеник. Поговорихме си за всякакви неща. Част от семейството ми сме католици, защото корените ни са такива – баба ми е французо-италианка и аз съм кръстен в католическа катедрала, Йосиф Шамли е евреин, Явор Бахаров има турски корени, а Роберт Янакиев е православен, но всички намираме общ език.", "date": "2018.05.27", "title": " Александър Сано: Вярвам в любовта и затова ми се случва"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bd%d0%b8%d0%ba%d0%be%d0%b3%d0%b0-%d0%bd%d1%8f%d0%bc%d0%b0-%d0%b4%d0%b0-%d1%85%d0%b0%d1%80%d0%b5%d1%81%d0%b0/", "text": " – В повечето случаи, когато някой умира, като че ли е преди рождения му ден. Факт! Но това едва ли важи за мен. Просто така се случи, че изпълнението ще е един ден след рождения ми ден. Мисля, че това е хубав знак.  – Този път ще ги пропуснем, за да бъдем всички във форма за премиерата. Ще празнувам на 29 май.  – Писах произведението в продължение на четири години, а пък книгата съм я чел преди 40. Не мога да кажа защо точно сега, но романът на Булгаков ми стои в главата. Когато го прочете човек, не може да го забрави. За мен е невероятен. Има хора, които не го харесват. Обаче въпросът е как тълкуваш книгата и какво разбираш, защото тя е сюжетна и многопластова. И какво изваждаш на бял свят. На мен ми допадна това, че любовта побеждава даже и смъртта. Ако я тълкуваме по този начин.  – Не, няма. Аз съм така устроен, че  има текстове за песни, които седят по една година и повече. В главата ми остават две думи, които изведнъж започват да ми говорят нещо. И явно, че такъв е стилът на мозъка ми. Тези две думи или „Майстора и Маргарита” засядат в мозъка ми, извършва се творчески процес и в един момент дава зелена светлина и се получава музика.  – Никога не ми е тежало чиновничеството. Вярно, така ми се случи животът, че 17 години се разправям с медии, и то все на началнически постове. Но някак си не ми е пречило. Мисля, че мога да дам пример с Бах. Той е имал 17 деца от две жени и му е било най-хубаво да работи, когато около него е било шумно, има движение, детска глъч. Някак си мозъкът ми разделя музиката от преките проблеми. А и аз никога не съм се правил на голям началник. Моята позиция като шеф винаги е била, че такъв пост е временен. Няма доживотен началник. И по-важното е, когато си началник, да не пречиш на хората да си вършат работата. Ако не можеш да им помогнеш, поне не пречи.  – Не мога да кажа. Все пак не мисля да умирам на 29 май в зала „България”. Или поне до представянето в Античния театър в Пловдив на 13 юни трябва да устискам… Може би ще имам възможност да направя и още нещо (смее се). Не знам, но написването на симфонична музика е сериозна работа, която я върша с един много добър музикант – Пламен Велинов. Без него едва ли щях да успея да завърша по този начин „Сънят на Пилат”. Той е много отворен по компютърни неща и различните звуци. Мислехме си, че начинът, по който работим, е „мързелив”, а той се оказа по-трудоемък. Аз го свиря на един синтезатор и му го давам. Той го претворява с други, семплирани звуци, използвайки възможностите на електрониката. Обработваме го и така работим заедно – метър по метър, както се строи магистрала.  – Да, така е замислено. И Пламен Велинов много помага в оркестрацията. По този начин го докарахме до три части – AETERNITAS, LUX AETERNA и MISERICORDIA PRO NOBIS, защото произведението „Сънят на Пилат” е не само инструментална композиция, а е балет. Той има либрето, което аз съм написал, нещо, за което съм се вдъхновил от романа на Булгаков, и от там нататък би трябвало някой Божи ден да се случи на сцената като балет. Повече от музиката е много танцувална, балетна. Във втората част, която е най-изразителна, се срещат Майстора и Маргарита, запознават се, влюбват се и така до смъртта му – просто трябва да се изиграе. Двамата да изтанцуват едно па де дьо и да последват аплодисменти.  – Колкото и да е странно, имам. Маргарита е една цигулка, която е нежна, на момента звуци безпомощно, докато темата на Майстора е виолончело в минорна тоналност. В произведението участва хор, който действа малко като гръцките хорове в античните трагедии. Майстора и Маргарита са обречени и те го знаят, защото любовта им е толкова силна, просто няма как да свърши с щастлив край. В музиката звучи една тема като предчувствие, че нещо ще се случи с тези двама души.  – Ако е преживявал някакви дълбоки чувства – да. Всяка любов има своя апогей, а после, ако двамата са живи и здрави, откриват и отрицателни качества един у друг. Но при Майстора и Маргарита няма време. Тук пламва изведнъж една любов, която свършва за съжаление със смърт.  – Не, не е първото. Имах едно друго. Много странно. Явно ме тегли нанякъде, откъде да знам и аз защо, към по-сложни форми и по-сложен вид оркестрация. Симфоничната поема „Реката” я направих с моя съученик Методи Матакиев, който беше страхотен диригент и невероятно момче. С него бяхме като братя. Той почина. „Реката” беше много идиотска идея. Тя е по текст на Миряна Башева, като текст за песен. И аз реших в един момент да я направя на пет езика – френски, испански, италиански, английски и немски. Всеки куплет на различен език плюс оригинала на български. Да покажем, че има общ смисъл – Европа може да бъде единна (смее се). Това се оказа трудно упражнение. Проблемът беше, че стиховете на Миряна Башева трябва да се преведат на чужд език, но да се запази не само смисълът, а и мелодиката им. Отидох при Валери Петров с молба да преведе стиховете на английски. Той ми каза: „Не мога”. Не е въпросът, че е превел Шекспир. Направил го е, но без да се налага да се съобразява с готова вече мелодия. Спомням си, че на английски го направи Пламен Ставрев от Бургас, на немски се справи Жана Стоянович.  – Тя е достатъчно опитна, има култура, образование, ерудиция. Според мен е свестен човек и би могла да извади цялото противоречие в музиката, сложните образи, вкарани в произведението, защото отделно от Майстора и Маргарита, имаме Пилат. С всичките му съмнения относно Исус, дали е прав или не. Вплетен е Воланд, дори черният котарак Бегемот присъства със закачлива тема. Пилат според мен е един многопластов образ. Той не е злодеят, защото не е виновен. Съдникът казва: „Вие решете какво да правите с Исус”, което само по себе си е пълна демокрация. Не е ли така?! Аз тези неща ги разказвам, но човек трябва да има възможността да ги усети музикално. И това ми е любопитно, дали публиката ще усети цялата вътрешна драматургия.  – Ако не е чел и изобщо няма представа от произведението, малко ще му е трудно. Това не е „Снежанка и седемте джуджета” или „Червената шапчица”. Ако създаденото от мен е някакво постижение, то е, че съм го адресирал към точната линия и точния сюжет. Надявам се, ако непредубеденият слушател прочете анотацията, ще му стане ясно.  – Аз вече не знам кое е елитарно и кое е добро. Мисля, че „Снощи правих кекс” е най-хубавото (усмихва се иронично). От това, което ни заобикаля, не мога да кажа за коя публика е. В края на краищата, човек трябва поне да си мисли, че ще има хора, които ще го разберат. В тези времена, ако се откажеш да имаш някаква естетика, която да е различна от цялата простащина, светът отива на провал. Трябва да има такива хора, които като поезия, картини, музика и театър, като всичко, което се нарича изкуство, държат някакво ниво. На мен никога няма да ми хареса „Яката дупара”, защото е противно на всичко, в което вярвам.  – Аз мисля, че за тях ще е любопитно да дойдат на 29 май в зала „България” или на 13 юни в Пловдив в Античния театър и да чуят „Сънят на Пилат”. Още повече, че и на двете места входът ще бъде безплатен, с покани, взети от касата. Сигурно ще има хора, които ще го харесат, други ще кажат: „Абе, този що не си пише „Сбогом, моя любов” или „Дано, дано”, или „Нека да е лято” (смее се), но се надявам да има и хора, които ще видят смисъл.  – На Бойко Борисов (смее се). Посвещение няма. По принцип е посветено на любовта. „Любовта, без която не можем” – да завършим с клише. От песен на „Тангра”.", "date": "2018.05.27", "title": " Стефан Димитров: Никога няма да харесам нещо като „Яката дупара”"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b8-%d0%be%d1%82-%d1%80%d0%b0%d0%b1%d0%be%d1%82%d0%b0-%d1%88%d0%be%d1%84%d1%8c%d0%be%d1%80%d0%b8-%d1%81%d0%b5-%d0%b6%d0%b0%d0%bb%d0%b2%d0%b0/", "text": "Общо 22 396 лева е размерът на неизплатените трудови възнаграждения през април, установен от Инспекцията по труда във Велико Търново. Това обяви директорът на регионалното ведомство инж. Невена Стефанова. Тя уточни, че на работодателите, които не са изплатили дължимото, са дадени задължителни за изпълнение предписания. След изтичане на сроковете по тях, ще бъде направен последващ контрол, предвиждащ и санкции за неизрядните работодатели. 304 нарушения на трудовото законодателство констатираха през април контролните органи на Инспекцията по труда във Велико Търново. През изминалия месец те направиха 113 проверки в 113 предприятия. 594 принудителни административни мерки е предприела Инспекцията в резултат на контролната си дейност спрямо работодатели. 19 процента от дадените задължителни за изпълнение предписания са за изплащане на трудови възнаграждения и обезщетения след прекратяване на трудовото правоотношение. „От началото на годината се увеличиха драстично подобни сигнали от шофьори. Повечето са били наети по трудово правоотношение за кратки периоди. След прекратяването му, не са си получили възнагражденията”, коментира инж. Стефанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Освободени от работа шофьори се жалват в Инспекцията по труда за неизплатени възнаграждения\t\t\t"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%b9%d0%be%d0%b2%d1%87%d0%b5%d0%b2-%d0%be%d1%82-%d0%b2%d0%b0%d1%80%d0%bd%d0%b0-%d0%bf%d0%bb%d0%be%d0%b4%d0%be%d0%b2%d0%b5-%d1%87%d0%b0%d0%b9-%d0%b8-%d0%bc/", "text": "Резултатите на Атанас д-р Емилова и екипът й определят като впечатляващи. Успехът е не само в трайно свалените килограми и овладените дългогодишни болести, а най-вече в цялостната промяна при мъжа. А той споделя, че невъзможните неща са измислени от нас, хората, за удобно оправдание, когато нямаме воля за промяна в мисленето и нагласите. Атанас потърсил медицинския център на д-р Емилова за консултация и съвети как сам да проведе програмата. Избрал лечението с плодове, чай и мед заради натрупани 125 кг при ръст 175 см, отоци по долните крайници, износване на тазобедрена става, уголемен и максимално омазнен черен дроб, завишени нива на лошия холестерол. Най-големи мъки обаче му причинявала сънната апнея. В последните 2 години мъжът дремвал за кратко на колене, подпрян с ръце върху леглото. Случвало се да падне и е благодарен на съдбата, че не се е наранявал сериозно, защото се случвало да се строполи, докато е изправен. Нормалният сън избягал, като че ли завинаги, и Атанас се принуждавал дори да отбива от пътя при шофиране, защото задрямвал. Това му се случило и по време на първия преглед в медицинския център. Сприятеляването с възглавницата започнало още на 12-ия ден от програмата. Мъжът заспивал спокойно, давещото и задушаващо хъркане го нямало и сутрин ставал отпочинал и зареден с енергия. В сериозната битка за здраве той вече бил намалил теглото с 9,5 кг и се чувствал уверен да продължи. Вместо първоначално препоръчаните 20 дни на плодове, чай и мед, след консултация с д-р Емилова Атанас направил 30 дни. Насърчило го и видимото подобрение на подбедриците на двата крака. От доста време те били силно подути, морави на цвят и с намалена чувствителност. След всяко много трудно и ограничено клякане следвало мъчително изправяне. Често мъжът се питал дали изобщо ще може да се изправи сам. Изпитание било и ходенето. Налагало се често да спира, за да си вземе дъх и да пребори потискащото безсилие. Мъжът е от Варна, но от доста години е избрал зареждащата природа в родното си село Равна гора, близо до морската столица. Преди да се пенсионира, бил заварчик и техническите умения му помогнали да пригоди грижите по двора по най-ергономичен начин. Всички механични приспособления, от тези за кокошките, до поливане на зеленчуци, са патент на Атанас. Във фамилния имот той гледа и 25 кошера. С часове може да разказва за удивителния свят на пчелите и поуките от перфектната им организация. След програмата на д-р Емилова човекът е върнал жизнеността си и споделя, че се чувства с 15 години по-млад. Лекарката е категорична, че спасението от отоците е постигнато с отстраняване на задържаните течности. Намалени са сериозно и мазнините в организма. При свалени след програмата 20 кг, мазнините са 12,9 кг. Изследванията в медицинския център показват нормални нива на лошия холестерол. Черният дроб е върнал нормалните си размери. Докато се връщал към нормалния сън, Атанас се сбогувал с упорито главоболия, болки в краката и предписваните от официалната медицина лекарства. Направил е 20-дневно захранване по индивидуална схема от д-р Емилова и е решен да промени изцяло начина си на хранене. Вече е наясно колко вреди са му носили предпочитаните по-рано големи количества месо, сладкиши, колбаси, прясно мляко и газирани напитки. В двора си има цялото богатство на природните здравословни вълшебства и насърчението на семейството си да следва посочения от д-р Емилова път.   2 стръка зелен лук, 2 стръка пресен чесън /или 1/2 скилидка стар/, 20 г морков, и по желание малко суха чушка се нарязват на ситно, покриват се с вода и се задушават за около 5 мин. Прибавят се 250 г измит и нарязан лапад заедно с 1 стрък прясна мащерка, 1 стрък пресен джоджен, по една щипка чубрица и самардала. След тях се добавя 30 г булгур, долива се малко вода и остава на слаб огън, докато се поеме водата (няколко минути, според предпочитаната гъстота).", "date": "2018.05.27", "title": " Атанас Йовчев от Варна: Плодове, чай и мед спасяват от тежки болести\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b4%d0%b0%d0%bd%d1%87%d0%b5%d0%b2-%d0%b1%d0%b5%d0%b4%d0%bd%d0%be%d1%81%d1%82%d1%82%d0%b0-%d0%b5-%d0%bf%d1%80%d0%b8%d1%87%d0%b8%d0%bd%d0%b0-%d0%b4%d0%b0/", "text": "„Една от основните причини да не сме част от Еврозоната е именно бедността. Тя пречи да влезем в този клуб на богатите“. Това заяви народният представител от ПГ на „БСП за България“ Димитър Данчев пред БНР. Той подчерта, че България изпълнява числовите критерии за приемане на еврото, но това не е достатъчно, защото европейските страни очакват от нас истински реформи. „Пенсионната система, образованието, здравеопазването и пазарът на труда да не оказват такъв натиск върху фискалната политика, какъвто го виждаме към момента“, обясни Данчев. Той припомни, че БСП и в рамките на този мандат, виждайки големите проблеми в образованието, предложи да се въведе карта „икономика – образование“, която да определи нуждите на бизнеса в съответните региони и да стимулира развитието на образованието по начин, по който да дава необходимите кадри на бизнеса. „Анализът на Европейската централна банка е своеобразен шамар за управляващите, защото до голяма степен посочва същите предизвикателства пред страната ни, като доклада през 2016 г.“, допълни Данчев. Според него това за пореден път показва, че в политико-икономически план България вместо да се развива, тя изостава. „В доклада се обръща внимание на качеството на институциите и управлението у нас. Посочва се необходимостта от структурни реформи, включително и връзката между образование и пазар на труда, подобряване на конкурентоспособността, по-голяма ефективност при харчене на публични средства“, каза той. По неговите думи това включва и значително намаляване на корупцията, осигуряване на независима и ефикасна съдебна система и подобряване на качеството на образователната система. „Ако за някои тези констатации представляват изненада, то за нас от БСП съвсем не е така. Аз лично по време на изслушване на министъра на икономиката в НС , го критикувах за състоянието на бизнес климата у нас, за липсата на адекватна политика за привличане на повече чуждестранни инвестиции в страната“, допълни народният представител. Според него жестоко изоставаме с въвеждането на електронното управление, а от там се забавя административната реформа и намаляването на административната тежест за бизнеса. „Изключително важно е България да стане част от Еврозоната. Голяма част от нашето общество не разбира ползите от присъединяването на страната ни, но трябва да се говори и обяснява“, подчерта той. Според него Еврозоната е гарант за по-голяма стабилност и сигурност. „Това ще доведе до повече чуждестранни инвестиции“, каза още Димитър Данчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Димитър Данчев: Бедността е причина да не сме в Еврозоната"}
{"url": "https://trud.bg/%d0%b7%d0%b0%d0%b1%d0%b5%d0%bb%d0%b5%d0%b6%d0%b8%d1%82%d0%b5%d0%bb%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%b1%d0%b5%d1%80%d0%bd-%d0%b2-%d0%bf%d0%b0%d0%bc%d0%b5%d1%82-%d0%bd/", "text": "На 25 май 2018 г. в концертната зала на „Йехуди Менухин Форум“ в Берн се състоя тържествен концерт по повод 24 май – Деня на българската просвета и култура и на славянската писменост, съобщиха за “Труд” от посолството ни в  Конфедерация Швейцария и Княжество Лихтенщайн, което е организатор на събитието. Концертът беше и в рамките на съпътстващата културна програма за българското председателство на Съвета на ЕС 2018 г. Участие в тържествения концерт взеха известните български изпълнители от трио Владигерови: Екатерина Владигерова – пиано, Александър Владигеров – тромпет и флюгелхорн, Константин Владигеров – кларинет и пиано, както и живеещата в Швейцария известна българска пианистка Ирина Георгиева. Посланикът на Република България в Конфедерация Швейцария и Княжество Лихтенщайн  Н. Пр. д-р Меглена Плугчиева поздрави гостите. Тя подчерта, че културата заема централно място в програмата на българското председателство, особено в годината на Европейското културно наследство. Целта на събитието е да се представи България, нейната култура и традиции. В духа на българското председателство през тази година празникът се свързва и с Кирило-Методиевия юбилей, който отбелязва едно от събитията, направили ни част от Европа. Това е годишнината от освещаването на славянските книги в Рим от папа Адриан II, с който акт старобългарският език става третият културен език в Европа. Единадесет века по-късно България внесе официално тази азбука в Европейския съюз, като по този начин дава своя значителен принос към европейското културно наследство, подчерта посланик Плугчиева. Концертът беше посетен от многобройна публика от представители на швейцарската общественост, дипломатическия корпус и на българската общност. Изпълнителите покориха отбраната публика. Виртуозните изпълнения на авторските джаз творби с традиционни български мотиви на  Владигерови и на пианистката Ирина Георгиева допринесоха за настроението на светлия празник. Концертът завърши с химна за 24-ти май  „Върви народе възродени“, чието изпълнение развълнува и изправи на крака присъстващите в залата приятели на България и нашите сънародници. След концерта участниците в мероприятието поднесоха цветя пред паметната плоча на Св. Св. Кирил и Методий в градината на българското посолство. Гостите имаха възможност и да опитат качествени български вина и да се запознаят с кулинарните традиции на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Забележителен концерт в Берн в памет на светите братя Кирил и Методий"}
{"url": "https://trud.bg/71-%d0%b3%d0%be%d0%b4%d0%b8%d1%88%d0%b5%d0%bd-%d1%88%d0%be%d1%84%d1%8c%d0%be%d1%80-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8-%d0%ba%d0%b0%d1%82%d0%b0/", "text": "71-годишен шофьор опитал да подкупи пътни полицаи в Исперих, които го хванали да кара без поставен предпазен колан. За да не му съставят акт, той подхвърлил в колата им 40 лв. Това информираха от полицията в Разград. Опитът за подкуп на длъжностните лица от „Пътен контрол“ е станал по обед в петък. Тогава в Исперих бил спрян автомобил „Фиат Пунто”, управляван от 71-годишния Т.С. от село Радинград. Виждайки, че ще получи санкция заради нарушението, водачът решил да стимулира проверяващите да си затворят очите, но не сполучил в опита си и сега ще отиде на съд. По случая тече досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " 71-годишен шофьор опитал да подкупи катаджии"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d1%83-%d1%81%d0%bb%d0%b0%d0%b1-%d0%b5%d0%b3%d0%b8%d0%bf%d1%82%d1%8f%d0%bd%d0%b8%d0%bd-%d0%bd/", "text": "Григор Димитров започна участието си на “Ролан Гарос” срещу 27-годишния египтянин Мохамед Сафват, №182 в световната ранглиста, вместо срещу опитния сърбин Виктор Троицки, 89-и в света, който се отказа в последния момент. Сафват влиза в турнира като резерва – т.нар. lucky loser. С два пробива Димитров взе първия сет с 6:1. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Григор започна срещу слаб египтянин вместо срещу опитния Троицки на “Ролан Гарос”\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80/", "text": "Киев и София споделят общи ценности за толерантност между хората. Българският народ и нашият град може да се гордеят със своята история. Това каза кметът на София Йорданка Фандъкова в Киев при   на площад на името на Димитър Пешев днес. Кметът Фандъкова благодари на кмета на Киев Виталий Кличко за поставянето на паметна плоча на големия българин – Димитър Пешев, който играе ключова роля като подпредседател на Народното събрание за спасяването на българските евреи. Кметът на София заяви също, че сме готови да работим заедно с кмета на Киев и неговия екип, да споделяме опита си в преодоляване на предизвикателствата пред големите европейски градове. Очакваме да посрещнем г-н Кличко в нашия град още тази есен, каза Фандъкова. В събота кметът на София проведе лична среща с кмета на Киев Виталий Кличко. По време на срещата бяха обсъдени проекти, по които двете столици работя. Фандъкова покани Виталий Кличко да посети София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Кметът на София Йорданка Фандъкова присъства в Киев на откриването на площад на името на Димитър Пешев"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81-%d0%b1%d0%b5%d1%81%d1%82%d1%81%d0%b5%d0%bb%d1%8a%d1%80-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f/", "text": "Книга на българка, живееща в Австралия, оглави класацията на бестселърите в „Амазон” за по-малко от 24 часа след появата й на сайта. Елена Лонг и съпругът й Тревър заеха челно място в три категории за брак, дългосрочни връзки, любов и романтика с книгата си „Long Relationship: Cracking the Relationship Code” („Дългосрочни взаимоотношения: Да разгадаем кода на (семейните) връзки”). Произведението им за момента е само на английски език и е купувано в Австралия, България, Канада, САЩ, Великобритания и Бразилия. „Шифърът на Лонг” – така ще се казва книгата на семейството, когато излезе на български език у нас догодина. Елена и Тревър успяват да завършат книгата за шест месеца. В нея споделят опит от работата си с хора, дават съвети от своя личен живот и разкриват тайната за здраво семейство след обстойна научна работа на дългогодишни изследвания, проведени предимно в Америка, разказва Елена. „Звучи малко сухо, но книгата е написана в разказвателно-хумористичен стил (благодарение на английския хумор на Тревър). Дава много практични съвети за това как да покажеш любов, подкрепа и уважение към партньора, така че да създадете успешна връзка, и да извървите живота заедно, хванати здраво ръка за ръка”. Общуват с двойки, които не са наясно как да създадат нещо специално, „и да направят връзката с „половинката си” едно невероятно приключение със споделени радости”, казва българката. Елена е родена в Ботевград, прекарва част от детството си в Кюстендилския край. Завършва английска филология в Софийския университет, след което работи като директор на езиков Diva Centre в Пловдив.  Тревър е израснал в Англия, където e завършил радио-електроника и работи в търговската флота. След почивка в Австралия се установява там вече повече от 30 години. През 2005 г. Елена заминава в Мелбърн след кратка процедура за имиграция на базата на диплома и професионален опит като учителка. „За да обогатя живота си, започнах да посещавам курсове по лайф-коучинг и НЛП (нервно-лингвистично програмиране). На последния курс се запознах с хипнотерапевта Тревър, който буквално ме омая и „хипнотизира” за цял живот. Скоро след това се преместих при него в Сидни”, споделя тя. И двамата работят като лайф коуч с хора, които изпитват стрес, хронична умора, и други „симптоми”, причинени от стари емоционални травми. „В момента, в който тази стара шлака е изчистена, в живота на клиентите настъпват значителни промени и те се реализират в професионално отношение, подобряват здравето и финансите си, семейната динамика, и най-важното – отношението към себе си. Една от основните философии на лайф коучинга е, че не може другите да те харесват, ако ти не обичаш и уважаваш себе си – човешкото създание, което виждаш в огледалото.” Работят и със (не)семейни двойки, които искат да заздравят отношенията си, или искат заедно да са по-успешни, щастливи и да постигат още повече в живота. При подготовката на книгата се сблъскват с трудности – в началото, когато не знаят как да подходят. И после в края, когато редактирането изисква „птичи поглед” и обръщане на внимание на всеки детайл, казва Елена. ”Гордеем се да се считаме за „експерти в действие” при разрешаването на проблеми. Ако има несъгласие, бързо си изясняваме позициите, без да ги приемаме като лична нападка. И най-важното – винаги успяваме да се разсмеем един друг и да превърнем застрашаващия конфликт в шега, и урок за в бъдеще”. Елена и Тревър подготвят книги за взаимоотношенията с децата и тийнейджърите. „Но в момента работим върху създаване на успешно общество от (семейни) двойки, които се вдъхновяват да постигат своите цели, следвайки примера на лидери в различни области на живота”.", "date": "2018.05.27", "title": " Българка с бестселър в Австралия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bd%d0%b0%d1%82%d0%b0%d0%bb%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2%d0%b0-%d0%b8%d0%b3%d1%80%d0%b0%d0%b5-%d1%81%d0%b8%d1%80%d1%82/", "text": "Синоптикът на БТВ Емо Чолаков предизвика колежката си Натали Трифонова в ефира на “Търси се” да изиграе гръцкия танц сиртаки. Трифонова не знаеше стъпките на танца, но все пак трябваше да го изпълни, тъй като предизвикателството беше отправено. “Сиртаки изобщо не мога да танцувам, Емо, ще те убия”, каза шеговито блондинката и все пак се изправи да изпълни предизвикателството. “Емо, ще те мразя цял живот за това, което ми причиняваш”, допълни тя с усмивка. Чаровната синоптичка говореше и за най-тежкия период в живота си, в който майка й пострадала сериозно при катастрофа на гръцкия остров Миконос. Двете били на АТВ и се блъснали в мотоциклет. „Намерих я в безсъзнание, легнала. Помислих си най-лошото, светът ти се срива за секунди. Докато чаках да дойде в съзнание, минутите бяха безкрайни”, каза с треперещ глас Трифонова. „Катастрофата много ме промени. След като се върнах в България, стесних кръга на хората около себе си. Майка ми е най-важният човек в живота ми. Тя ми е всичко. Не си представям живота си без нея”, добави тя. Натали още веднъж демонстрира танцови умения пред камерата, защото майка й я накара да влезе в ролята на световноизвестната гръцка синоптичка, която танцува, докато представя прогнозата за времето. Синоптичката разказа за пръв път, че все още е с детската си любов. “Той е много по-добър човек от мен, много по-благ характер”, казва Натали за приятеля си Доан Хасан. През годините двамата са се разделяли няколко пъти, но винаги намирали отново пътя един към друг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Вижте как Натали Трифонова играе сиртаки (ВИДЕО)"}
{"url": "https://trud.bg/%d0%b2-%d1%81%d0%b5%d1%80%d0%b8%d0%b0%d0%bb%d0%b0-%d1%81%d0%b5%d1%81%d1%82%d1%80%d0%b8-%d0%b2%d1%80%d1%8a%d0%b7%d0%ba%d0%b0%d1%82%d0%b0-%d0%bd%d0%b5-%d0%b5-%d1%81%d0%b0%d0%bc%d0%be/", "text": "“Сестри” е най-новото заглавие, което БНТ1 предлата на своите зрители. Италианската теленовела е снимана през 2017 година има общо 12 епизода, които ще се излъчват всеки уикенд от 14 до 15 часа. Малкото италианско градче Матера се оказва кръстопът на страсти и отправна точка на съдби. Различни по характер, но близки по светоусещане, две сестри са дълбоко свързани не само във всекидневието, но и интуитивно. Киара е адвокат в Рим, неомъжена и отдадена на кариерата. Неочакван призив я връща в родния град при сестра й Елена и майка им Антония. Елена има странни преживявания, а Антония страда от деменция. В сложния кръг от събития Киара търси начин за повече разбиране и намира повод за среща със стара любов. Разтърсващите събития, в които всички са неволни участници, помагат на семейството да преосмисли значението на близостта. В ролите: Анна Вале, Лорета Годжи, Ана Катерина Морариу, Ирене Фери, Алесио Васало и др.", "date": "2018.05.27", "title": " В сериала „Сестри” връзката не е само родствена"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b8%d0%b7%d0%b2%d1%8a%d0%bd-%d0%b5%d0%b2%d1%80%d0%be%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%b7%d0%b0-%d0%b1%d0%be/", "text": "След 8 години в две последователни програми на ЕС за индикация на бактеорологично оръжие при терористичен акт МЗ с външен отдел от 50 души е пропуснало да номинира Центъра за заразни и паразитни болести, за да продължи участието си, алармира директорът му и национален консултант по микробиология проф.д-р Тодор Кантарджиев. В програмата ще бъдат включени дори Черна гора, Херцеговина, но България–не, поради целенасочено нехайство. Това  каза проф. Кантарджиев по време на лекцията си за заплахите при биотероризъм, изнесена по време на XVII национална среща на фондация „МОСТ”/Медии, Общество, Семейство, Традиции”/, която отново събра в Албена  научни светила в медицината и здравеопазването. “В днешния глобален свят е перманентна заплахата от внос на опасни за живота инфекции, съществува риск от биотероризъм с ужасяващо тежки последици. България разчита само на Националният център за заразни и паразитни болести с две лаборатории, които с минимален ресурс  идентифицират причинителите на опасни зарази като антракс,  чума, туларемия, бруцелоза и едра шарка-кравешка и маймунска, и др., за да се реагира при всяка възникнала ситуация, включително и биотероризъм”, каза професорът. Той припомни, че преди четвърт век в страната е имало 25 лаборатории към РЗИ, които са правили някакви индикации на биологично оръжие, но вече ги няма. „При три университетски лаборатории само Центърът успя да разкрие случая на  антракс във варненско село преди две години, при който почина стопанинът на заразената заклана крава, а ветеринарите иззеха опасното месо от 38 магазина по Черноморието. Ако един германец беше умрял от антракс, ви гарантирам, че нямаше да се радваме на немска реч и чужденец нямаше да стъпи  най-малко 10 години тук в България”, каза проф.Кантарджиев, който  припомни и случая с бруцелоза в град Рила, от която можеше да пламне цялата страна. “Но държавата продължава да държи с три пъти по-ниски заплати от тези на чиновниците в Министерството на здравеопазването хората, които всеки ден рискуват здравето си и това на децата си, работейки със СПИН и други опасни инфекции”, посочи още той. Според него МЗ има три ангажимента–профилактика на болестите, организация на лечението и реакция при кризи и масова опасност за населението, но акцентът е върху лечението, което е ангажимент на НЗОК, за профилактика на болестите няма почти никакъв ресурс, а за готовност за реакции при кризи въобще не се мисли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " България е извън европрограмата за борба срещу биотероризма"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0-%d1%87%d0%b5-%d0%bc%d0%b0%d0%ba%d0%b5%d0%b4/", "text": "Според президента на Сърбия Александър Вучич, коментирайки европейските перспективи на Балканите, по време на срещата на високо равнище на ЕС през юни Македония и Албания няма да получат нищо повече от похвала за напредъка в реформите, предава македонската медия „Фокус“. „В много незавидна ситуация са Македония и Албания, които, както се предполага, през юни ще бъдат някак потупани по рамо, за да не се каже, че това бедствие и че нищо не са получили, но няма да им се позволи да отворят главите“, заяви сръбският президент. Спекулациите се засилиха, тъй като в медиите се появиха неприятни изказвания, според които няколко държави са против започването на преговорите за присъединяване. Те смятат, че корупцията и неефективните институции все още управляват страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Александър Вучич прогнозира, че Македония и Албания няма да получат нищо повече от похвала за напредъка в реформите"}
{"url": "https://trud.bg/%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%bf%d0%be%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d1%85%d0%b8%d0%bb%d1%8f%d0%b4%d0%b8-%d0%bf%d1%8a%d1%82%d0%bd%d0%b8%d1%86%d0%b8-%d0%bd/", "text": "Хиляди пътници са блокирани на лондонското летище „Станстед“ заради гръмотевична буря, нанесла повреда на системата за зареждане на гориво. Десетки полети са забавени с часове, повечето от авиокомпания „Райънеър“, за която летището е основна база, пише The Independent. Тази сутрин „Райънеър“ е започнал да отменя полети – до Барселона, Братислава, Будапеща, Рим, Милано, Корк, Дъблин и Пиза. Говорител на авиокомпанията уточни, че проблемът е предизвикан от проблем със системата за зареждане на гориво, причинен от удар на мълния. Управата на летището допълни, че в момента инженерите вече са ремонтирали системата, но част от полетите може да бъдат забавени или отклонени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Отмениха полетите на хиляди пътници на лондонското летище “Станстед” заради гръмотевична буря"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%81%d0%b5%d0%b7%d0%be%d0%bd%d0%b0-%d0%b7%d0%b0%d0%b5%d0%b4%d0%bd%d0%be-%d1%81-%d0%bd%d0%be%d0%b2-%d0%bf%d1%8a%d1%82-%d0%ba%d1%8a%d0%bc-%d1%81%d0%bb/", "text": "Сезонът в Слънчев бряг ще бъде открит заедно с пускането на новия път към курорта в района на Ахелой. Досега там ставаха огромни задръствания, образуваха се “тапи”, които изнервяха до краен предел, устремилите се към комплекса шофьори. Освен това трансферите – автобусите с туристи от летището, се бавеха по час, че и повече, докато стигнат до Слънчев бряг. Сега е направен обход в района на Ахелой и автомобилите няма да минават през града. Очаква се новият път да бъде пуснат на 13 или 18 юни, коментираха хотелиери от курорта. Те плануват откриването на сезона с тържествена церемония да стане по същото време, за да е двоен празникът. “Вече сме пълни с туристи. Те са предимно израелци, чехи и молдовци, има и англичани”, каза пред “Труд” Веселин Налбантов, заместник-председател на БХРА. По думите му проблемът с кадрите вече е решен. Той и колегите му са си назначили достатъчно хора, като сред персонала има и чужденци. “Имам в хотела си азербайджанци, тюркмени, украинци, македонци, предимно млади хора”, разкри Налбантов. По думите му, европейските нации са застаряващи и се търсят млади хора. Затова нашите кадри предпочитат Германия примерно, където заплащането е по-добро. В същото време и ние сме атрактивни за много страни. При много от дошлите да работят у нас езиковата бариера не е проблем, посрещаме ги топло и те бързо се интегрират, коментира Налбантов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Откриват сезона заедно с нов път към Слънчев бряг\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%ba%d0%be%d1%80%d0%b5%d0%ba%d1%86%d0%b8%d0%be%d0%bd%d0%bd%d0%b0-%d1%84%d0%b0%d0%ba%d1%82%d1%83%d1%80%d0%b0-%d0%b7/", "text": "Плащане по корекционна фактура, с допълнително начислени 1 298,60 лв., отърваха трима наследници на имот, сюрпризирани от енерго дружество, че дължат още пари, освен редовно плащаните, след като доставчикът подменил електромера и открил намеса в него. Историята с разправиите за тока се разиграла в разградско село. Длъжниците отказали да пращат и потърсили помощ от Районния съд да прецени дали наистина имат дълг. Магистратите пък се произнасят в тяхна полза и така дружеството, което им начислило допълнителната консумация за една година назад, не само няма да получи исканите пари, но им дължи и 759 лв. разноски за делото. Този път казусът с допълнително начислените пари е след експертиза на подменен електромер. При смъкването му той не показвал проблеми. При софтуерно четене обаче било установено, че има намеса. Констатирано било, че през него е преминала енергия, която не се визуализирала на дисплея му, съответно не била отчетена и заплатена. За изясняване на ситуацията била направена съдебно-техническа експертиза, която излязла със заключението, че електромерът е технически неизправен. Метрологичната проверка била след предвидения 6-годишен срок. „Задължението да поддържа измервателния уред в изправност е на ответника, а не на ищците. Софтуерната намеса може да бъде извършена от лице със специални познания в областта и специален програмен продукт. Ето защо и при липса на доказателства за виновно поведение на потребителя в негова тежест не следва да бъдат вменени последиците от установеното неправомерно въздействие върху средството за техническо измерване”, смята съдът и излиза със становище, че клиентите не дължат пари на дружеството. Решението подлежи на обжалване пред Окръжния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Съдът отхвърли корекционна фактура за 1 298 лв. ток"}
{"url": "https://trud.bg/%d0%bf%d0%be%d1%80%d1%82%d1%83%d0%b3%d0%b0%d0%bb%d1%81%d0%ba%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%bc%d0%b0%d0%bd%d0%b8%d1%88-%d0%b5%d0%ba%d1%81%d0%ba%d0%bb%d1%83%d0%b7/", "text": "– Това се две много различни надпревари. Спомням си как никой не очакваше Португалия да спечели европейското първенство. Факт е за мен, че там не изиграхме най-красивите си мачове, но във футбола най-важното е да побеждаваш. Ние имахме най-добрата комбинация от фактори, за да спечелим: много добро приятелство между играчите, качествата на футболистите ни, решителност в най-важните моменти. Световното и европейското обаче са много различни. На мондиала в играта влизат Бразилия, Аржентина и други страни, които винаги имат много добри футболисти. Нещата стават доста по-сложни. Освен това във футбола всичко е възможно. – Да, беше изненада. Разбира се. В предишни години и издания на първенството сме имали отбори с много по-големи качества и показващи по-красива игра, но именно този тим се оказа печелившият. Направи така, че с цялата подкрепа на всички в страната ни и с футболните качества на играчите и тактиката и стратегията на треньора ни да спечелим заслужено първенството. Късметът е важен във футбола, но освен него, Португалия имаше също и много солидни футболни аргументи. Изненадата беше в това, че на първенството играха отбори с много по-големи имена и с много повече индивидуални качества, но ние пък имахме много сплотен тим и спечелихме. – Някои казват, че това е Роналдо, защото той е наистина половин отбор. С целия този негов талант и усърдие … Все пак той е най-добрият играч в света. След него идват и останалите ни футболисти с много добри качества и с амбиция да правят нещата все по-добре, за да водят Португалия винаги по пътя към победата. – Да. Малко сме несправедливи в оценките си към останалите ни национали. В края на краищата и те са на терена и се борят и жертват за този отбор. Когато вкарахме победния гол срещу Франция, Роналдо вече не беше на терена, така че е много трудно да се отговори на този въпрос. Разбира се всички искат Роналдо да играе винаги, защото с него отборът е по-добър. Не трябва обаче да забравяме, че и останалите ни футболисти имат много солидни качества. – Мисля, че водещо е невероятното му желание винаги да побеждава. Той е човек, който иска във всеки нов ден да е с нещо по-добър от предишния. Всичко, което прави е свързано с футбола и с това да става все по-добър. Спомням си, когато още играех в националния отбор, че първи пристигаше за тренировките и винаги си отиваше последен. Постоянно работеше, за да подобрява всеки един аспект на играта. Дори свободно време той не планира. Всичко в живота му е футбол. – Да. Вярвам в неговите планове, защото той тренира много усилено и много си пази здравето. Храни се изключително здравословно, не пие алкохол. Мисля, че когато един играч се грижи така педантично за тялото си и е такъв стопроцентов професионалист е възможно да играе до 40 години. Има много примери за това. Спомням си, че бяхме заедно със Санети в „Интер“ (Милано) и той игра до 40 години като определено можеше и до повече години. – Еузебио ще бъде винаги един символ на португалския футбол. Ще остане в историята завинаги. Той е единствената легенда от световна величина в неговото поколение. Роналдо има своите безбройни титли и е бил обявяван за най-добър играч толкова много пъти. Има повече титли в кариерата си и държи много повече рекорди. Като минат години сигурно в историята Ронадло ще бъде по-значим, но хората, които са гледали Еузебио да играе на живо ще продължават да мислят, че той е по-добрият. Аз лично нямам отговор на този въпрос, защото не съм гледал Еузебио да играе, но пък за сметка  на това съм бил съотборник на Роналдо и ви казвам: Той е уникален. – Да. Загубихме от тях първия и последния мач на първенството. Беше наистина голямо разочарование. Още повече, че играхме в родината ни пред собствена публика. Излизаш на финал пред сънародниците ти и имаш шанс да останеш завинаги във футболната история с победа и титла, каквато Португалия никога не беше завоювала дотогава. В такива точно случаи, когато загубиш разочарованието е наистина брутално. – Спомням си този двубой много добре. Все пак беше първият ми за националния отбор. Играхме на стадион „Дас Анташ“ в Порто. Валеше. Няма как да забравя своя първи мач с националната фланелка. И то срещу великата футболна сила Бразилия и особено след като и ги победихме! Да. Играл съм и за трите португалски гранда – „Бенфика“, „Порто“ и „Спортинг“. При нас футболната култура е такава, че рядко един футболист може да премине от един в друг от тези вечни съперници. Аз го направих, но беше адски трудно. Тогава „Бенфика“ ме беше пуснала да тренирам индивидуално. После Мауриньо ме потърси и ме взе в „Порто“. Разбира се, тази година беше много трудна за мен, защото когато минаваш от „Бенфика“ в „Порто“, очакванията към теб са да бъдеш най-добрият и да правиш всичко перфектно. Трябва много здрава психика, за да издържиш на такъв натиск. – Това е така, защото в Португалия имаме много добра школа и много таланти. Важни за са също и треньорите, които умеят да предават на младите футболисти знанията си. Имаме също и много добро качество на инфраструктурата в самите клубове. В школите им не липсва нищо. Пътят за младите е начертан от толкова поколения преди тях, че те само трябва да го следват и да осъществят мечтите си. – Аз се запознах с Жозе Моуриньо още когато бях в „Бенфика“. Чак след това той и президентът Пинто да Коща дойдоха да ме вземат в „Порто“. Още от млад Моу беше с големи познания и качества. Още тогава разбираше, че за да има успехи трябва да работи много усърдно, да бъде точен и справедлив към играчите си. Той говори с футболистите си винаги пред всички останали в съблекалнята. И още тогава имаше тази неутолима амбиция и жажда за победи. – УЕФА. За мен лично спечелването на УЕФА беше много по-трудно. Това е и един от най-ярките спомени за мен в кариерата ми. Беше една наистина трудно спечелена титла след уникален финал, завършил 3:2. Разигра се едно драматично преследване в резултата срещу „Селтик“ и то в условията на невероятна 42-градусова жега. Освен всичко трябва да отбележа, че това беше и първата купа на УЕФА, спечелена от „Порто“. Дотогава клубът не беше печелил триумфирал с този трофей. А когато постигаш нещо за първи път, оставаш в историята. – Номер 10. Петров, нали? Да. Много класен играч. – Три на нула, защото спряхме да играем. (Смее се) Така е, но всеки мач от Шампионската лига е труден. „Монако“, преди да стигне до финала, бяха отстрани „Реал“ (Мадрид) и други класни отбори. Ние също се бяхме справили добре. А в един финал може всичко да се случи и затова трябва човек сериозно да се подготви и да работи до последния момент. Ние просто бяхме себе си и спечелихме един финал, който сигурно отстрани е изглеждал лесен, но вътре на терена не беше точно така. – Да. Спомням си, че беше един наистина труден двубой, защото „Онсе Калдас“ са много здрави в защита и се бяха затворили наистина добре. Ние пък пробвахме удари от всякакви дистанции и положения, но топката така и не влизаше. Така се стигна до дузпи и дори при тях пропуснах да вкарам, но независимо от това победихме. Тогава ме обявиха за играч на мача и това означаваше премия, която беше чисто нов автомобил. Аз обявих, че не го искам и че е по-добре тези средства да се дарят на институции, които се грижат за децата без родителски грижи. Не исках да получа тези пари или автомобила и затова реших, че ще е по-добре да ги даря за някаква добра кауза. – В единството. Определено в единството отбора. Разбира се, и качеството, защото без качествени играчи няма как да побеждаваш. – Да. Имам привилегията да съм един от малкото футболисти, които са били тренирани от Моуриньо толкова пъти: и в „Бенфика“ и в „Порто“ и в „Челси“. Сега имам малък собствен клуб в Португалия и дори ходих да го посетя за две седмици, когато беше в „Челси“.. Поддържаме контакт, както е нормално за футболни професионалисти, а също и за хора, които заедно са спечелили много трофеи. Безспорно имаме голямо уважение един към друг. Точно това например помага и за изграждането на добри отношения във всеки отбор. – Мисля, че десетина играчи и то португалци, които са успели да го постигнат. – Нормално е да имам при подобно движение. Ние в Португалия имаме такава футболна култура, която не се приема преминаване в редиците на вечните съперници. Ако си в „Бенфика“ и играеш добре – всички са доволни. Но ако отидеш в „Порто“ и продължаваш да играеш добре никой в „Бенфика“ не са радва. Дори напротив – бесни са! В такава ситуация просто трябва да бъдеш професионалист и да не се поддаваш на емоции. Ако искаш да да продължиш да имаш една добра футболна кариера не трябва да обръщаш внимание на натиска и на критиките. – „Бенфика“ е напълно различна от „Порто“, който през последните години практически спечели всички трофеи, които един професионален футболист мечтае да има. Дори и Лига Европа. „Порто“ като клуб има наистина много добра организация и освен в Португалия жъне също и международни успехи. Всички в клуба работят, за да има точно такива международни успехи. В „Бенфика“ обаче не е така. Пълен провал на международната сцена. Затова за мен няма подобен проблем, защото в сърцето ми съм за „Порто“ и дори съм акционер и член на клуба. – Така се получи, защото когато отидох от „Порто“ в „Динамо“ (Москва), не успях да се адаптирам към реалността в този руски клуб. И „Челси“, където тогава треньор беше Моуриньо, ме привлече. Там останах 16 месеца. Исках обаче да играя в най-фантастичния шампионат в света – испанската Ла Лига и „Атлетико“ ми направи предложение, на което не можех да откажа. Между мен и треньора на отбора тогава обаче се получи една не много приятна ситуация. И в резултат на нея ме изпратиха в „Интер“ като преотстъпен за 6 месеца, с опция след този период да се върна при тях. – Да играя за „Алетико“ беше привилегия и голяма чест. Истински гранд с уникална публика. За мен испанската Ла Лига е шампионатът, в който се играе най-добрият футбол. Единственото нещо, за което съжалявам във футбола е, че не останах за по-дълго там. – Имах привилегията да играя за „Интер“ (Милано) – един истински колос. За „Атлетико“(Мадрид) – гранд във всяко едно отношение. Също и за елитните „Челси“, „Порто“, „Кьолн“ … Истинско футболно пътешествие! В Германия си спомням винаги пълните стадиони. Наистина много хора посещават мачовете от шампионата там. Общо взето във всичките отбори където съм играл е имало добра атмосфера на стадиона и мачовете винаги са били много посещавани. Най-хубавият футбол за мен обаче е в испанската Ла Лига. – Спомням си Бербатов. Играх срещу него когато той беше в „Тотнъм“, а аз в „Челси“. България има много класни играчи. Винаги сте впечатлявали с технични футболисти. Имаше период, в който винаги бяхте на големите първенства. Разбира се, нормално е да има периоди на смяна на поколенията и спадове в играта на всички национални отбори. Сменят се играчите или треньорите, променят се и времената. Има всякакви ситуации в тази магия наречена футбол, но аз винаги съм се радвал на големите ви и технични футболисти. – Е, Стоичков … (Смее се). – Най-важната персонална награда е когато получиш признание за работата, за смелостта и приноса ти за твоята страна. Затова за мен най-ценен е орденът, който Португалското правителство ми присъди за заслуги към страната.", "date": "2018.05.27", "title": " Португалската легенда Маниш ексклузивно пред „Труд“: Роналдо няма свободно време, всичко е футбол"}
{"url": "https://trud.bg/%d0%b3%d1%80%d0%b8%d1%88%d0%be-%d0%bf%d0%be%d0%b1%d0%b5%d0%b4%d0%b8-%d0%b5%d0%b3%d0%b8%d0%bf%d1%82%d1%8f%d0%bd%d0%b8%d0%bd-%d0%bd%d0%b0-%d1%81%d1%82%d0%b0%d1%80%d1%82%d0%b0-%d0%bd%d0%b0-%d1%80%d0%be/", "text": "Григор Димитров победи египтянина Мохамед Сафват с 6:1, 6:4, 7:6(1) в първия си мач на “Ролан Гарос”. Българинът трябваше да се изправи срещу сърбина  . В първия сет Гришо нямаше никакви проблеми и с два пробива затвори частта за 22 минути. Във втория сет българинът допусна един пробив, но завърши уверено с гейм на нула. В третата част играта тръгна гейм за гейм чак до тайбрек, в който Григор надделя на 1. Следващият съперник на българина ще бъде Николас Яри или Джаред Доналдсън.", "date": "2018.05.27", "title": " Гришо победи египтянин на старта на “Ролан Гарос”"}
{"url": "https://trud.bg/%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b8%d0%b4%d0%bd%d0%b0%d1%82%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d1%89%d0%b5-%d0%b1%d1%8a%d0%b4%d0%b0%d1%82-%d0%b8%d0%b7%d0%bf%d0%bb/", "text": "В изпълнение на Решението на Правителството болницата ще получи 1 022 985 лв. безлихвена възмездна финансова помощ за разходи за персонал за м. февруари, м. март и м. април 2018 г. До края на идната седмица ще бъдат изплатени възнагражденията на персонала и по този начин ще се преодолее изоставането, съобщиха от Министерството на здравеопазването. В инвестиционната програма на министерството са предвидени допълнително 175 хил. лв. за оборудване, което е предпоставка за подобряване дейността на водещи структури в болницата. В разчетите на НЗОК за дейност м. април лечебното заведение е предвидено да изработи клинични пътеки и клинични процедури на стойност над 440 хил. лв. като потенциалът на болницата е да достигне приходи от здравна каса в размер на близо 532 хил. лв. Това са параметри, които гарантират оптимално реализиране на текущата дейност, разпределение на паричните потоци както за персонал, така и за консумативи и медикаменти, а и за погасяване на просрочени задължения, в рамките на възможностите на лечебното заведение. Министерството на здравеопазването, след трудни преговори, постигна споразумение за разсрочване на задълженията на лечебното заведение към основните кредитори, като най-големият кредитор е опростил лихвите и 300 хил. лв. от задълженията на болницата, а останалите са приели периоди на погашения, които позволяват оптимално реализиране дейността на МБАЛ. Изброените факти и обстоятелства доказват, че многопрофилната болница със смесено държавно и общинско участие в капитала е приоритетна за държавата, за местната власт и е основен фактор за развитие на здравеопазването в област Ловеч. Предприети са действия за анализ и сигнализиране относно причините и факторите, довели до тежкото финансово състояние на МБАЛ “Проф.  д-р Параскева Стоянов” с цел тяхното елиминиране в бъдеще. За да има гаранции, че лечебната дейност ще се реализира законосъобразно и целесъобразно в лечебното заведение се търсят подходящи механизми за реализиране на оздравителния план. Той трябва да се изпълнява, така че да гарантира лечебната дейност и разпределението на паричните потоци както за лечение на пациентите, така и за осигуряване спокойствие и предвидимост в работата на персонала на областната болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " До края на идната седмица ще бъдат изплатени възнагражденията на работещите в МБАЛ Ловеч"}
{"url": "https://trud.bg/%d1%82%d0%be%d0%bd%d0%b5%d0%b2%d0%b8-%d0%b5%d0%b4%d0%bd%d0%be-%d0%be%d0%b1%d0%b8%d0%ba%d0%bd%d0%be%d0%b2%d0%b5%d0%bd%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81-%d0%bf%d1%83/", "text": "Тончо и Роза се запознали на една национална младежка бригада. Срещнали се, харесали се, взели се.  „И вече 41 години не сме се разделяли!”, отбелязва Тончо. Малко ли, много ли е това време, може да се изчисли по възрастта на единствената им дъщеря Стефка, която е на 40 години. А внучката им Калина е на 10. Стефка, Калина и зетят Пламен живеят в Хамбург.  Едва ли някога ще се върнат обратно в България. Точно и Роза Тоневи са в Сливен. Децата им в чужбина са уважавани в професиите си, радват се на подреден и удобен живот. Родителите им у нас също ходят на работа. Роза попълва формуляри за издаване на лични документи, Точно е охрана в НОИ. А в свободното си време сливенското семейство облича четническите униформи, нарамват пушките, обикалят страната, вдигат „въстания” и водят „боеве”. Накратко – Тончо и Роза пазят традициите в Клуб „Традиция”. „Ние винаги сме обичали да пътуваме из страната. От 100-те национални туристически обекти, сигурно сме обиколили 90”, разказва Тончо. С клуб „Традиция” се свързали покрай един голям концерт в София, където се запознали и сприятелили с неколцина новозагорци от клуба. Подали заявления за прием, а след като вече започнали да участват във възстановки, получили и членски карти. Роза е с номер 1050, а Тончо – с 1051. Последните две цифри съвпадат с годините им на раждане. Част от костюмите имали и от по-рано. Роза пазела в гардероба си 7-8 народни носии. Тончо вече си е набавил 5-6 костюма: лятна и зимна опълченска униформи, четническа и родопска народна носия от Смолянско, униформа на турска редовен аскер от 19 век, а също и дрехи на башибозук. „За да стане възстановката на битката, нали трябва да има и от едната, и от другата страна”, усмихва се той. И добавя, че понякога по-емоционалните зрители се намесват в боя с викове: “Ей, какво се церемоните с врага, ами не ги запукате с камъни?!”. „При нас членуват хора с най-различни професии. Войводата ни Иван Стоянов е дърводелец, много разумен и способен човек. Имаме литератори, учителки, банкери. И свещеникът на Нова Загора е при нас! Униформите и оръжията сами си ги осигуряваме. Руската ми шапка поръчах да ми доставят от Киноцентъра. Пушката ми е „крънка” – оригинал, правил я е чешкият майстор Силвестър Крънка и може би наистина е участвала в реална битка”, разказва Точно с вдъхновение. „На връх Шипка миналата година, когато бяха националните чествания за 140-годишнината от епопеята, бяхме близо 200-250 участници от цялата страна. Накрая, когато приключи възстановката, хората искаха да се докоснат до нас, да ни пипнат”, добавя той. През октомври м.г. ходили с Роза като туристи да видят Момчиловата крепост. Там разбрали, че в Смолян честват 105-годишнината от битката през Балканската война при връх Средногорец, когато шепа храбреци върнали Родопите обратно в България.  Двамата съпрузи от Сливен си носели костюмите и се присъединил към клуб „Родопски хайдути”. Роза застанала с униформа пред паметника. По-късно в местните медии писали за нея: „Българка, с пушка в ръка и стойка на гвардеец, не мръдна по време на цялата церемония”.  Тончо е харесал една мисъл и често я цитира: „Не се страхувай от лудите и щурите. Те вършат подвизи. Страхувай се от безразличните, безличните”. Той и Роза смятат, че са от първия вид, каквито са и всички 48 души от клуб „Традиция” в Нова Загора. Националното дружество има 36 организации, с 800 членове, а броят им с асоциираните членове стига над 2000.", "date": "2018.05.27", "title": " Тоневи – едно обикновено семейство с пушки на рамо\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8/", "text": "Четирима руски военни загинаха в Сирия при нападение на бунтовници, съобщи руското министерство на отбраната, цитирано от ТАСС. Двама руски съветници, управляващи огъня на сирийска батарея, са загинали на място, други петима били ранени и откарани в руска военна болница. Двама от тях по-късно починали въпреки усилията на лекарите. По данни на министерството боевете избухнали през нощта в източната сирийска провинция Дейр аз Зур, след като “няколко мобилни групи терористи атакували артилерийска батарея на сирийските правителствени войски”. В хода на боевете, продължили около час, сирийските военнослужещи заедно с руските съветници унищожили 43 терористи и шест джипа с монтирани на тях тежки картечници, уточнява министерството на отбраната. Сирийският център за наблюдение на правата на човека съобщи за най-малко 26 убити от силите на режима и девет руснаци, уточнявайки, че нападението е извършено от Ислямска държава, предаде Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Руски военни са загинали при нападение на бунтовници в Сирия"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%82%d1%8a%d1%80%d0%b3-%d0%b1%d1%83%d1%82%d0%b8%d0%bb%d0%ba%d0%b0-%d1%84%d1%80%d0%b5%d0%bd%d1%81%d0%ba%d0%be-%d0%b2%d0%b8%d0%bd/", "text": "Бутилка френско „жълто вино“ от района Юра, произведено през 1774 г., бе продадена на търг за 103 700 евро. Други две бутилки, произведени през същата година, намериха купувач съответно за 76 250 и 73 200 евро. „Никога не съм предполагала, че лотовете ще достигнат толкова висока продажна цена“, заяви организаторката на аукциона в Лон- льо- Соние Брижит Фено. Купувачите се оказали канадци и човек, често купувал за американци, имащи връзки с Франция. Всяка от бутилките по 0,87 литра Vin Jaune (жълто вино), произведено от Анатол Версел, които са сред най-старите в света, бе оценена между 15 000 и 20 000 евро (17 000 – 23 000 долара), оповестиха от аукционна къща „Юра аншер“. Те бяха предложени на търг от наследници на производителя, живеещи в Арбуа, в сърцето на винопроизводителния район Юра.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Продадоха на търг бутилка френско вино от 1774 г."}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%be%d0%bf%d0%be%d0%b7%d0%b8%d1%86%d0%b8%d0%be%d0%bd%d0%b5%d0%bd-%d0%bb%d0%b8%d0%b4%d0%b5%d1%80-%d0%b7%d0%b0-%d1%81%d0%bf%d0%be%d1%80%d0%b0-%d0%b7%d0%b0-%d0%b8/", "text": "Лидерът на гръцката опозиционна партия Нова демокрация Кириакос Мицотакис заяви, че ако той носи политическа отговорност за дългогодишния спор за името на Македония, този спор ще продължи, докато не се намери решение, служещо на гръцките национални интереси, предаде агенция МИА. “Двайсет години живеем с този проблем, с този нерешен въпрос, ще можем да живеем така още 2-3 години”, каза Мицотакис в интервю за телевизия Скай, отговаряйки на въпрос какво би предприел в преговорите за името, ако той е премиер. Лидерът на консерваторите изтъкна, че Нова демокрация никога не е казвала, че не желае решаване на спора, но смята, че решението трябва да бъде според гръцките условия. Националната рамка в преговорите за името според него трябва да включва не само самото име, а и някои задължителни условия като внасянето на поправки в конституцията на съседната държава и изключването на иредентизма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Гръцки опозиционен лидер за спора за името на Македония: Двайсет години живеем с този нерешен въпрос, ще можем още 2-3 години"}
{"url": "https://trud.bg/89-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d1%86%d0%b8%d1%82%d0%b0%d1%82%d0%be%d1%80-%d1%83%d1%87%d0%b8-%d0%bd%d0%b0-%d1%80%d0%be%d0%b4%d0%be%d0%bb%d1%8e%d0%b1%d0%b8%d0%b5-%d0%b2-youtu/", "text": "89-годишен българин е най-възрастният участник в историята на Националния конкурс за изпълнение на българска и унгарска литература, чието 26-о издание се проведе в края на април в Шумен. Петър Стаменов спечели специална награда за изключително художествено изпълнение. Той е роден в монтанското село Вирове, от 64 години живее в София, през юли ще празнува 90-ия си рожден ден. През основната част от живота си е бил военен. Работил е в стъкларска фабрика в София, бил е дърводелски работник в родното си село, както и на Златните мостове на Витоша. Любовта към поезията у него се заражда още в първи клас, когато научава наизуст “Аз съм българче”. Учителите му разбират, че има талант да рецитира и го поощряват да участва във всички тържества в родното си село. Рецитирал е стихотворения на Иван Вазов, Христо Ботев, Пейо Яворов и Добри Чинтулов. Днес той винаги носи със себе си стихосбирката “50-те песни и стихове, които ни правят българи”, чел я е много пъти и знае наизуст всички 50 творби в нея. Пред “Труд” Петър Стаменов споделя, че през целия си съзнателен живот е рецитирал любимите си произведения: “В последно време всеки ден казвам по няколко стихотворения. Възстановявам си стари, които съм забравил през годините. Дори скоро научих ново стихотворение, и то на унгарски автор – Шандор Петьофи.” Със стихотворението на унгарския поет “Любов и свобода”, както и с “Хайдути” на Христо Ботев, 89-годишният мъж се включва в надпреварата в Шумен. Конкурсът за него е първият, в който участва и го определя като голямо предизвикателство: “Никога преди не съм имал подобни изяви. Бях много щастлив, че се представих добре и дори участвах в закриването, като на сцената рецитирах “Хаджи Димитър” с най-малката участничка – Елица Каменова, която е само на 6 години”. На този етап дядо Петър не мисли да се включва в други конкурси, защото подготовката за тазгодишния е била сериозна и отнела много от енергията му: “Бях много напрегнат, защото не е лесно да излезеш на сцената и да дадеш всичко от себе си на публиката”. Това обаче не означава, че се отказва от любовта си да рецитира. 89-годишният мъж вдъхновява младите да обичат българската поезия чрез канала си в YouTube, където споделя свои клипове, в които рецитира стихотворения на любими български автори. Каналът е създаден преди година, като целта е изпълненията му да достигнат до повече хора. Идеята идва от неговите внуци, които са неотлъчно до него и го подкрепят в начинанието. Помага му съпругът на неговата внучка, който заснема клиповете, монтира и ги качва в платформата. “Заточеници” на Пейо Яворов, “Молитва” на Иван Вазов, “Вяра” на Никола Вапцаров са само част от изпълненията, на които се радват българи не само у нас, но и в чужбина – Канада, Израел, Молдова, Гърция, Германия, САЩ, Чехия, Испания. Дядо Петър е щастлив от факта, че предимно ученици гледат видеата: “В коментари пишат, че са имали за домашно да научат стихотворенията и съм им помогнал да ги запомнят по-лесно”. Дядо Петър вярва, че вдъхновява младите да обичат българската поезия. “Самият факт, че от няколко месеца значително са се увеличили гледанията в канала ми, показва, че все повече млади хора се интересуват от българска поезия”, казва той.", "date": "2018.05.27", "title": " 89-годишен рецитатор учи на родолюбие в YouTube\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%b8-11-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2%d1%8a%d0%b7%d0%b4%d1%83%d1%88%d0%b5%d0%bd/", "text": "Четирима души, сред които една жена, бяха убити, а 11 са ранени при въздушен удар снощи по бензиностанция на столицата на Йемен Сана, съобщиха медицински източници, цитирани от Франс прес. Авиацията на Саудитска Арабия, която ръководи коалиция срещу контролиращите Сана проирански бунтовници хуси, нанася почти ежедневни въздушни удари в Йемен. Бензиностанцията на “Йемен ойл ко.” е била улучена при поредица от въздушни удари точно преди прекъсването на постенето в мюсюлманския свещен месец Рамазан, заявиха свидетели. Вчера Рияд съобщи за смъртта на двама саудитски войници при сражение с бунтовниците при йеменската граница. В конфликта в Йемен са убити близо 10 000 души, а над 55 000 са били ранени по данни на Световната здравна организация. Отделно над 2200 души са умрели от холера. ООН заяви, че в Йемен се разразява “най-тежката хуманитарна катастрофа в света”, като 8,4 милиона души са на ръба на гладуването, а още 10 милиона души може да влязат в тази категория до края на годината, ако положението не се подобри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Четирима убити и 11 ранени при въздушен удар в столицата на Йемен Сана"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%81%d0%b8%d0%bd%d1%8a%d1%82-%d0%bd%d0%b0-%d0%b3%d0%be%d0%b4%d0%b5%d0%bd%d0%b8%d0%ba%d0%b0-%d0%bd%d0%b0-%d0%bf%d0%b5%d0%b2%d0%b8%d1%86%d0%b0%d1%82%d0%b0-%d0%b5/", "text": "Почина 19-годишното момче, което бе в тежко състояние след катастрофата с певицата Емилия и приятеля й Жорж Башур. За съжаление, въпреки усилията на лекарите, 19-годишния Ф.Б. е починал. Припомняме, че той пострада много тежко при катастрофа на АМ “Тракия” и  беше хоспитализиран в УМБАЛ “Св. Анна” – София в много тежко състояние, съобщават от болницата. Двамата бяха приети в болницата без опасност за живота. 19-годишният син на Жорж тогава бе в критично състояние и прогнозите на лекарите бяха песимистични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Почина синът на годеника на певицата Емилия"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b8-%d0%b4%d0%b5%d1%86%d0%b0-%d1%81%d0%b5-%d0%b7%d0%b0%d0%b1%d0%b0%d0%b2%d0%bb%d1%8f%d0%b2%d0%b0%d1%82-%d0%b7%d0%b0%d0%b5%d0%b4%d0%bd%d0%be-%d0%bf/", "text": "С много смях, емоции и вълнения прминава и вторият ден на Детски панаир в Благоевград. Развлекателната проява се провежда в областния център за пета поредна година, благодарение на фондация „Изиарт“ , с председател Станка Желева, и съдействието на Община Благоевград. По време на проявата, която ще продължи до 18:00 часа днес, малчугани влизат в ролята на пожарникари, художници и изобретатели. Десетки културно-образователни инициативи забавляват малки и големи в поредната инициатива, подготвена за жители и гости на Благоевград. Любопитни детски погледи се събират пред шатрите, разположени на площад „Македония“, където малчуганите могат да се запознаят с различни изкуства и да станат част от тях. Стотици изрисувани детски лица и хиляди ръчно изработени изделия от хартия, магически пръчки и бои изпълват централната част на града. Децата на Благоевград научават и интересни факти за света и природата в около нас. „Детски панаир“ е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции – музеи и галерии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Родители и деца се забавляват заедно по време на Детски панаир в Благоевград"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b8%d0%bd%d1%84%d0%bb%d1%83%d0%b5%d0%bd%d1%86%d0%b0-%d0%b2-%d1%81%d0%b5%d0%bb/", "text": "В петък вечер е потвърдено наличието на инфлуенца в животновъден обект в с. Стефаново. Веднага са предприети мерки от служители на ОДБХ Добрич за ликвидиране на огнището на болестта. За случая е уведомен Областният управител Красимир Кирилов, който ще свика заседание на епизоотичната комисия, съобщават от Областната администрация в Добрич. Определени са двете санитарни зони – три- и десеткилометрова, с цел недопускане разпространение на заболяването. Служители на полицията контролират достъпа до обекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Установено е огнище на инфлуенца в село Стефаново"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d0%b5-%d0%b7%d0%b0-%d0%bf%d1%80%d0%b5%d1%80%d0%b0%d0%b1%d0%be%d1%82%d0%ba%d0%b0-%d0%bd%d0%b0-%d1%80%d0%b8%d0%b1%d0%b0-%d1%81%d1%82%d1%80/", "text": "Предприятие за преработка на риба ще бъде израдено в град Белица. Фабриката ще бъде построена в местността Гарата, като за целта ще бъде преустроена сега съществуваща сграда. Предвижда се в предприятието да се преработват до 300 тона годишно пъстърва от собствено и от други рибни стопанства. Отпадъците от почистването на рибата – до 800 кг на ден, ще се съхраняват в хладилна камера. Капацитетът на съоръжението ще бъде до 150 кг на час рибни отпадъци и до 30 г сухи рибни отпадъци. Част от тези продукти ще се използват като суровина за производство на храни за животни в други предприятия. Водоснабдяването на предвидената за реконструкция сграда ще се осъществява от водопроводната мрежа на Белица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Предприятие за преработка на риба строят в Белица\t\t\t"}
{"url": "https://trud.bg/4-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%be%d0%b2%d0%b0-%d0%be%d0%bf%d0%b0%d1%88%d0%ba%d0%b0-%d0%be%d1%82-%d1%82%d0%b8%d1%80-%d0%be%d0%b2%d0%b5-%d0%bd%d0%b0-%d0%ba%d0%b0%d0%bf%d0%b8/", "text": "На граничния пункт “Капитан Андреево ” се е образувала близо 4-километрова колона от тежкотоварни автомобили. Всички трасета и гишета работят, информира Няма технически проблеми при обработката на документи. Натовареното движение през българо-турската граница е характерно за неделния ден. На граничния пункт “Капъкуле” има струпване на ТИР-ове, изчакващи да преминат на наша територия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " 4-километрова опашка от ТИР-ове на “Капитан Андреево”"}
{"url": "https://trud.bg/%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b4-%d1%81%d0%b2%d0%b5%d1%82%d0%bb%d0%b8%d0%bd-%d1%80%d1%83%d1%81%d0%b5%d0%b2-%d1%89%d0%b5-%d0%b1%d1%8a/", "text": "Поклонението пред тленните останки на акад. Светлин Русев ще се състои на 30.05.2018 г. (сряда) от 12.00 ч. в централното фоайе на Националната галерия – Квадрат 500, пл. „Св. Александър Невски“, ул. „19-ти февруари“ 1, съобщиха от Националната галерия. “Напусна ни големият български художник Светлин Русев. Живописец с монументален размах, нечовешка енергия и удивителна работоспособност, общественик с изострена социална чувствителност, страстен колекционер на произведения на изкуството, акад. Русев  беше енциклопедична  личност с дълбоки познания и разностранни интереси. Върхът, по който се равняват.За  учениците си остава учителят, който  безпогрешно разпознаваше и развиваше таланта  им, разкриваше нови хоризонти и възможности пред тях. Умееше да отстоява каузи, каквото и да му коства това. Ярък творец и мислител, неуморен будител, чието  мощно духовно присъствие и влияние се простират отвъд географските и времеви граници. Дори отвъд смъртта! Прощавайте Маестро!”, написаха от Националната галерия.", "date": "2018.05.27", "title": " Поклонението пред Светлин Русев ще бъде в сряда в Националната галерия – Квадрат 500"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%be%d1%80%d1%83%d0%bc-%d0%b7%d0%b0-%d0%b8%d0%b4%d0%b5%d0%bd%d1%82%d0%b8%d1%87%d0%bd%d0%be%d1%81%d1%82%d1%82%d0%b0/", "text": "Международна научна конференция на тема „Християнските корени на Европа“ се проведе в Аулата на Великотърновския университет “Св. св. Кирил и Методий”. Конференцията бе по случай 370 години от основаването на Никополската епархия (1648 – 2018), 330 години от Чипровското въстание (1688 – 2018) и 140 години от Освобождението на България (1878 – 2018).  Събитието премина под патронажа на Министерството на външните работи на Република България, Папския комитет за исторически науки, Ватиканската Апостолическа библиотека, Комисията на епископските конференции на Европейската общност, Фондация Папа Йоан XXIII в Бергамо и Великотърновския университет, със съдействие на Ватиканския секретен архив и със съдействието на Историческия музей – Чипровци. В рамките на форума участниците потърсиха отговори на въпросите относно идентичността на Европа, коя е тя днес, откъде идва и каква е връзката с нейните християнски корени. Конференцията премина в две части, като втората част беше изцяло посветена на българския принос за формиране на християнска европейска идентичност. Сред гостите бяха отец Бернард Ардура, председател на Папския комитет за исторически науки; монс. Сирил Васил, секретар на Конгрегацията на Източните църкви; монс. Франко Буци, почетен префект на Библиотека Амброзиана; проф. Масимо Де Леонардис, преподавател в Миланския католически университет; доц. д-р Роберто Реголи, преподавател в Папския грегориянски университет; доц. д-р. Кирил Карталов, БАН; акад. Васил Гюзелев, носител на почетното звание „Доктор хонорис кауза” на Великотърновския университет и носител на Международната Евтимиева награда на Великотърновския университет; чл.-кор. проф. д.изк.н. Аксиния Джурова; проф. д-р Красимир Станчев, дългогодишен преподавател в университета Рим ІІІ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Международен форум за идентичността на Европа и християнските и корени проведоха във ВТУ\t\t\t"}
{"url": "https://trud.bg/15-502-%d1%81%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8%d1%82%d0%b5-%d0%b2-%d0%be%d0%b1%d0%bb%d0%b0%d1%81%d1%82%d1%82%d0%b0-%d1%85%d0%be%d1%80%d0%b0-%d1%81-%d1%82/", "text": "Общо 392 203 лева са отпуснати във Великотърновска област през април по Закона за интеграция на хората с увреждания и Правилника за приложението му. Средствата са разпределени за 34 040 случая. Това обяви Ивайло Деев – юрисконсулт в Регионалната дирекция „Социално подпомагане” в старата столица. “От тях добавките за транспортни услуги са 15 497. За ползване на информационни и телекомуникационни услуги – 2 091. Месечните добавки за диетично хранене и лекарства са били  13 300, за достъпна информация добавките са 3 1241, за наем на общинско жилище – 27 и една за балнеолечение. Отпуснати са и помощи в размер на 98 778 лева на 283 лица за покупка и ремонт на помощни средства, медицински изделия и съоръжения. Регистрираните в региона хора с трайни увреждания  към края на изминалия месец са били 15 502”, информира още Деев. Процесът за отпускане на месечни добавки за социална интеграция и целеви помощи на хората с увреждания и намаляване на административната им тежест се оптимизира с Постановление на Министерския съвет от 23 април. Промените влизат в сила от 1 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " 15 502 са регистрираните в областта хора с трайни увреждания\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%b2%d1%82%d0%be%d1%80%d0%b8-%d1%81%d0%bb%d0%b5%d0%b4-%d1%83%d1%81%d0%bf%d0%b5%d1%85-%d0%bd%d0%b0%d0%b4-%d0%b0/", "text": "Мъжкият национален отбор по волейбол зае второ място в първия турнир от дебютното издание на Лигата на наците в Нинбо (Китай). В последния си мач момчетата на селекционеран Пламен Константинов надиграха с 3:1 (-19, 19, 21, 22) Аржентина след много силна игра на Николай Учиков, който отбеляза 26 точки. Валентин Братоев добави 15 т., а Светослав Гоцев 12 т. за „лъвовете“, а най-резултатен за „гаучосите“ с 12 т. беше Бруно Лима. Първото място зае САЩ с 3 победи – последната над Китай с 3:0 (20, 24, 18). Този уикенд е вторият турнир в София, където България посреща отборите на Русия, Сърбия и Австралия.", "date": "2018.05.27", "title": " Волейболистите втори след успех над Аржентина"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b7%d0%b0-%d0%b3%d0%b0%d1%80%d0%b8%d0%b1%d0%b0%d0%bb%d0%b4%d0%b8-%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bf%d1%80%d0%b5%d0%b4/", "text": "Изложбата „Аргонавти на свободата – Гарибалди и българите“ се организира по инициатива на Музея на Възраждането във Варна и със съдействието, лични контакти и безвъзмездна помощ на Антонио Таркуинио, почетен консул на Италия за Варна, Бургас, Русе и Шумен. Домакин на събитието е Регионален исторически музей – Велико Търново. Изложбата ще бъде експонирана в музей „Възраждане и Учредително събрание” и открита на 30 май. Временната експозиция е посветена на 2 юни – Денят на Ботев и загиналите за свободата на България и Националният празник на Република Италия. В изложбата са включени материали, представящи влиянието на Джузепе Гарибалди върху българите през XIX век.  „Един от най-запомнящите се артефакти в изложбата е бойното знаме – участник в походите на Гарибалди. Знамето дълги години е притежание на италианския професор Алберто Кафарелли – историк, изследовател и колекционер от Реджо Ди Калабрия. Според неговите думи, мястото на тази реликва е в музея и това е една от причините „бойното оръжие” да бъде дарено на Музея на Възраждането във Варна като „знак на солидарност, знак на обединението на народи, които обичат справедливостта и свободата, които се вдъхновяват от героичното минало, за да построят по-добро бъдеще“, обясняват музейни уредници. По време на бойните походи знамето е носено от Винченцо Пиетрогранде и участва в кампаниите до Сицилия 1860 г., Аспромонте – 1862 г. и Ментана – 1867 г.“, разказа за Общинската информационна агенция Светла Атанасова от Регионалния исторически музей във Велико Търново. Тя уточни, че сред музейните ценности се откроява снимка на Джузепе Гарибалди със запазен негов автограф, снимки на българи-участници в гарибалдийското движение – Георги Раковски, Димитър Общи, хаджи Димитър Асенов и капитан Петко Войвода. Не случайно Гарибалди и Петко войвода създават отряд от българи и италианци – гарибалдийци, сражаващи се в Критското въстание. Специално внимание в изложбата е отделено на личните вещи на Паскал Станини – италианец – гарибалдиец, живял след Освобождението в България и работил като служител по жп линията Русе – Варна. Те са любезно предоставени от неговата правнучка Летиция Атанасова. В осем различни пана посетителите ще намерят информация за българи-гарибалдийци, както и за италианци – гарибалдийци, свързали по-късно живота си с България. Сред тях се откроява и името на търновеца Георги Смилов. Копия на част от гарибалдийска униформа – червени ризи с шалчета и шапка обогатяват експозицията и показват нагледно най-атрактивната част от облеклото на гарибалдийците, наричани по този повод „червеноризци“. Вдъхновен от личността на Гарибалди и по повод изложбата, италианският художник Алесандро Киараппа рисува портрет на великия революционер. Този портрет остава дарение за българите, показвайки още веднъж взаимното уважение и привързаност между двата народа – италианския и българския. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Изложба за Гарибалди и българите представят в Търново\t\t\t"}
{"url": "https://trud.bg/%d0%bf%d0%be%d0%b4%d0%b0%d1%80%d1%8a%d0%ba-13-%d0%be%d1%82-%d0%b4%d1%8f%d0%b4%d0%be-%d0%ba%d0%be%d0%bb%d0%b5%d0%b4%d0%b0/", "text": "КИЕВ – Подарък 13 за „Реал“ (Мадрид)! Абсолютно безпрецедентно „Белия балет“ за трети път е европейски шампион! И спечели титлата с дарове от съдбата. Разбирай – от германски вратари и съдии.  На стадион „Олимпийски“ в Киев светът видя може би най-абсурдният страж в историята на евротурнирите. Лорис Кариус от „Ливърпул“ подари два гола за 1:3, които ще влязат в учебниците по вратарска глупост. Първо улучи с хвърляне крака на Карим Бензема, а после като юноша бледен пусна шут от 30 метра на Гарет Бейл. Кралски подаръци! В предишния мач в турнира друг германски вратар – Свен Улрайх („Байерн“), подари подобен гол на Бензема. И докато баварците и „Ювентус“ на четвъртфинала проклиняха съдиите, то срещу „Ливърпул“ реферът нямаше и къде да сбърка. „Реал“ е европейски шампион за трети пъти поред и за 13-и в цялата си история! Никой не може да отрече „кралската“ осанка около мадридския клуб. Но като че ли винаги има и човек, който разваля вкуса на победата. Капитанът Серхио Рамос, рекордьорът по червени картони в Примера дивисион, с майсторски захват от борбата извади рамото на Мохамед Салах още в 28-ата минута, поваляйки го на земята. Фараона опита, но не успя да продължи. Дори участието му на Мондиал 2018 е под огромен въпрос според треньора Юрген Клоп. Преди мача Кристиано Роналдо каза, че отборът знаел как се спира Салах… Малко след това контузията получи и Даниел Карвахал от “кралете”. Но значението на единия и другия към отбора е коренно различно… Рамос е галеник на реферите години наред. Два пъти имаше ситуации, при които „Байерн“ можеше, а и трябваше да получи дузпа, в полуфиналите заради него. Рамос оцеля, както и в ситуацията със Салах. Видя ли Киев краят на една велика ера? Кристиано Роналдо отново бе тих в мача. Можеше да вкара чак в продължението, но нахлул на терена фен спря двубоя. С изключение на феноменалната му задна ножица срещу „Ювентус“ при 3:0 в Торино няма мач в Шампионската лига, заради който да се запомни кавалерът на „Златната топка“. След края загадъчно Роналдо каза: „За мен беше огромна чест да играя за „Реал“ (Мадрид)! В следващите дни ще кажа нещо повече по въпроса!“ Миналото лято Кристиано отново беше пред напускане. Цяло лято на купата на конфедерациите нападателят на Португалия отказваше да говори за „Реал“. Тогава проблемите бяха два – Лео Меси взимал по-голяма заплата и клубът не му помогнал при проблемите с укрити данъци. Сега по нищо не личи да е недоволен от нещо, но… След пет титли от Шампионската лига една от версиите е дори Роналдо да се откаже. Но веднъж той се закани, че ще играе до 42. Какво се случва с КР7 вече е по-интересно, отколкото спечелената титла. А за пръв път от 1994 година и двата трофея от евротурнирите – този от Шампионската лига и Лига Европа отидоха в един град в края на сезона. През настоящата кампания „Атлетико“ триумфира във втория по сила клубен турнир след 3:0 над „Марсилия“. Преди 24 години Милано приюти двете отличия, след като „Милан“ стана крал на Европа, а „Интер“ взе тогавашната Купа на УЕФА.", "date": "2018.05.27", "title": " Подарък 13 от Дядо Коледа"}
{"url": "https://trud.bg/%d0%b7%d0%b8%d0%b7%d1%83-%d0%b2%d1%8a%d1%80%d0%b2%d0%b8-%d1%81-%d0%ba%d1%80%d0%b0%d1%81%d0%be%d1%82%d0%b0%d1%82%d0%b0/", "text": "Когато Зинедин Зидан играеше, го наричаха Магьосника. Можеше всичко с топката. През 2002 година великият французин вкара гол от волле във финала „Реал“ – „Байер“ (2:1), който до този сезон бе смятан за най-красивия в историята на Шампионската лига. Сега като треньор Зизу е единственият с три отличия в турнира, но може да слезе от пиедестала за най-красив гол.  Във финала срещу „Ливърпул“ Гарет Бейл вкара със задна ножица – също толкова важен гол, както и на французина. И в двата случая „Реал“ играеше при 1:1.  „Не съм виждал по-красив гол“, възкликна бившият английски национал Гари Невил след попадението на Бейл.  На четвъртфинала срещу „Ювентус“ също толкова красиво заби и Роналдо. Целия „Алианц Стейдиъм“ в Торино се изправи на крака, за да поздрави португалеца. А поклоните започнаха от екзекутирания – великия вратар Джанлуиджи Буфон.", "date": "2018.05.27", "title": " Зизу върви с красотата"}
{"url": "https://trud.bg/%d0%b1%d0%b0%d0%b2%d0%b0%d1%80%d1%86%d0%b8-%d0%bf%d1%80%d0%b5%d0%b2%d0%b7%d0%b5%d1%85%d0%b0-%d1%81%d0%be%d1%84%d0%b8%d1%8f/", "text": "Почитателите на BMW и MINI в България имаха възможност да се запознаят с най-новите модели и с голям брой сертифицирани употребявани автомобили и мотоциклети на специализирано изложение в София с безплатен вход за посетители. Мащабното събитие в столичния „Интер Експо Център“ събра на едно място повече от 120 коли, а освен това заинтересованите имат избор от солидното складово количество от над 680 превозни средства. Досега традиционното събитие на BMW и MINI бе насочено към сертифицираните употребявани коли. През настоящата година обаче няма да се провежда големият софийски автосалон за нови модели. По тази причина експото на двете марки показва и автомобилите от актуалната гама. Концепцията на събитието е да улесни потенциалните клиенти за покупка, като им предлага всичко да се случи бързо и на едно място – пробно шофиране, одобрение за лизинг, обратно изкупуване и оценка на място от независим оценител. Програмите за сертифицирани употребявани коли BMW Premium Selection и MINI Next вече са утвърдени на пазара, но сега разширяват своя обхват. Занапред отпада ограничението за възраст и пробег на автомобила. Всички представители на двете марки с доказана история, пробег и безупречно техническо състояние трябва да преминат щателна инспекция на сервизни специалисти и да бъдат сертифицирани. Те ползват 24-месечна гаранция и услугите за мобилен сервиз. Така на купувачите на автомобили от второ ценово равнище се гарантира същото високо качество на продуктите и обслужването както при новите модели, както и сигурен произход и проверено техническо състояние.", "date": "2018.05.27", "title": " „Баварци“ превзеха София\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%ba%d1%80%d0%b8-%d0%bf%d0%b0%d0%bc%d0%b5%d1%82%d0%bd%d0%b0-%d0%bf%d0%bb%d0%be%d1%87/", "text": "“България е единствената държава, която е спасила всичките си евреи – над 50 000. С това ние показваме на Украйна и на света колко хуманен и силен е бил българският народ в едно мракобесно време, когато защитава своите евреи”, заяви министър-председателят Бойко Борисов. Премиерът откри мемориална паметна плоча на Димитър Пешев в Киев на площад на името на политическия деец. На церемонията в украинската столица присъстваха премиерът на Украйна Володимир Гройсман, кметът на Киев Виталий Кличко, кметът на София Йорданка Фандъкова, посланик Микола Балтажи и посланик Красимир Минчев. Борисов обясни, че всъщност бабата на премиера Гройсман е оживяла по чудо през Втората световна война. “Всички са били разстреляни, тя се спасява, а сега внукът й е премиер на Украйна”, обясни той и честити на присъстващите празника на града. “Днес почитаме паметта на изтъкнатия хуманистичен и политически деец Димитър Пешев в сърцето на Украйна”, каза премиерът на Украйна Володимир Гройсман. Той подчерта важността от това да си спомняме и почитам онези, които, рискувайки живота си, са спасявали другите. “Днес честваме както Денят на Киев, така и стореното от Димитър Пешев. Ментално, исторически и географски сме европейци, затова искаме и градът, и държавата ни да станат европейски”, заяви кметът на Киев Виталий Кличко. Той отбеляза, че общата задача на Украйна и България е да се постигне европейския стандарт на живот. “Днешното откриване е символично, тъй като в нашия град живеят хора от различни националности. Важно е да сме толерантни и да се уважаваме заради човешките си качества. Тук живеят много представители на българската общност и ние с голямо отношение се отнасяме с традициите им”, допълни Кличко. Той отбеляза, че Димитър Пешев е човек, който може да послужи за пример. “Честит Ден на Киев. Слава на Украйна, слава на България”, обърна се към присъстващите Кличко. “Важно е, че в центъра на Киев ще има не само площад на името на Димитър Пешев, но и паметна плоча в негова чест”, каза посланикът на Украйна в България Микола Балтажи преди откриването на монумента. Той отбеляза, че това е важно събитие както за Украйна, така и за България и от значение за украинско-българските отношения. “Случилото се с евреите е най-трагичната страница от Втората световна война”, допълни Балтажи. Мемориалът се намира в централната част на града в близост до Ботаническата градина, Олимпийския стадион и Националния киевски университет “Тарас Шевченко”. Инициативата е на посолството на Република България в Украйна. По време на събитията през 1943 г. Димитър Пешев е заместник-председател на Народното събрание. Заедно с още 42-ма депутати, той изпраща протестно писмо до министър-председателя Богдан Филов срещу готвената депортация. Заплашван е от своите врагове, че ще бъде предаден в ръцете на Гестапо, но не променя позицията си. Изгонен е от Парламента, но целта е постигната. На 10 март 1943 г. композициите, подготвени за депортиране на българските евреи, не тръгват, припомниха от МС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Премиерът Борисов откри паметна плоча на Димитър Пешев (СНИМКИ)"}
{"url": "https://trud.bg/%d0%b7%d1%83%d0%ba%d1%8a%d1%80%d0%b1%d1%8a%d1%80%d0%b3-%d0%bd%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%be%d0%bf%d0%b0%d1%81%d0%b5%d0%bd%d0%b8%d1%8f%d1%82%d0%b0-%d0%bd/", "text": "Във вторник вечерта членовете на Европейския парламент, представляващи широката палитра на политическите семейства на Европейския парламент, където бях и аз като президент на групата на либералите и демократите, се събраха в Брюксел, за да разпитат готовия за бой главен изпълнителен директор на Facebook Марк Зукърбърг. Сесията се проведе в светлината на откровенията за злоупотребата с данните на европейските граждани след скандала Cambridge Analytica, на фона на твърденията за широко разпространение на намеса в изборите и референдумите и твърдения за неспазване на законодателството на ЕС в областта на сигурността на данните. След многобройни искания за свидетелски показания, Зукърбърг най-накрая се съгласи да отговори на няколко въпроса от всеки от присъстващите политици, в предварително подреден формат, който беше обречен да разочарова както обществеността, така и журналистите. Фактът, че сесията продължи значително по-малко време, отколкото беше предложено на американските законодатели в Сената и Конгреса, не остана незабелязан. Сесията се проведе в светлината на откровенията за злоупотребата с данните на европейските граждани след скандала “Кеймбридж Аналитика”, на фона на твърденията за широко разпространение на намеса в изборите и референдумите и твърдения за неспазване на законодателството на ЕС в областта на сигурността на данните. След многобройни искания за задаване на въпроси Зукърбърг най-накрая се съгласи да отговори на няколко въпроса от всеки от присъстващите политици, в предварително подреден формат, който беше обречен да разочарова както обществеността, така и журналистите. В крайна сметка г-н Зукърбърг отказа да отговори на почти всички поставени въпроси, вместо да приеме предложение да даде писмени отговори на моите въпроси и тези на колегите парламентаристи. В рамките на малко над 90 минути Зукърбърг изтърси поток от извинения, смесени с молби за търпение и обещания да разследва нарушенията и събирането на данните на гражданите на ЕС, проникването на тъмни реклами и фалшивите сметки, които сеят разногласия онлайн. Основните въпроси останаха без отговор. Главният изпълнителен директор на Facebook предложи извинения за минали грешки. Но според мен съжалението и обещанието да поправя грешките не е достатъчно, когато нашите демократични процеси се подкопават. Колкото повече чувах от Зукърбърг, толкова повече ми напомни за измисления герой г-н Калдън от книгата “Кръгът”, собственик на голяма компания за данни, която излезе изпод неговия контрол и в крайна сметка улесни манипулирането на изборите и нарушаването на демократичните процеси. Европейските институции драматично не успяха да приложат собствените си предпазни мерки за защита на данните. Сега трябва да отговорят на следните въпроси: Случаят на Facebook и Cambridge Analytica е бил известен от месеци, ако не от години. Защо европейските органи за защита на личните данни не са действали по-рано? Защо европейските потребители на Facebook не са били информирани лично дали е имало злоупотреба с данните им – и ще има ли необходимата компенсация? Колко други компании са играли бързо и свободно с нашите разпоредби за защита на данните? Дали Facebook проследява историята на сърфиране в данни на хора, които са се отказали или дори не са потребители на Facebook? Ако е така, защо? Facebook се радва на безпрецедентна монополна позиция; ще разследват ли антитръстовите органи на ЕС и Facebook ще сътрудничи ли? В ерата на големите данни политиците, които често нямат необходимите технически познания, за да разберат колко голям е техният бизнес, играят на настигане. Макрон призова да се премахне разпространението на фалшиви новини по интернет. Европейските регулатори и законодатели трябва да започнат задълбочен преглед на европейските закони, обхващащи защитата на данните, фалшивите новини и онлайн платформи. Изслушването на Зукърбърг дойде в седмицата, в която влиза в сила регламентът на ЕС за обща защита на данните (GDPR), който определя нов световен стандарт за неприкосновеност на личните данни на потребителите. Вече обаче има опасения, че в най-добрия случай Facebook е предприела стъпки, за да смекчи защитата, описана подробно в законодателството за GDPR, и в най-лошия да избегне клаузите му. Нуждаем се г-н Зукърбърг да обясни подробно как използва споразумението САЩ-ЕС за защита на личните данни за прехвърляне на данни към САЩ и защо избира да изнася данните на потребителите на Facebook в друга юрисдикция извън ЕС, като променя условията на техния договор с потребителите. Това контрастира доста рязко с обещанието му да прилага европейските стандарти за GDPR и извън ЕС. След изслушването перспективата за по-затегнато законодателство на ЕС по редица въпроси вече се увеличи значително. В продължение на твърде дълго време ние стояхме, докато нашите онлайн платформи, все по-популярен източник на новини за гражданите в нашите демокрации, са замърсени от чуждестранни държавни и недържавни действащи лица, които искат да посеят дезинформация и разделение в нашите общества за своите цели.", "date": "2018.05.27", "title": " Зукърбърг не отговори на опасенията на Европа\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%81%d0%bf%d0%b0%d1%81%d0%b8-408-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d1%81%d1%80%d0%b5%d0%b4%d0%b8%d0%b7%d0%b5%d0%bc%d0%bd%d0%be/", "text": "Испански кораби са спасили 408 мигранти, опитали се да прекосят Средиземно море през уикенда, предадоха Франс прес и Асошиейтед прес, цитирайки спасителната служба. Днес са били открити 115 мигранти в пет малки лодки. Три други лодки се издирват. Вчера бяха открити 293 мигранти, пътуващи в 9 лодки, припомня АП. Десетките хиляди мигранти са подтиквани да предприемат опасното пътуване към страните от Южна Европа от конфликти и крайна бедност. Повечето от лодките на трафикантите са непригодни за откритите води и хиляди мигранти се давят. По данни на ООН през тази година вече са загинали най-малко 636 мигранти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Испания спаси 408 мигранти в Средиземно море"}
{"url": "https://trud.bg/%d0%b7%d0%b0-%d0%bc%d1%83%d1%88%d0%b5%d0%ba-%d0%b8-%d0%bc%d1%83%d1%88%d0%b5%d1%86%d0%b8%d1%82%d0%b5/", "text": "Найден Геров (1823-1900 г.) произлиза от копривщенския род Мушекови. Поради което е ползвал псевдонимите Мушек и Мушяк. А мушеците са вредом. В някакво предаване чух историк да подхвърля, ей тъй, многознайковски и тарикатски ехидно: Найден Геров е руски агент. – И това беше едничкото споменаване на един от титаните на Възраждането ни. Вярно е, че конюнктурщината, русофилофобията и всякои други презряности стигат до размери, отприщващи гнева. Но … да пробваме, полека, по човешки, без злоба. Н. Геров завършва в 1845 г. в Одеса Ришельовския лицей – тогава най-високо образование. Връща се у нас и тръгва по стъпките на баща си хаджи Геро Мушек. Става учител – 4 години в родната Копривщица и 3 години в Пловдив. В 1851 г. на това поприще Н. Геров изживява най-радостния ден в живота си. На годишния изпит пред гръцкия владика и други гръцки първенци учениците му от първото българско училище в Пловдив показват великолепни познания по всички предмети. Представили се много по-добре от учениците в гръцките училища, което довело до ярост гърците. Но въпреки удовлетворението след 2 години Н. Геров напуска професията. Няма да диря причините, но очевидно никак не е лесно на българските учители при неспирните пречки на турските власти и на гръцките духовници и училища. Вероятно има и още нещо – този високообразован човек търси по-добра реализация. Но сред българите. Става служител в руското консулство в Пловдив, а от 1857 г. до 1877 г. е руският вицеконсул там. О, ужас, не агент, а руски служител е бил Н. Геров. Питам какво по-добро поприще да намери той в Османската империя? Да стане турски служител? Ами как, като не е знаел, че днес ще бъдем снизходителни към българите-висши турски служители. А руските ще обявяваме за агенти. Ако Н. Геров служеше на кариера, с лакти, с агентство, след 1878 г. можеше да бъде първостепенен политик, добрал се и до министър-председателски пост. Че какво му липсва: образование ли; административен опит ли сред една бюрокрация, заработила по руски образец; застъпничество на временните руски власти и съветници ли? Та той е назначен за губернатор на Свищов в 1879 г. И немного след това напуска и се пенсионира. И заживява в Пловдив, в Източна Румелия тогава, която според Берлинския договор не е самостоятелна. Защо? Може би да шпионира пловдивските баби и дядовци? Но стига вече, да оставим мушеците. А Н. Геров служи на своята мисия. Така че в последните години от живота си се ползва с всенародна любов. Макар да се намират мушеци да го маскарят за дейността му като вицеконсул. С едно изречение Н. Геров е казал всичко за своята роля като руски служител: “Добре ще е да помните, че един консул направо да покровителствува Турски поданици не може, а да гледа да е добре с властите, та да му минува думата пред тех, за да може да свърши некои работи”. (Писмо до Захари Княжески.)Постигнал е това между чука и наковалнята на руската дипломация и на турския деспотизъм и гръцко коварство. Първият му подвиг – според християнските повели и българската нравственост, е отказът му да превърне авторското честолюбие в мотиватор на живота си. Направил го е в името на голяма мисия, при изпълнителят се вгражда в нейните темели, оставайки в сянката й – Речника. Още на 22-23 години Н. Геров се е превърнал в първостепенна литературна фигура, макар тогавашната среда да не предполага днешната популярност. Той е създателят на първата новобългарска поема “Стоян и Рада”. Тя, заедно с още няколко други негови стихотворения, го правят наред с Д. Чинтулов първосъздател на новата ни поезия. Вярно е, че отстъпва по талант на състудента си от Одеса Чинтулов. Но не и по съзнание какво трябва да представлява поезията като литература. В друг жанр – пътеписа, Н. Геров не е само първосъздател, но и негов първомайстор. През 1846 г. в писма (най-вероятно до поетесата Ел. Мутева) той описва завръщането си от Одеса в България. Под епистоларната форма се крие същинският жанр – пътеписът. Със заглавието “Писма от България” творбата излиза на руски език в 1854 г. в превод на Н. Палаузов. Всъщност това не е само талантлив образец-родоначалник на пътеписа у нас, но и първата стойностна белетристична творба у нас. Като всеки качествен пътепис и “Писма от България” е хармонична сплав от наблюдателност, информираност, откриване на важната тема във всеки епизод, хумор, самоирония и артистично поднасяне на значимите изводи и наблюдения. И още нещо, което става основен белег на жанра у нас – оста, около която се гради пътеписният разказ, е съотнасянето на видяното с българската култура. Колко недостойно за един самоуважаващ се руски агент. Вторият Геров подвиг е подчиняването на своя живот на изпълнението на изумителната за един човешки живот мисия – съставянето на първия речник на “българский язик”. В какво е трудността? И уникалността? Той е съставен от книжовното нищо. Няма предходни трудове, няма записан фолклор, няма друг род писмовни източници. Н. Геров съзнателно не ползва и книжовни и писателски, защото ги намира за езиково неавтентични. Всички думи и възможни техни обяснения той открива в народната всеки дневна реч. Една по една и всяка една от 70 000 той е записал при общуване с всякакви българи от множество отечествени краища. Приведените обяснителни за думите изречения надхвърлят 26 000. Примерите с цели песни или с откъси са 6000. Използваните пословици, гатанки и наричания са над 15 000. В тази светлина речникът му е уловен в динамиката си паметник на народностната езикова култура. След Освобождението Н. Геров най-после посвещава цялото си време на Речника. Стига се най-после и до отпечатването – 1894 г. И пак изпълзяват мушеците, заети с подкупи и с трупане на земи и имоти. Те и му отказват пари за отпечатването. Все още е Стамболовото управление, но да не обсъждаме. И тогава някогашен колега-дипломат на Н. Геров го посъветвал да се обърне към император Николай II. Предполагам, че основният аргумент на императора да подпомогне отпечатването е, че това е задача на Неговата Академия. Цялостното издаване на Речника приключва 8 години след смъртта на Н. Геров. Част от уникалността на Речника е, че той е няколко речника едновременно. На първо място това е речник на чистия неподправен говорим език. На второ – той е тълковен речник, в който изясняването на думите основно е възложено на главния Говорител – Народа. На трето – той е и българо-руски речник (все пак задачата е на Имперската академия). Но истинската уникалност може да ни изясни най-възторженият ценител на труда – Иван Вазов: “ Каква чудесна сбирка от дивни, благозвучни, сладки думи, от силни характерни изрази, от величествени, самостойни извития на речта, които народът ни е вложил в езика си! Гордост е за нас, че имаме такъв богат език…. Трудът е неоценим, а за мене лично най-ценни са дивните, китните откъслеци от народните песни, с които се краси, свети почти всяка негова страница!”  Това е. Останалото е мълчание и преклонение. Без досадни мушеци. Надвечер в тоя ден стигнахме на село Полекрайще. Това беше в неделя, на Св. Троица, може да е било в истото время, кога вие сте отишли на качелите. Поврага Ви качелите от това, чтото аз видях. Колко жени и какви моми преминаха, докле ся позабавихме ние на механата, за да идат на монастир „Св. Троица”, покрай когото и ние щяхме минем! Колко ся пък престръгваха из селото нагоре, надолу! В механата беше народно събрание: връх 50 души провождаха празника български. И ние влязохме между них и докле да хапнем малко нечто, разговорихме ся за различни работи. Тие с дяволско око гледаха на нас, като ни чуха московци да говорим български. Трябва да видите дрехите на тия хора и общо на всичките българе, та да повярвате, че нашът простий народ откъм това не е по-долен от френцнте и той с разнообразие, на облеклото си може да стои насреща на модните изобретатели. Ако да си правя някога същи български дрехи, риза ща си ушия, каквито носят в Полекрайще, с широко огърле, обшито с коприна и възвито на плещите, и пазухи, обшити, с всевъзможни белушки. Всичкото село има до 100 къщи, само български. Имято му показва, че е край поле. Там близо, каквото казват, има развалини, дето си намират весма много камъне с надписи, монети и други стари работи.   Там, дето ся свършаха евреете, закачаше ся ред арменци: деца, със свещи, крем и върба в ръце, а на челото стояха анагности, дякони, попове и владика в пълно облачение. След арменците идеха два реда, и от двете страни на пътя, българе. Децата бяха правилно наредени и всичките държаха ветви върба и пред них, и в двата реда, по няколко деца бяха издадени напред, колко една стъпка, а отзад стояха дъртите българе. В главата, и от двете страни, стояха по няколко деца, облечени с церковни дрехи, с фенери и кръстове. След поповете, в облачение и с евангелие, със свещи и със съчки върба, а.след поповете троица владики – русчукский, търновский и видинский, облечени и с кадилиици.. След българете бяха натрупани и от двете страни на пътя турци. Повечето турчета бяха с бели дрехи, а някои от тях имаха и зелени знамена, изписани с бели слова. Най-горе дервиш държеше голямо зелено знаме, всичкото изписано със златни слова. Още по-горе бяха наредени войска, първи с коне, чини ми ся артилеристе, после улани със знамена на копията и най-сетне пеши. Тоя вес народ беше проснат на място до 1 1/2 верста. Докле да дойде царят, аз ходих с Цанка няколко пъти от едина край до друг. Един час преди да дойде царят излязоха и князовете: Влашкий и Молдовский в каляска; а полковниците им на коне. След них имаше няколко улани най-сетне водеха коне, за да възседнат на них князовете, кога срещнат султана. На коня на влашкий княз имаше на седлото звезда, руский орден. Князовете преминаха, без да ся покланят някому. След малко время заминаха генерал-адютант Грабе и австрийский и пруский пратеници на коне. Само статский советник Богданов, който сега ще иде в Стамбул пръв драгоман на място Ханджарли, беше в каляска. Само руский генерал ся кланяше на всичките и с това той много събори пред българете честта на другите. Той е дотолкова приветлив, что преди да дойде султанът един път замина с влашкий княз и с други хора на кон и ся запря да мя пита кога съм дошъл в Русчук. Князовете и пратениците срещнаха султана на един шатер, а каква чест му са дали, не зная. Аз стоях при българете. Като ся приближи султанът при турците, видя ся някои каза нечто, та всичките запяха “амин”. Още тие не свършили, българчетата, облечените в церковни дрехи, писнаха някаква си песен, от която аз ничто не разбрах. Шествието на султана беше наредено със същий въсточний вкус. Най-напред водеха коне с въсточни украшения. От двете страни вървяха паши на коне, все с нишани: След пашите два реда войни, с окачени сабли, и между них султанът на кон, със седло чисто злато. Мундирът му, и отпред и отзад обшит със злато, на шия му нишан от алмази, на глава му малко фесе. След него куп войни, с окачени сабли, а след войните влашкий и молдавский князове, с дружината си, и веке не в шляпи с перие, а с фесове. После музиканти на коне, а след них веке конниците и после пехотата. Пратениците не ся върнаха с царя. Султанът вървеше доста тихо и ся обръщаше ту на една, ту на друга страна. Турците му даваха селям по свой обичай. Като дойде според българете, децата, что стояха малко напред, запяха: “Самодержавнейший цар наш”; другите пищяха: “Амин”; а старите българе, владици, попове, ся кланяха до земя. Това истото правеха и арменците и чифутите. А кога влезе царят в калето, кадънчетата му запяха някаква си песен на язика си. За да видя добре султана аз не му ся поклоних, а си свалих само шапка и го изгледах твърде добре. Возрастът му трябва да е среден, брадата му късичка и червена като и мустаките му. Лицето му доста правилно, но грапаво. Носът му среден. Ако да му беше малко нечто по-голямо лицето, щеше доста да прилича на Ямщицкий, а сега има доволно сходство с един чиновник от канцелярията на попечителя. Живост обаче няма в лицето ни като единий, нито като другий. Като го погледнеш, познаващ. го за въсточний властител, но не такьв, на чиято воля всичко ся покоряв и ничто не смее да повдигне и очи връз него, а властител роб на обстоятелствата и изнемощял под узда на чужда воля. В това время смислих аз каква почит му направихте на 23 февруария с една дума и мога да кажа, какво истина не е достоен за такава почит. Тая превита церемония, при жалобний писк на децата, при глухото бъбране на старите, при печалнята турска свирня и при мъртвото пристъпяне на султана повече приличаше на великолепно погребение, нежели на торжествено шествие на гордий восточний властител; повече докарваше униние, нежели удивление на восточно великолепие.", "date": "2018.05.27", "title": " За Мушек и мушеците\t\t\t"}
{"url": "https://trud.bg/%d0%b0%d0%bf%d0%b0%d1%88-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0%d1%80%d0%b0%d0%b4%d0%b8-12-%d0%b3%d0%be%d0%b4%d0%b8%d1%88%d0%bd%d0%b0-%d0%b1/", "text": "Криминално проявен и лежал в затвора мъж отива отново зад решетките заради незаконно съжителство с 12- годишно момиче, съобщиха от районния съд в Монтана. 23-годишният Огнян К. от село Лехчево преди две години си харесал за жена 12-годишната Людмила М. от монтанския квартал “Кошарник”. Мераклията взел момиченцето в дома си през септември 2016 г. Властите обаче научили за незаконното съжителство и срещу мъж започнало дело. Пред съда Огнян К. се призна за виновен и сключи с прокуратурата споразумение да влезе за четири месеца в затвора. Огнян К. е без никакво образование и безработен. След произнасянето на присъдата полиция отвела апаша от селото в затвора, а роднини и приятели го изпратили като на сватба, разказаха очевидци. Всяка година в област Монтана има по десетина дела срещу мъже за незаконно семейно съжителство с малолетни и непълнолетни момичета. По данни на социалните служби в област Монтана през 2018 г. има 51 непълнолетни майки с 56 деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Апаш влиза в затвора заради 12-годишна булка\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%ba%d0%be%d0%b9%d1%82%d0%be-%d0%b8%d0%b7%d0%b4%d1%8f%d0%bb%d0%b0-%d1%81%d0%bc%d0%be%d0%bb%d1%8f%d0%bd-%d1%81-%d1%80%d0%b5%d0%b7%d0%b0%d1%87%d0%ba%d0%b0/", "text": "Васил Говедарски създава с моторна резачка най-различни фигури от дърво, като една от тях е малко по-различна от обичайните – табела с името на община Смолян. Васил се захванал с тази дейност от 3 години, преди това е практикувал рисуване. Съвсем случайно се насочва към този вид резбарство. “Един ден събирах дърва за огрев и на едно обикновено дънерче направих фигура, а след като видях, че ми се получава много добре и ми е интересно, реших изцяло да се отдам на това. Осъзнах, че това е нещото, с което занапред трябва да се занимавам”, обясни Васил пред “Труд”.  Младият мъж има най-различни поръчки за фигури, като най-вече изработва животни или хора. Зимата е период, в който няма много заявки, през това време Васил сам си прави различни дърворезби, които си държи вкъщи като мостри, но все пак в повечето случаи всеки клиент има индивидуални предпочитания.  Една от творбите на Васил е табела в началото на град Смолян, която радва много туристи и жители на града. Тази е първата и единствена подобна табела и дърворезбарят не предлага нещо подобно на други общини, защото иска да е уникална. Изработката на табелата му е отнела около 2 седмици, била поръчана от кмета на града Николай Мелемов и община Смолян. Васил е работил преди това с Ефрем Велинов от отдел култура в общината. В началото мислел да откаже поръчката, но след като е видял какво отношение имат към него и работата му от общината, е нямало как да откаже. Варианти как да изглежда дървената табела имал Васил, имали и от общината. В крайна сметка се получило нещо по средата. Хората, които посещават града, непрекъснато се объркват в коя посока на разклона да поемат, и когато спрат да се снимат до табелата, могат по-лесно могат да се упътят. Единственото допълнение към табелата е едно малко мече, с което повечето хора свързват града и като цяло Родопите. Както Васил обясни, че самата фигура е по-устойчива на обществени места, защото ако се постави сокол или елен, например, те могат много по-лесно да се счупят. Васил признава, че има много поръчки от чужбина, но предпочита да работи само тук, защото смята, че с българите се работи много по-лесно и приятно. Създал е досега над 80 фигури от дърво, сред тях вълци, лисици, мечки, елени и др. Най-голямата е висока около 2,50 м, тежи над един тон.", "date": "2018.05.27", "title": " Васил, който издяла Смолян с резачка\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%ba%d1%83%d0%bf%d0%b8-%d1%80%d1%83%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8/", "text": "Турция може да купи руски изтребители Су-57 ако САЩ решат да блокират доставката на F-35 за страната, в отговор на придобиването на руски системи за ПВО С-400, пише турският ежедневник Yeni Safak, предава електронното издание на гръцкия вестник Kathimerini. По-рано тази седмица комисията по отбрана на американския Сенат предложи проектозакон, в който се предвижда блокиране на сделката за продажба на изтребители F-35 на Турция на основание, че   и е сключила договор за закупуване на руски системи за ПВО С-400 през декември м.г. Действията на американските законотворци раздразниха за пореден път турското правителство, което вече неколкократно заяви, че е готово да разшири сътрудничеството си с Русия, което не трябва да означава влошаване на отношенията със Запада, пише гръцкото издание. Су-57 е едноместен невидим многоцелеви изтребител от пето поколение, който в момента преминава изпитания. Първият тестов полет беше проведен през 2010 година и се очаква самолетът да влезе в серийно производство през 2019 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Турция може да купи руски изтребители Су-57, ако САЩ блокират доставката на F-35"}
{"url": "https://trud.bg/%d1%82%d0%b8%d0%ba%d0%b2%d0%b8%d1%87%d0%ba%d0%b8%d1%82%d0%b5-%d0%b2-%d0%bd%d0%b0%d1%81%d1%82%d1%8a%d0%bf%d0%bb%d0%b5%d0%bd%d0%b8%d0%b5/", "text": "4 тиквички  3 яйца  120 мл готварска сметана  120 мл прясно мляко  3 скилидки чесън  шепа прясна мащерка  500 г сирене моцарела  30 мл зехтин  сол и пипер меланж Измийте тиквичките добре и ги нарежете на кръгчета с дебелина около 1 см. Поръсете ги със сол и черен пипер. Не е необходимо да ги отцеждате. Нарежете и моцарелата на филии. Подредете тиквичките и моцарелата в съд за печене ветрилообразно. В купа разбийте с тел яйцата, сметаната, прясното мляко, стиснатия чесън, прясната мащерка, зехтина, солта и черния пипер. Залейте ястието и печете около 50 минути на 200 градуса. 3-4 млади тиквички  2 -3 стръка зелен лук  1 стрък пресен чесън  1 яйце  5-6 стръка копър  5-6 стръка магданоз  100 г сирене  1 каф. ч. галета или царевично брашно  олио за пържене Тиквичките се измиват и се настъргват на едро ренде. Поставят се за 15-20 минути в гевгир да се отцедят, а след това се изстискват добре с ръце. В голяма купа се нарязват на ситно зеленият лук, пресният чесън (или 1-2 скилидки), копърът, магданозът и се омесват с изцедените тиквички. Добавят се яйцето, сиренето и галетата (или царевичното брашно). От сместа се оформят кюфтета, които се слагат за 20 минути във фризера, за да стегнат. Пържат се в предварително сгорещено олио до златисто от двете страни. Поднасят се с млечен сос. 1 средна тиквичка  70 г кашкавал  100 г сметана  1 скилидка чесън  магданоз  сол Нарежете тиквичката на не много тънки кръгчета, подсолете и подредете в тава. Кашкавала настържете. Към сметаната добавете кашкавала и намачкания чесън. Сложете от получения сос върху всяка тиквичка, поръсете с нарязан магданоз. Изпечете ги във фурната при 180 градуса в продължение на около 20 минути. 4 средни тиквички  500 г кайма (смес)  1-2 глави кромид лук  150 мл смлени домати  сол  брашно  олио (за пържене)  400 мл вода  1/2 ч.л. черен пипер  1 ч. л. червен пипер  1/2 връзка копър  2-3 домата  За заливката:  500 мл прясно мляко  3 яйца  3 с.л. брашно  1/2 ч.л. универсална подправка Тиквичките се измиват, отстранява им се върхът и задната част, нарязват се на филии. Посипват се със сол и се оставят за половин час да си пуснат водата. Овалват се в брашно и се оставят да попие брашното за петнайсетина минути. Пържат се в олио на много силен огън от двете страни за кратко (полуизпържват се). Смесва се каймата с нарязаните на ситно лук и копър, червения,черния пипер, смлените домати и 400 мл вода. Сместа се разбърква. В тава се нареждат половината тиквички и се заливат с омесената кайма. Подравнява се. Нарежда се и другата половина от тиквичките. Най-отгоре се разпределят доматите, нарязани на филии. Фурната се загрява на 220 градуса. Мусаката се пече до редуциране на водата (40-50 минути). Приготвя се заливката като продуктите се смесмат и разбиват до еднородна смес. Тавата се изважда от фурната и заливката се сипва равномерно отгоре. Допича се във фурната до леко зачервяване на заливката (10 минути). 1 кг агнешко месо  1/2 ч.ч. олио  750 г тиквички  2 глави лук  1 с.л. брашно  2 домата  1 ч.л. червен пипер  1/2 връзка магданоз  Сол Нарязваме месото на порции и ги запържваме в мазнината. Изваждаме и в същата мазнина последователно запържваме ситно нарязания лук и брашното. Поръсваме с червен пипер и добавяме настърганите домати. Посоляваме и наливаме 2 ч.ч. гореща вода. Щом сосът заври, връщаме месото. Когато то е полуготово, прибавяме тиквичките, обелени и нарязани, и досваряваме на тих огън. За палачинките:  1 кг млади тиквички  125 грама  сметана  3 яйца  1,5 ч.ч. брашно  1/2 ч.л. сода  50 г копър  1 щипка сол  черен пипер  50 г зелен лук  4 чери домата  олио (за пържене)  За сметановия сос:  125 г сметана  4 скилидки чесън  200 г копър  1 щипка сол  За пълнежа:  800 г домати  300 г сирене/кашкавал Изплакнете тиквичките и ги обелете. За приготвянето на палачинките настържете тиквичките и ги посолете. Изцедете получената маса. Нарежете на ситно копъра. В удобен съд смесете тиквичките, копъра и сметаната. Добавете яйцата и содата. Всичко смесете добре. Добавете пресятото брашно. Разбъркайте добре. Трябва да се образува консистенция като за палачинки. Добавете черен пипер и отново разбъркайте добре. Изпечете палачинките на малък тиган. Така ще ви бъде по-лесно да ги обръщате. За да приготвите плънката ситно нарежете копъра. Чесъна прекарайте през преса. Разбъркайте в купа сметаната, копъра, чесъна и солта. Всичко смесете добре. Настържете кашкавала. Измийте доматите, подсушете ги и ги нарежете на тънки филийки. Сглобете тортата. За да сътворите това, намажете първата палачинка със сметановия сос. Поставете отгоре доматите. Поръсете с настъргания кашкавал. Покрийте с втората палачинка и направете същата процедура, както при първата палачинка. Последната тиквена палачинка се намазва само със сметанов сос. Покрийте тортата с фолио и съхранявайте в хладилник за няколко часа, за да стегне. Готовата торта може да бъде украсена със зелен лук и чери домати.", "date": "2018.05.27", "title": " Тиквичките в настъпление"}
{"url": "https://trud.bg/%d0%b3%d0%b5%d0%bd-%d0%bb%d0%b5%d0%be%d0%bd%d0%b8%d0%b4-%d1%80%d0%b5%d1%88%d0%b5%d1%82%d0%bd%d0%b8%d0%ba%d0%be%d0%b2-%d0%bf%d1%80%d0%b5%d0%b4-%d0%b1%d0%b8-%d1%82%d0%b8-%d0%b2%d0%b8-%d0%bd%d0%b5/", "text": "– Добър ден. – Познавам българските политици повече от анализите и материалите, които се публикуват. Лично не познавам чак толкова много български политици. – Изобщо не е реалистично. Това е един абсурд. Ние не работим така, както героите от криминалните романи. Когато приключих работата си в разузнаването и станах началник в аналитичния център на администрацията на президента, тогава имах редица срещи и с политици, и с журналисти, с политолози от много страни по света. Преди всичко те се стремяха към среща с нас. Във вашата страна определени сили решиха да направят от мен един образ, който въплъщава заплахата. Използват това, за да плашат гражданите на България. Понякога дори ми е смешно да чета това, което пишат за мен. – Че пристигам в България, за да давам инструкции, че по редица международни въпроси давам съвети какво да се прави. Наскоро прочетох, че дори по църковни въпроси давам някакви съвети. – Бих казал, че това е определен пробив. И сега всички ние очакваме посещението на премиера Бойко Борисов, който вече ще обсъжда с премиера ни, с президента на страната конкретни въпроси, свързани със сътрудничеството. – Вижте, това е движение на две страни, които вървят в една и съща посока. Президентът Радев пристигна, той искаше да се състои това посещение. Нашият президент го приема за пръв път без каквито и да е било предварително подготвени документи, договори, някакви декларации. За да може в края на краищата да се приключи с тази абсурдна ситуация. – Ние разчитаме сериозно, като се вземе на предвид, че България е парламентарна република и основният ръководител така или иначе е премиерът на страната. Биха могли да се проведат конкретни разговори за икономическото сътрудничество в енергийната област. Преди всичко така смятам, става въпрос за сътрудничество в газовата сфера. Имаме възможности, освен туризма, да развиваме и други насоки на икономическото сътрудничество. – Смятам, че не трябва да отделяме една-единствена партия като наш съюзник. Познавам привърженици на развитието на тесните отношения и в партия ГЕРБ, и в социалистическата партия, и в „Атака”, и във ВМРО, във всички други партии, дори в СДС. Защото в България има демокрация, днес на власт е ГЕРБ, утре може да дойде БСП, на другия ден да дойде друга партия, а ние сме избрали една партия само. Това не е правилно, какво ще правим след това? – Точно така, с всички. – Това е смешно, това е весело. При нас също често се шегуват по този въпрос и има много вицове. Г-н Тръмп е един доста непредсказуем президент и ми се струва, че решенията, които взима, често са продиктувани от някакви емоционални моменти. Но в дълбочина в тези решения виждаме да стоят онези кръгове, които силно въздействат върху формирането на политиката на президента. В този смисъл бих отбелязал произраелските кръгове, тъй като за Израел Иран е идея фикс. – Може и трябва да бъде сигурно. Но аз не съм кой знае какъв специалист по тези въпроси, но смятам, че тя може да бъде майка в духовен смисъл, като авторитет, но без да нарушава каноните във взаимоотношенията в православния свят. Ако се тръгне в посока на нарушаване на тези канони, тогава можем да се окажем в ситуацията, в която се намира сега Македонската църква, тоест да се намира в изолация, в схизма, да не бъде признавана. Кому е нужно това? – Има, разбира се, но работата не е в заслугите. Трябва да се съберат всички православни църкви в Константинопол, Ерусалим, Антиохия, Грузия, Румъния, Албания и т. н. и Българската църква трябва да повдигне там въпроса за признаването на Македонската църква. Ако всички църкви са на позиция, която поддържа признаването, въпросът ще се реши. Но ако дори само една църква е срещу това – това са правилата им, това не са наши правила – ако някой е срещу това, въпросът ще бъде отложен. – Какво значи майка? Това са светски разговори на хора, които не са вярващи. Има православен свят и има православни канони и въпросите трябва да се решават именно в съответствие с тези канони. Между другото, доколкото знам, Руската православна църква предава палмата на първенството по този въпрос на Българската православна църква. – Точно това не знам. Сега Путин е в Петербург, дали ще се върне в Москва, или ще продължи да е в Сочи, не мога да ви кажа, но с голяма надежда очакваме премиера. Най-после тръгна. Трябва да развиваме отношенията си. Някои медии у вас пишат, че ние се стремим да откъснем България от НАТО. Никого не откъсваме, НАТО само̀ ще се разпадне, помнете какво ви казвам. – В скоро време. Може би дори, докато съм жив, а докато вие сте живи, 100% това ще стане. – Не вярвайте на тези журналисти, които пишат глупости. Аз много обичам България и не мога да живея без България…Много обичам и българите, и България, и историята, и културата, и природата – всичко. И вие заслужавате тази обич от руснаците, не само критика. Както и руснаците заслужават обич от българите, не само критика.", "date": "2018.05.27", "title": " Ген. Леонид Решетников пред Би Ти Ви: Не отделяме една-единствена партия като наш съюзник\t\t\t"}
{"url": "https://trud.bg/%d1%85%d1%80%d0%be%d0%bd%d0%b8%d1%87%d0%bd%d0%b0%d1%82%d0%b0-%d0%bc%d0%b8%d0%b5%d0%bb%d0%be%d0%b8%d0%b4%d0%bd%d0%b0-%d0%bb%d0%b5%d0%b2%d0%ba%d0%b5%d0%bc%d0%b8%d1%8f-%d0%b2%d0%b5%d1%87%d0%b5-%d0%bd/", "text": "Благодарение на въвеждането на нов клас лекарства хематологията превърна хроничната миелоидна левкемия от смъртоносно заболяване до преди 20 години в контролирано заболяване с таргетни молекули, подобно на диабета. Нещо повече от миналата година при пациенти, които са в дълбока ремисия ние вече можем да спираме терапията, заяви в доклада си на XVII национална среща на фондация „МОСТ” в Албена проф.д-р Юлиан Райнов, шеф на клиниката по хематология във ВМА София. Той посочи, че хематологията е една от водещите специалности по отношение на иновацията. Ако преди 100 години се е говорило за лимфоми и левкемии, сега вече има идентифицирани 51 типа лимфоми и 38 типа левкемии. Едно от сериозните предизвикателства е острата миелоидна левкемия. „Имаме нужда от сериозна подкрепа от страна на НЗОК по отношение на адекватно осигуряване на клинична пътека-в момента е 800 лв. при реална цена над 10 000 лв., за да има бърза и съвременна диагностика за тези болни, реимбурсиране на нови медикаменти , даващи шанс да се борим с най-трудните и безнадеждни случаи до момента”, каза проф. Райнов. Той посочи, че броят на новите молекули , които индустрията изследва за ефективност при лечението на различни заболявания, се е удвоил при последните 15 години. В областта на онкологията и онкохематологията е нараснал от 5% през 80-те години на миналия век до 30% през 2010г. По данни на ЕК инвестициите общо в медицинска научноизследователска и развойна дейност в света достигат 160 млрд. евро за миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Хроничната миелоидна левкемия вече не е смъртоносно заболяване"}
{"url": "https://trud.bg/xvii-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%bc%d0%be%d1%81%d1%82/", "text": "„…И тъй като от него час заработили пак ръцете, заприпкали нозете, започнали пак да гледат очите, започнали да слушат пак ушите, старателно задувкали устата, стомахът мелел ден и нощ храната и мислила за всички пак главата.”  С трогващо изпълнение на  разказа „Съдружие „ на Асен Разцветников голямата актриса Татяна Лолова откри XVII национална среща на фондация „МОСТ” в Албена през уикенда, която се провежда под патронажа на президента на РБ Румен Радев. Мисията, която отново събра научни светила в медицината, лекари, медии и народни представители, е здравеопазването  като едно вечно бойно поле между живота и смъртта, между проблема и решението, между отчаянието и надеждата. Или както подсказва и темата на заключителната дискусия „В очакване на … златната рибка”. А направените предложения на нея се изпращат с доклад до институциите. Перфектната  организация на форума  беше отново на журналистката Юлия Пискулийска и на модераторите д-р Нигяр Джафер и проф. Георги Михайлов. Свои доклади изнесоха проф. Ивайло Търнев – за иновативните терапии на редките болести, проф. Иво Кременски –за прецизна медицина и генетичен скрининг, проф.Тодор Кантарджиев с акцент върху биотероризма, проф. Радка Аргирова за революцията в лечението на хепатит С. За първи път достойно място беше отделено на хематологията, като за иновацията, която носи живот, доклад изнесе проф. Юлиан Райнов, а за тази в детската онкохематомия –доц. Валерия Калева. Интересно представяне за три поколения офтамолози, които създават изкуството да виждаш, направи д-р Таско Тасков. Неговият дядо е открил първия частен очен кабинет през 60-те в Търговище, който разбира се веднага бил затворен от тогавашната власт. Семейството има специализирана болница в Пловдив, а синовете продължават традициите да учат и  да лекуват зрението на пациентите. Д-р Асен Хаджиянев акцентира върху ендоскопската хирургия на хипофизата в България с двайсет години опит. Реанимация и класическа музика беше темата на проф.Венко Александров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " XVII национална среща на фондация „МОСТ” в Албена\t\t\t"}
{"url": "https://trud.bg/%d0%ba%d0%b0%d1%82%d0%b0%d1%80-%d0%b7%d0%b0%d0%b1%d1%80%d0%b0%d0%bd%d0%b8-%d0%b2%d0%bd%d0%be%d1%81%d0%b0-%d0%bd%d0%b0-%d1%81%d1%82%d0%be%d0%ba%d0%b8-%d0%be%d1%82-%d1%81%d0%b0%d1%83%d0%b4%d0%b8%d1%82/", "text": "Близо година, след като Саудитска Арабия, Обединените арабски емирства, Бахрейн и Египет прекъснаха дипломатическите си отношения с Катар, Доха реши да спре да консумира стоки, произведени от тези страни, предава американската агенция Bloomberg. Министерството на икономиката на Катар нареди на всички магазини в страната да престанат да продават продукти, произведени в тези четири страни, гласи циркулярно писмо, разпространено в Събота. Търговските обекти ще бъдат обикаляни от инспектори, които трябва да потвърдят, че те изпълняват поръченията на правителството. Говорител на ведомството не е пожелал да направи коментар по случая, когато е бил потърсен от Bloomberg.  Американската агенция припомня, че Саудитска Арабия, ОАЕ, Бахрейн и Египет прекъснаха икономическите и дипломатическите си отношения с Катар на 5 юни м.г., като се позоваха на това, че Доха финансира терористични организации и има близки отношения с Иран – нещо, което Катар отрича. Това принуди богатото на природен газ да пренасочи търговските си маршрути през Кувейт и Оман и да закупува стоки от Иран и Турция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.27", "title": " Катар забрани вноса на стоки от Саудитска Арабия, ОАЕ, Бахрейн и Египет"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd-%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b3%d0%bb%d1%83%d1%88%d0%ba%d0%be%d0%b2/", "text": "Ръководството на „Балкан“ призова президента на БФ по баскетбол Георги Глушков да си подаде оставката след скандалните сцени и прекъсването на втория мач от финалната серия с „Левски Лукойл“, който впоследствие бе доигран. „От спорт за интелигентни хора, баскетболът стана за посмешище – гласи част от декларацията на „зелените“. – Георги Глушков допусна БФБ да се управлява задкулисно, безпринципно, правила, в помощ на едни за сметка на други.“ Играчът на „Балкан“ Христо Захариев, който хвърли бутилка към публиката по време на втория мач, бе наказан да не играе в третия, който бе късно снощи в Ботегвград.", "date": "2018.05.27", "title": " „Балкан“  иска оставката на Глушков"}
{"url": "https://trud.bg/%d1%81%d0%bb%d0%b0%d0%b1%d0%b0%d0%ba-%d0%b1%d0%b0%d0%b2%d0%b8-%d0%b3%d1%80%d0%b8%d0%b3%d0%be%d1%80-%d0%b2-%d0%bf%d1%8a%d1%80%d0%b2%d0%b8%d1%8f-%d0%ba%d1%80%d1%8a%d0%b3/", "text": "Григор Димитров се натъкна на две изненади – приятна и неприятна – в първия кръг на „Ролан Гарос“. Българинът трябваше да открие втория турнир от Големия шлем срещу Виктор Троицки, който преди 2 години го победи на парижкия клей. Сърбинът обаче се контузи минути преди началото на мача и се налоэжи да бъде заменен от „щастливия губещ“ Мохамед Савфат, 181-и в света. 27-годишният египтянин не успя да влезе бързо в мача и взе само един гейм от първите 11. След това обаче Савфат вдигна нивото и успя да удължи мача много повече, отколкото се очакваше. В третата част той дори стигна до тайбрек, но в крайна сметка българинът спечели с 6:1, 6:4, 7:6 (1). “Мачът не беше лесен, защото бях подготвен за друг съперник – призна Григор след победата. – Познавам Савфат от юношеските години, но отдавна не го бях виждал. Винаги е трудно, когато трябва да пренастройваш играта си. Не съм свикнал да играя в неделя, освен ако не съм на финал. В първия кръг на турнирите от Големия шлем няма лесни мачове, но аз съм доволен.” Във втория кръг Димиров ще се изправи срещу 57-ия в света Джаред Доналдсън (САЩ), който обърна с 6:3, 4:6, 3:6, 6:3, 6:4 Николас Хари (Чили).", "date": "2018.05.27", "title": " Слабак бави Григор в първия кръг"}
