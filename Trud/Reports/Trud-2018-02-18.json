{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b0%d0%bc%d0%b1%d0%b8%d1%86%d0%b8%d1%8f%d1%82%d0%b0-%d0%bc%d0%b8-%d0%b5-%d0%b4/", "text": "Амбицията ми е докато съм министър да въведем доброволната военна служба. Това заяви военният министър Красимир Каракачанов в Карлово, предаде „Фокус”. Според него очаквано е това да са 1000-1300 души, които ще са достатъчно, за да се запълни недокомплекта в Българската армия. По думите му това трябва да стане, като се предложат и нормални възможности за реализацията след това и като се помисли за бонуси. Каракачанов каза, че Закона за доброволната военна служба се готви и според него той трябва да се подкрепи от обществото. „Крайно време е да си отворим очите и да спрем да говорим празни приказки, защото няма просперираща държава по света, която да няма силна армия“, каза министърът на отбраната. „Само да не ми дават примера с Швейцария, защото тя не е държава без армия. Напротив това, което аз предлагам за наборната армия е точно по Швейцарския модел – 6 месеца служба, подготовка и, зачисляване в резерва и след това регулярно опресняване на знанията и възможностите“, добави той. Красимир Каракачанов посочи още, че проблем с недокомплекта на армията е проблем на всички армии. След конференцията по сигурността в Швейцария, където е бил е станало ясно, че това е проблем и за Германия, където заплатите са многократно по-високи, условията на труд са много по-добри и възможностите на един германски военнослужещ са многократно по-добри от българските. „Германия, която винаги се е притеснявала да не я обвинят в милитаризиране в момента също обсъжда варианта дали да не върне наборната военна служба. Австрия, която има наборна военна служба от 9 месеца, обсъжда дали да не я направи 12 месеца. Скандинавските държави – Дания, Финландия, Норвегия, Швеция също връщат наборната военна служба“, посочи още военният министър . Той припомни още, че в момента има други държави , които въобще не са я премахвали – като Турция и Гърция. Преди години България е имала предложение от Федерална република Германия да получи цяла ескадрила наследени от ГДР МиГ-29 на символичната цена от 1 евро за самолет, но нашата страна не е приела, каза още министър Каракачанов. От думите му стана ясно, че това е станало преди около 10 години, когато са били купени транспортните „Кугър” и „Спартан”. Машините останаха без части в края на миналата година и това създаде нужда спешно правителството да отпуска пари за тях. „Ние сме ги отказали, защото сме първо натовци и купихме нещо, което стои в хангарите. А поляците с най-голямо удоволствие си позволиха същия този подарък от Федералната република и сега още ги ползват. Това е сметката в армията“, каза още Красимир Каракачанов. Той коментира, че покупката на нови изтребители ще струва около 1,3-1,5 млрд. лв. и не бива да се бърза. Според него техниката не лети, защото, когато са сключвани договорите никой не си е направил усилието в тях да пише, че поддръжката на това въоръжение трябва да става в България. По думите му именно това е едно от условията, които сега се поставят по отношение на самолетите.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Красимир Каракачанов: Амбицията ми е докато съм министър да въведем доброволната военна служба"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%be%d1%82%d0%bd%d0%b5%d1%81%d0%b5-%d0%b3%d1%80%d0%b8%d0%b3%d0%be%d1%80-%d0%b7%d0%b0-7-%d0%b8-%d0%bf%d1%8a%d1%82/", "text": "Григор Димитров не успя да спечели първа титла за годината при дебютния си финал. Българинът отстъпи с 2:6, 2:6 на новия №1 в света Роджър Федерер в битката за титлата в Ротердам (Холандия). Така родният ас остава без успех в двубоите срещу Маестрото от Швейцария, който е спечелил и седемте им сблъсъка. От самото начало на мача стана ясно, че Федерер ще търси бързи развръзки на точките, а Григор така и не успя да го вкара в дълги разигравания. Роджър отново вдигна на крака препълнените трибуни с невероятните си удари, изпълнени с въображение и класа. Интригата остана до 2:2 в първия сет, но след това Федерер натисна от ретур и проби неуверения сервис на Григор. Това очевидно потисна българина, който стана изключително нестабилен в ударите си. Швейцарецът „надуши кръв“ и много бързо затвори първия сет, след което поведе с пробив във втория и пропусна шанс за 3:0. Въпреки отделни избухвания, в които Димитров успяваше да влезе в майсторски разигравания, като цяло от ракетата му валяха грешки. Той не вкара нито един ас за целия мач (срещу 3 за Федерер), но допусна цели 3 двойни грешки. Непредизвиканите пък бяха 21 срещу 9 за Маестрото, докато печелившите удари бяха разделени по равно – 15 на 13 за швейцареца. Ключът обаче беше невероятната ефективност на новия лидер в ранглистата. Роджър изключително бързо вземаше геймовете при собствен сервис и не допусна нито една точка за пробив. В същото време успя да спечели почти всички важни разигравания при подаване на българина, като го надиграваше и в точките, а двамата излизаха от рамката, за да импровизират. Превъзходството на Маестрото беше толкова голямо, че коментаторите на британската телевизия се впуснаха в спекулации след кратък диалог на Димитров със съдията на стола. Според тях реферът призовал българина да играе на 100 процента. След втория пробив за 4:1 във втория сет изходът беше предрешен. 36-годишният Федерер не остана и минута повече на корта от тези 55, които му бяха нужни да затвори мача. Роджър вдигна трофея в Ротердам за трети път след 2005-а (когато надигра сегашния си треньор Иван Любичич) и 2012 (успех над Хуан Мартин дел Потро). „Каква седмица! Целта беше полуфинал, но ето, че спечелих – заяви Маестрото след втората си титла за годината и общо 97-а в кариерата му. – Не знам колко още пъти ще мога да идвам тук  затова искам да се насладя на тази титла. Поздравявам Григор за добрата седмица, той е страхотен талант и му пожелавам всичко най-хубаво през новия сезон.“ Местната легенда Рихард Крайчек пък пожела на българина догодина да се завърне в Ниската земя, за да спечели трофея. Канадката Южени Бушар, която преди време бе спрягана за поредното гадже на Григор, пък бързо смени предпочитанията си. Блондинката, която наскоро се снима в гола фотосесия на „Спортс Илюстрейтид“, си пожела да види в своята роля не красавеца Димитров, а именно Федерер и големия му съперник Рафаел Надал…", "date": "2018.02.18", "title": " Федерер отнесе Григор за 7-и път (обзор)"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%bf%d1%80%d0%b5%d0%b4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%bd%d0%b5-%d0%b3%d0%bb%d0%b0%d1%81/", "text": "Нов протест срещу ратифицирането на Истанбулска конвенция се състоя пред Народното събрание днес. Протестиращите настояваха темата за одобряването на международния документ да отпадне от дневния ред на обществото. Основен мотив за тяхното искане беше спорното споменаване на социалния пол. Протестиращите негодуваха, че конвенцията е оттеглена за момента, но не е взето окончателно решение и позиция. Тяхното мнение беше, че вниманието на хората се притъпява, документът ще се гласува тайно, а в един момент ратифицирането му ще бъде обявено. Гражданите, излезли пред парламента бяха категорични, че няма да спрат с протестите, докато ратификацията не бъде оттеглена нацяло. Техните действия продължават въпреки че преди дни премиерът Бойко Борисов потвърди, че Истанбулската конвенция няма да бъде приета, без да има пълен консенсус по темата в обществото. Противниците на конвенцията обявиха, че следващият протест е на 25 февруари пред Народния театър.", "date": "2018.02.18", "title": " Протестиращи пред парламента: Не гласувайте тайно Конвенцията"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82-%d0%b7%d0%b0-26-%d0%bc%d0%bb%d0%bd-%d0%bb%d0%b2-%d0%bd%d0%b0-%d1%83%d0%bb%d0%b8%d1%86%d0%b0-%d0%b8-%d0%bf%d0%b0%d1%80/", "text": "В Шумен стартира цялостен ремонт на улица “Тича”, която чака обновление от десетилетия. Строителните дейности по ул.”Тича” са за 2 млн.лв. и включват възстановяване на уличното платно и на тротоарите, осигуряване на достъпна среда за инвалиди, както и изграждане на енергоспестяващо улично осветление. Дългата отсечка ще бъде затворена за движение на автомобили от понеделник, съобщават от кметството. Като обходен маршрут ще се използва улица “Дойран”, но ще бъде осигурен достъп до домовете на гражданите, които живеят в района. В понеделник започва и благоустрояването на градинката до Новата поликлиника /ДКЦ 1/ в Шумен, където е предвидена подмяна на тротоари, изграждане на алеи и подходи за инвалиди, парково и енергоспестяващо осветление. Паркингът североизточно от парка ще бъде затворен за преасфалтиране. Над 666 000 лв. ще бъдат вложени в обновлението. Изпълнител и на двата обекта е софийската “ВИА Конструкт Груп”. И двата важни ремонта за шуменци са по проект “Благоустрояване и рехабилитация на части от техническата инфраструктура на Шумен”, финансиран по ОП “Региони в растеж”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Започва ремонт за 2,6 млн. лв. на улица и парк в Шумен"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b8-%d1%82%d0%b0%d1%8f%d0%bd%d0%b8-%d0%b2-%d0%b4%d0%b5%d0%b1%d0%b0%d1%82-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81/", "text": "“От Европейски механизъм за стабилност към Европейски валутен фонд: Каква трябва да бъде ролята на парламентите?” и “Укрепване на устойчивостта и стабилизация на Икономическия и паричен съюз”. Това са сред основните теми на Интерпарламентарната конференция за стабилност, икономическа координация и управление в ЕС. Двудневният форум, организиран от Европейския парламент и Народното събрание, е третото събитие в рамките на парламентарното измерение на Българското председателство на Съвета на ЕС. Домакин на конференцията, която ще бъде на 19 и 20 февруари 2018 г., е ЕП в Брюксел. Форумът е в рамките на българското европредседателство и в него ще участват председателите на националния парламент и на ЕП – Цвета Караянчева и Антонио Таяни. “Политически приоритети на цикъла на Европейския семестър 2018” ще бъде темата, по която ще дебатират участниците в конференцията през първия ден. Дискусията ще водят председателят на Комисията по икономически и парични въпроси на Европейския парламент Роберто Гуалтиери и заместник-председателят на Комисията по бюджет и финанси на Народното събрание Евгения Ангелова, съобщиха от прессцентъра на народното събрание. В рамките на обсъждането изказвания се очаква да направят заместник-председателят на Европейската комисия, отговарящ за еврото и социалния диалог Валдис Домбровскис, европейският комисар по Икономически и финансови въпроси, данъчно облагане и митнически съюз Пиер Московиси, европейският комисар по Заетост, социални въпроси, умения и трудова мобилност Мариан Тейсен, докладчиците за Европейския семестър за 2018 г. Кшищоф Хетман и Юг Байе. По време на заключителната пленарна сесия парламентаристите от страните-членки на ЕС ще обсъдят следващата Многогодишна финансова рамка.", "date": "2018.02.18", "title": " Караянчева и Таяни в дебат за Европейски валутен фонд"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-52-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bd%d0%b0-%d1%81%d0%ba%d0%b8-%d0%bf%d0%b8%d1%81/", "text": "Откриха мъртъв 52-годишен софиянец на ски пистата под връх Тодорка. Фаталният инцидент станал тази сутрин. Мъжът е починал внезапнo. Трупът е транспортиран с линейка от Банско до моргата в Благоевград, информира  За случая е информирана и полиция. Съдебен лекар след извършване на аутопсия ще установи точните причини за внезапната смърт. Една от версиите е, че туристът е покосен от инфаркт. 25-годишната Ния Трейман е правила преход с двама свои приятели към хижа „Синаница“. На Момин връх, по невнимание е стъпила върху снежна козирка, която се е счупила и се е образувала лавина, която я е повлякла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Откриха мъртъв 52-годишен мъж на ски писта в Банско"}
{"url": "https://trud.bg/%d1%87%d0%b5%d1%88%d0%ba%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%b8-%d0%bf%d0%be%d0%bb%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b4%d0%b2%d0%b0%d1%82/", "text": "Чешки, румънски и полски полицаи ще бъдат командировани за охрана по българското Черноморие през това лято. Румънските полицаи ще помагат на сънародниците си в Несебър, полските- в Бургас, а чешките- в Приморско. Разпределението засега е само примерно, а първите туристи в курорта Слънчев бряг се очакват още през април. “Те се наслаждават на разходки по брега и екскурзии до близки дестинации, защото все още е рано за плаж”, коментират туроператори. Командированите полицаи както от вътрешността на страната, така и от чужбина, ще пристигнат в началото на юли. Полицаи с 15 специално обучени кучета и велополицаи ще дебнат за кражби по плажа и алеите. В момента РУП в Слънчев бряг разполага с девет кучета, останалите ще дойдат заедно с комантированите служители. Конна полиция за последните 10 години е имало само веднъж в Слънчев бряг през лятото, но е нерентабилно, защото отиват много средства за храна на животните, коментираха от комплекса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Чешки, румънски и полски полицаи идват за сезона\t\t\t"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d0%b8-%d0%bf%d0%be%d0%bb%d0%b8/", "text": "Стълкновения са възникнали между полицаи и фенове на “Ботев” (Пловдив) в столицата. Това се случило малко преди мача на “жълто-черните” с “Левски”. По предварителна информация сблъсъкът е станал, когато фенове на гостите, нападнали запалянко на “сините” и му взели шала. Полиция пристигнала на мястото на инцидента и последвало сбиване между двете страни.", "date": "2018.02.18", "title": " Сблъсъци между фенове на “Ботев” и полицията в София"}
{"url": "https://trud.bg/%d0%b6%d0%b5%d0%bd%d0%b8%d1%82%d0%b5-%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%b2%d0%b5%d1%87%d0%b5-%d0%b8%d0%bc%d0%b0%d1%82-%d0%bf%d1%80/", "text": "Жените в Саудитска Арабия вече имат право да откриват собствени фирми, без да искат съгласието на настойник от мъжки пол, съобщават световните агенции. Правителството обясни, че целта е да стимулира частния сектор. “Сега жените могат да основават собствени предприятия и да ползват интернет услугите (на правителството), без да е необходимо да доказват, че имат съгласието на свой настойник”, обяви на сайта си министерството на търговията и инвестициите. Досега саудитките трябваше да представят доказателство, че имат разрешение от свой настойник от мъжки пол (най-често съпруг, баща или брат), за да могат започнат административни процедури. От миналата година влиятелният 32-годишен саудитски престолонаследник Мохамед бин Салман извършва поредица реформи за стимулиране на участието на жените в обществения живот. Целта е до 2030 г. делът на работещите жени в Саудитска Арабия да нарасне от 22 на над 30 процента.  На 12 февруари прокуратурата в Рияд съобщи, че възнамерява за първи път в историята си да назначи жени. Саудитската паспортна служба наскоро съобщи, че 107 000 жени са кандидатствали за 140 свободни работни места на летищата и граничните пунктове. Миналата година кралството обяви, че от юни 2018 г. жените ще имат право да шофират, а от януари саудитските жени вече могат да посещават стадионите. Принц Мохамед бин Салман обеща Саудитска Арабия да стане “умерена и толерантна” страна, скъсвайки с уахабизма – крайноконсервативно течение в исляма, което досега вредеше на имиджа на монархията на Запад. Въпреки отварянето на кралството обаче, саудитките остават подчинени на множество ограничения – например при следване в университет или пътуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Жените в Саудитска Арабия вече имат право сами да откриват фирми"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0/", "text": "Стотици граждани през целия ден обсипваха с цветя и се покланяха пред паметника на Васил Левски в столицата по повод 145-ата годишнина от гибелта на Апостола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Вижте поклонението пред паметника на Васил Левски в София"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d1%80%d0%b0%d0%b7%d0%b3%d1%80%d0%be%d0%bc%d0%b8-%d0%b3%d1%80%d0%b8%d0%b3%d0%be%d1%80-%d0%b2-%d1%80%d0%be%d1%82%d0%b5%d1%80%d0%b4%d0%b0%d0%bc/", "text": "Роджър Федерер разгроми Григор Димитров с 6:2, 6:2 в първия финал помежду им на турнира ATP 500 в Ротердам. Световният номер едно   с два пробива за 25 минути. Във втората част швейцарецът имаше още по-малко затруднения, след като проби още първия сервиз гейм на първата ни ракета и постигна втори пробив в петия гейм, дошъл след двойна грешка на българина. Силите на Гришо стигнаха само за още един убедителен гейм на свой сервиз. Роджър затвори мача с елегантно воле след добре пласиран сервиз. Димитров   в официален мач срещу идола си и след седем срещи.", "date": "2018.02.18", "title": " Федерер разгроми Григор в Ротердам"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bb%d0%be%d0%b1%d0%b8%d1%80%d0%b0-%d0%b7%d0%b0-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8-%d0%bf%d1%80%d0%be%d0%b5%d0%ba%d1%82%d0%b8/", "text": " Премиерът Бойко Борисов ще открие заедно с президента на Европейската банка за възстановяване и развитие (ЕБВР) Сума Чакрабарти инвестиционен форум в централата на банката в Лондон, който е посветен на Западните Балкани. За знаковата конференция на 26 февруари са потвърдили участие и премиерите на Сърбия, Косово, Черна Гора, Албания, Македония и на Босна и Херцеговина. Борисов ще има поздравителна реч към участниците веднага след шефа на ЕБВР малко след 9.00 британско време. Целта на форума е да се популяризира региона на Западните Балкани като инвестиционна дестинация. По време на еднодневната среща на най-високо ниво ще се обсъдят и начините за регионалната стабилност чрез засилване на регионалното сътрудничество. В правителствените делегации на съответните държави ще се включат и представители на бизнеса. Очаквано, акцент в срещата ще се постави и върху създаването на единно инвестиционно пространство, укрепване на бизнес средата в региона и улесняването на чуждестранните инвестиции. Премиерът Бойко Борисов ще очертае и дневния ред на българското европредседателство за Западните Балкани. Още тази седмица в началото у нас пристигат и премиерът на Унгария Виктор Орбан и канцлерът на Австрия Себастиан Курц. Срещата на премиера Борисов с унгарския му колега е в резиденция “Бояна” утре, а на нея по предварителна информация от Министерски съвет ще бъде обсъдено развитието на двустранните отношения, възможностите за взаимодействие между Българското председателство на Съвета на ЕС и Унгарското председателство Вишеградска група, както и актуални европейски теми. Канцлерът Курц ще бъде приет от българския премиер във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Борисов лобира за балкански проекти"}
{"url": "https://trud.bg/%d0%bd%d1%84%d1%81%d0%b1-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d1%88%d0%b5%d1%81%d1%82%d0%b2%d0%b8%d0%b5-%d0%bf%d0%be-%d0%bf%d0%be%d0%b2%d0%be%d0%b4-145-%d0%b3%d0%be%d0%b4%d0%b8%d0%bd/", "text": "По повод 145 години от гибелта на Васил Левски на 18 февруари ПП НФСБ провежда шествие-поклонение пред личността и саможертвата на Апостола на българската свобода. Шествието започна в 17.30 часа от паметника на Левски. На поклонението присъства заместник министър-председателят по икономическата и демографската политика Валери Симеонов и депутати от НФСБ в 44-тото Народно събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " НФСБ провежда шествие по повод 145 години от гибелта на Апостола на свободата"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%ba%d1%83%d0%bf%d1%83%d0%b2%d0%b0-450-000-%d1%85%d0%b0%d0%bb%d0%be%d1%81%d0%bd%d0%b8-%d0%bf%d0%b0%d1%82%d1%80%d0%be%d0%bd%d0%b0/", "text": "Министерството на отбраната пусна обществена поръчка за 450 000 халосни патрона, като цената за доставката е 315 000 лв. без ДДС. Боеприпасите трябва да са калибър 7,62 мм, обр. 1943г., с каквито стреля автомат “Калашников”. Халосните патрони се използват главно с учебна цел за първи тренировки на млади войници и на граждански лица в доброволни курсове по военна подготовка. Чрез тях се постига най-добра представа как стреля автоматът за хора, които за пръв път залягат на огневия рубеж. Голямото им предимство е, че са безопасни, след което се преминава към използване на бойни патрони. Халосните се използват и за симулации при учения, за да се избегне рискът от допускане на жертви. С тях се провеждат и военни ритуали по време на зари и тържествени вечерни проверки. Армията се кани да купи и 4 броя леки витлови учебно тренировъчни самолета на обща стойност малко над 2,5 млн. лв. без ДДС, като срокът за изпълнение на поръчка е 48 месеца. Специалисти обясниха, че цената не е само за голи машини. Тя е пакетна и включва доставка на консумативи и материали, осигуряващи 400 летателни часа на самолет за година или общ 1600 часа за четирите за 1 г. Освен това поръчката обхваща и доставка на авиационно техническо имущество, обучение на четирима инструктори за самолетите и двадесет души инженерен и технически персонал за ремонт и поддръжка на машините. Успоредно с това военното ведомство ще ремонтира три двигателя за учебно-реактивните самолети L-39ZA, с които се обучават курсантите в Долна Митрополия за около 830 000 лв. без ДДС.  Големият проект обаче за превъоръжаване на ВВС с нов тип боен самолет, който парламентарната комисия “Грипен” спря и върна в изходно положение още не е одобрен от МС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Армията купува 450 000 халосни патрона"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d0%bb%d0%b5%d0%b2%d1%81%d0%ba%d0%b8-%d0%bd%d0%b0-%d1%81%d1%82%d0%b0%d1%80%d1%82%d0%b0/", "text": "С минимална победа с 1:0 над „Ботев“ (Пловдив) стартира „Левски“ през пролетния дял от шампионата. Единственият гол в срещата падна в 89-ата минута, когато удар на Роман Прохазка срещна тялото на Пламен Димов и влетя в мрежата на гостите. Над 8000 фенове дойдоха на стадион „Виваком Арена – Георги Аспарухов“, но вместо обещаната офанзивна игра от наставника Делио Роси, видяха успех в италиански стил – практична игра, без особен блясък. Наставникът заложи на система 4-4-2 като само двама от новите попаднаха в стартовия състав. Станислав Костов водеше атаката на домакините, партнирайки си с Антонио Вутов. Дебют направи и Филипе Нашименто. Извън групата останаха левият бранител Афонсо Фигейредо, Ривалдиньо и дошлият преди дни полузащитник Хали Тиам. През втората част на терена се появи и Паулиньо. Дебют за гостите пък направи нападателят Диого Кампос. Най-чистото положение през първата част бе пред вратата на Божидар Митрев. Двата отбора си размениха и по една греда след удари на Тодор Неделев и Антонио Вутов. „Левски“ остава на 3-то място, далеч зад „Лудогорец“ и ЦСКА.", "date": "2018.02.18", "title": " Италиански „Левски“ на старта"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b1%d1%83%d0%bc-%d0%b2-%d0%bd%d1%8f%d0%ba%d0%be%d0%bb%d0%ba%d0%be-%d0%b4%d1%8a%d1%80%d0%b6%d0%b0%d0%b2%d0%b8-%d0%b7%d0%b0/", "text": "Няколко държави преживяват туристически бум, благодарение на снимките на сериала „Игра на тронове“, осъществени там. Възможно ли е няколко кадъра от филм да превърнат малък хърватски замък популярен колкото Версай? Да, ако филмът е „Игра на тронове“, а крепостта – дом на главната героиня Денерис. Подобно чудо се случва не само в Хърватска, но и в Малта, Северна Ирландия и Исландия, информира  . Навсякъде, където се появяват екипите на сериала, те предизвикват туристическа мания, а печалбите в малките градчета скачат почти с 600 процента. Страстта на зрителите е увеличила посещаемостта им средно със 120 процента. Най-облагодетелствана е Северна Ирландия. Там запалените фенове са очаквани с отворени обятия от местните хора, които са подготвили албуми със снимки на всички места, появили се в „Игра на тронове“. Според вестник „Таймс”, продукцията е изхарчила 140 милиона евро и е създала 900 работни места в Ирландия. В Хърватска и Дубровник също се възползват от масовото нашествие на почитатели. Те вече организират три часови турове, при които разказват историята на средновековните фамилии. Цената е около 57 евро на човек. Такива чудеса се случват рядко. За да се развива туризмът, е необходимо повече постоянство, а ръст от 7-10 процента се смята за изключителен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Туристически бум в няколко държави заради „Игра на тронове“ (ВИДЕО)"}
{"url": "https://trud.bg/%d1%81%d1%80%d0%b5%d1%89%d1%83-%d0%ba%d0%b0%d0%ba%d0%b2%d0%be-%d0%b2%d1%8a%d1%81%d1%82%d0%b0%d0%bd%d0%b0%d1%85%d0%b0-%d0%b4%d1%8a%d1%89%d0%b5%d1%80%d0%b8%d1%82%d0%b5-%d0%bd%d0%b0-%d0%b5%d0%b2/", "text": "В интернет пространството стремително набира гледания едно видео, което даде нов обрат на флашмоба #metoo. Последният започва с обвинения срещу холивудски продуцент, а сега, както изглежда, отива към голямата политика. Срещу какво въстанаха „Дъщерите на Европа“? „Дъщерите на Европа“, както сами са нарекли себе си, записаха аматьорско видео в памет на жените, които са били убити, изнасилени, обидени, унизени и уплашени от мъже, но с една голяма промяна. Този път това не са босовете от шоу бизнеса или битовите изнасилвачи, а това са емигрантите. Една изключително болезнена тема за европейците днес, за която каквото и да се каже, ще бъде банално и противоречиво. Банално, защото вече са казани всички думи за политиците и политика им, за мигрантите и за самите европейци. Противоречиво, защото няма или не съществува общо мнение по въпросите на бежанците. В Германия това е забранена тема, тест за мракобесие, толерантност и хуманизъм. Но в голяма част от немското общество се трупа не само разочарованието и безпокойството, но и страх. А страхът, както знаете, не е и никога няма да бъде политически коректен. Причините за възникването и разпространението на движението #metoo не са толкова прости, колкото изглеждат. Едно нещо е ясно, че с жените така не бива. Други пък ни уверяват, че Уайнстейн е „залитнал“. В противоречие влизат две коренно различни неща. В първия случай, това са социално-културните процеси, морала, етиката, нравствеността, еволюцията и равноправието между половете, а при втория е големият бизнес с неговите жестоки игри без правила. Но #metoo бързо формира руслото на общественото мнение, в посока на коригиране на личното отношение, продиктувано от собствените травми, вярвания и преживявания. Но и другата реакция не беше случайна. „Лекомислените“ французойки, начело с Катрин Деньов, се възмутиха от заигралите в равенството между половете американци, защото винаги са знаели как да се справят с мъжете, без да правят от мухата слон. За тях любовта и всички проблеми, свързани с нея, са в категорията на свободите, а не на забрани и ограничения. Европейките не се страхуват от Уайнстейн. Те са уплашени от друго. Във видеото „Дъщерите на Европа“ говорят от името на жертвите, на изнасилените и убити жени. „Казвам се Мия, Мария, Еба. Бях убита в Кандел, бях изнасилена в Малмьо, бях подигравана в Ротерхам. За разлика от недоказаните от процесуална гледна точка изявления на засегнатите актьори и актриси, всичко във видеото се е случило в реално време. И без значение е колко „постно“ това ще излезе в европейските медии, където информация за всеки инцидент с мигрантите може да се появи в интернет, а няколко часа по-късно, да изчезне. Невъзможно е да причислиш към категорията на слухове и спекулации нито новогодишните инциденти в Кьолн, нито убийствата в присъствие на свидетели, нито изнасилванията, записани от полицията. Политическото решение „да не се шуми“ може да е оправдано като тактически подход, но стратегически е провал. Политическата коректност е едно, а специално определените за Нова година защитени зони за жени е друго. Това е един и същ неконтролируем и политически некоректен страх, който не може да бъде забранен и игнориран. Това е противоречие, включително и полово, на категорията „допустим – неприемлив“ и на категорията „да оцелея – няма да оцелея“ и това е напълно различна равносметка. През декември 2017 г. в шведския град Малмьо група млади хора нападат 17-годишната ученичка Мария и тя е изнасилена за първи път, а половите й органи са изхвърлени на детската площадка. След това всичко протича по вече изработения сценарий на „новото“ европейско време. Пресата съобщи… По-скоро пресата почти нищо не съобщи, нито за задържането на престъпниците, нито имената им, нито гражданския им статус. Както винаги, се подразбра, че нищо не може да се направи. Няколко дни по-късно гневни жители на Малмьо направиха митинг, настоявайки да се възстанови реда и да се накажат извършителите. Властите и пресата бяха обвинени. Вдигна се шум и толкоз. На 27 декември, в западната част на Германия, в град Кандел непълнолетен емигрант намушква с нож 15-годишната Мия В., която по-късно умира в болницата. Нападателят е задържан и се започна медийно жонглиране: дали е афганистанец, дали е Абдул, дали бил нейн приятел, дали е прецедент. Германците отдавна обвиняват Меркел, в това че само бездетен човек може да разгърне такава миграционна политика, но това е отчаянието на човека от улицата. Позицията на канцлера на Германия с почти нищо няма да се промени, дори и да имаше пет дъщери. В Ротерхам, град в Северна Англия, в продължение на няколко години крадат, изнасилват и осакатяват момичета и изглежда, всички, включително и полицията, знаят, че престъпниците са деца на пакистанци. Скандалът и публичността не можаха да бъдат избегнати и се наложи да бъде разкрита етническата принадлежност на извършителите. Бяха уволнени длъжностни лица и полицията публично се извини на жертвите за това, че не са получили „вниманието и съдействието от страна на местната полиция“.  Но мултикултурната лодка не трябва да се разклаща и не можете да използвате думата пакистанци, нито публично, нито в полицейските доклади. Можете само искрено да симпатизирате на жертвите на проваления мултикултурен експеримент и на „Дъщерите на Европа“ с тяхното разтърсващо видео. Но техният #metoo достигна до логичния си задънен край – темата за неравенството между половете. Защото след Ротерхам?„мултикултурализма триумфира не само върху феминизма, но и над закона“ и това вече не е тема за пола. Днес, белите жени в Европа не обичат не само бежанците, но и техните жени. И тази омраза не се вписва в концепцията на флашмоба #metoo, така както няма да се впише и в трагичния сблъсък на културите на фона на голямата и неясна политика.", "date": "2018.02.18", "title": " Срещу какво въстанаха “Дъщерите на Европа”\t\t\t"}
{"url": "https://trud.bg/%d0%b2%d0%b5%d0%bd%d0%b5%d1%82%d0%b0-%d1%85%d0%b0%d1%80%d0%b8%d0%b7%d0%b0%d0%bd%d0%be%d0%b2%d0%b0-%d0%be%d0%b1%d0%be%d0%b6%d0%b0%d0%b2%d0%b0%d0%bc-%d0%b4%d0%b0-%d0%bc%d0%b5-%d0%bf%d0%be%d0%b4%d1%86/", "text": " – Сега подготвям собствена линия козметика, която искам да пусна до два месеца на пазара. Също така в момента търся помещение, за да открия своя клиника по холистична медицина.  – Обожавам хората да ме подценяват – това е най-доброто, което могат да направят за мен! (Смее се). Никога не трябва да подценяваш събеседника си! Да смяташ, че някой е елементарен, необразован човек и в същото време да се окаже, че точно тези, които имат високи претенции за себе си, се оказват със завършен само 11 клас и толкова. Относно актьорското майсторство казват, че без да си го учил – няма как да стане, но много от най-добрите актьори в световен мащаб не са завършили такава специалност и нима това ги прави лоши актьори? Това е талант или го имаш, или го нямаш! Има случаи, в които моделки стават за актриси и обратното, защото и в двата случая трябва да играеш пред камерата, то и в живота трябва да играеш…  – С прекрасни впечатления съм и от двамата, въпреки че Траволта е малко по-тежък характер. Имах изградено мнение, което затвърдих и в Щатите – че големите имена като тях са наистина много семпли хора. Те не демонстрират, не парадират със своя статус и великолепие. Не страдат от грандомания, каквато я има масово в България. Тук всеки втори е звезда, което за мен е повече от жалко. Де Ниро е най-уникалният и семпъл човек. Един пример – той яде по 7 салати табуле на ден – без претенции, докато Траволта държеше храната му да е топла, а тя стоеше 2 часа отвън и после той казваше, че няма да я яде и трябваше 10 човека да се разкарват напред-назад, докато му донесат топла храна.  – На всички чужди звезди тук най-много им харесва природата и казват, че такава държава с такава природа не са виждали. Иначе въпросът, който ми зададоха всички поотделно и на който не можах да отговоря е: защо всички български мъже изглеждат еднакво – с бръснати глави, типаж мачо и с големи бради? Де Ниро първи ме попита, след няколко дни същото ме попита и Траволта, а и Силвестър Сталоун ми зададе такъв въпрос.  – Надали ще се впечатлят от това, а тук това започна да става някакво масово изтрещяване. Един ден на майтап обявих във фейсбук, че ще дам парична награда, ако видя жена без корекция в устните – просто това вече е някаква гротеска! Доста дълго време бях в Америка и там това вече излезе от мода и всички си махаха силикона – не само от устата, но и от гърдите. Единствените, които си го оставяха бяха българки, рускини или румънки и дори те бяха почнали да го махат. Според мен ние вървим 10 години назад като тренд и мода от тях. През ноември правихме каст за една реклама и трябваше да избираме момичета между 18 и 25 години. Всички бяха със силиконов бюст, с филъри в устните и в скулите, а всъщност се търсеше супер семпло и натурално момиче, но нямаше такъв типаж – значи летвата е паднала доста ниско. Според мен това е проблем на родителите.  – Работих с него, но издържах само 5-6 дена, като отделно от това се снимах и във филма „Черната далия“. За него се говорят много неща. Както и за всяка известна личност, нали?! Дори и да е предлагал на всички жени, както се твърди, но в крайна сметка има ли мъж, който да не предлага на всяка една хубава жена? Аз не познавам такъв, но повечето просто минават метър, защото не са популярни. Проблемът на по-известните господа като Сегал е, че той е някакво име и защото е име и това става известно във всички медии. Много по-лесно и удачно е да осъдиш такъв човек, защото ще вземеш много повече пари, така че това, че е обвинен в сексуален тормоз, мен изобщо не може да ме учуди.  – Ха, питайте го него, аз мога да си измисля някоя история, както правят повечето с цел реклама (Смее се). По повод филмът, който Сегал снимаше у нас, имаше специална вечеря, на която присъстваха куп известни личности, най-вече Мис Българии, моделки… След това всичките се бяха оплакали, че той ги е свалял, но това е нормално, защото когато идваш и видиш един куп хубави жени на куп, кой мъж би издържал?! Аз си спомням случай, когато той извади една снимка на майка му, която е индианка – красива жена, макар и с много особени черти и каза – тук в България има такъв избор, толкова хубави жени и всичките приличат на индианки! Каза, че иска да се ожени за всички, но разбира се в рамките на шегата. Иначе и да е имало по-директни предложения от негова страна -няма да кажа. Според мен няма нужда да си правиш реклама на чужд гръб.  – Смея да твърдя категорично, че никога през живота си не съм опитвала наркотици, дори трева. Пропих алкохол на много късна възраст и то само за година и половина, а сега на 8 март стават седем години, откакто не съм близвала глътка алкохол.  – Никога не съм имала връзка с италианец, защото първо не харесвам тъмни и ниски мъже. Второ те са ужасно нахални. Хубавото на италианеца е, че там един мъж те поставя на пиедестал – жената може да е 100 килограма, ако щеш и докато у нас това е тежка трагедия, то там те й казват колко е красива, прекрасна и най-очарователната! Там се чувстваш просто, като най-прекрасната и желана жена на света и дори в един момент самото ти излъчване и самочувствие става по-друго. Когато през миналата година заведох майка си в Италия, тя ми каза, че за първи път се чувства толкова на място и е видяла как те ухажват мъжете там, дори само с поглед, че това и на нея й е харесало. Няма жена, на която да не й хареса. Различни са, манталитетът им е различен, хем се доближава до нашия, хем самите мъже са джентълмени – знаят как да се държат, да говорят, как да ти отворят врата и винаги са с костюм и риза, а тук не искам и да коментирам…  – Естествено, че са ме забавлявали, как да не ме забавляват – медиите имат навика да те забъркват с когото работиш. Това им е работата. Но, в същото време е и много неприятно … после да се обясняваш… При Слави интересното е, че с която жена работи, или която му гостува, още на другия ден излиза, че има връзка с нея. Тоест, този човек трябва да има връзка с милиони, стотици, не знам колко са минали през диванчето! (Смее се.) Той е уникален, един-единствен, винаги казвам, че е уникален човек.  – Още преди 10 години, ако не и повече, бях казала на Слави, че ако направи партия – той ще е единственият човек, в чиято партия бих влязла. Така че 100 процента подкрепям действията му. Познавам и екипа му и за мен неговите сценаристи са като мое семейство, като хора и личности просто са безкрайно умни и забавни и сплотени. Аз самата винаги съм искала да се занимавам с политика, но ще видим…Няма политик, влязъл в тази играта и излязъл неопетнен. Политиката е като вафла … влизаш, изяждат те и изхвърлят опаковката!  – Никога! В началото на връзката ни аз бях ревнивата, но и много млада. Имам буен нрав, както и той, но това минава във времето – каквото и да е чел, каквото и да са му казвали – никога не го е приемал на сериозно. Преди време близък приятел на съпруга ми отишъл при него в офиса и му казал – тази тук на плаката ми е била на мен гадже, а той си бил сложил мой плакат на стената. Мъжът ми попитал – кога ти е била гадже? А другият – лятото, преди няколко месеца. Той го питал дали е сигурен в това, а приятелят му пак настоял – да, но не се занимавай с нея, за нищо не става. И съпругът ми – ами, това е жена ми и точно по това време ние с нея сме били еди-къде си… И по този повод с мъжа ми се майтапим и той ми вика – щом близък човек си позволява да прави такива коментари, то какво остава за другите. Винаги, когато личността е известна, не говоря конкретно за себе си се носят легенди.  – Преди 4 години, когато ми поставиха грешна диагноза, ми казаха, че ще живея два месеца и след това лежах в болница, бях на системи и се храних само с ориз. Ти отслабваш, защото ядеш само това, а не че съм искала да отслабвам драстично. Като бях най-слаба тежах 57 кг, а сега съм 63 и в никакъв случай не мисля, че съм слаба. Никога не съм имала анорексия, както се писа, но най-много ме нарани, като писаха, че умирам и ми измисляха всякакви видове болести. От това ме заболя, защото не ставаше въпрос само за мен и за моето щастие, а засягаше щастието и живота на моите близки. Майка ми и баща ми бяха тотално изтощени от стрес – изживяха всичко много тежко…  – След като имах здравословни проблеми изкарах курс по биоенерготерапия и се обърнах към йога и медитация. Бях болна година и половина и въобще не знаех дали ще живея, или не, като тогава не можех да мисля, нито за моделство, нито за филми. Единствено имаше значение утре, вдругиден и дали ще оживея и ще успея да се възстановя. След хиляди перипетии до ден-днешен нямам точна диагноза. Като отключиш такъв проблем, това променя психиката и начина ти на живот и мога да кажа, че човекът отпреди 4 години, който бях няма нищо общо с този човек, който съм сега.  – Започваш да цениш много повече хората, малките неща, живота и да си благодарен, дори за това, че сутрин ставаш, че виждаш, че дишаш, че ходиш, че правиш 5 крачки. Харесват ти, дори камъчетата по улицата, на мен например изведнъж архитектурата на София ми се видя рязко много красива! Започнах да ходя из планините, станах съвсем друг човек, с различни ценности в живота. И преди съм била много усмихната и позитивна, но сега изведнъж заобичах всички хора и дори като се срещна с някаква злоба и негативизъм, винаги оправдавам тези хора по някакъв начин, заради миналото им , заради някаква болка – прощавам им.  – Да, той ми разказа за неговия случай, като при мен беше горе-долу същото, но по-тежко. Нашите светила в медицината в един момент ми казаха – дотук сме! Тогава открих един човек, който според мен заслужава голямо внимание. По руската телевизия случайно видях филм за Ванга и Момера Пенчева, преди това не бях чувала за нея, но после я намерих в Стара Загора и тя много ми помогна. Това е такъв феномен…  – Такъв е манталитетът у нас – да си измиеш ръцете с някой друг, да обвиниш друг за твоите грешки, вместо да се потрудиш сам, да погледнеш на себе си на собствения си живот, на начина си на мислене. Наскоро написах в един мой статус в социална мрежа, че искам втори лифт на Банско, като не съм казала, че защитавам едните или другите, но след това се появиха над 300 коментара и за първи път си блокирах страницата и коментарите. Тогава ми пишеха – ти си на хранилка, плащат ти пари за постове…такава злоба. Аз отговорих – значи нямам право, след като съм обществена личност, да давам мнение, така ли?! Да мълча ли?!   Красивата Венета Харизанова е сред най-успелите родни модели. Тя е получавала редица престижни ангажименти по света и у нас, а в Италия е била и ко-водеща в предаване на RAI 1. Завършила е „Връзки с обществеността“ в Университета на Вашингтон, има магистратура по маркетинг и мениджмънт в УНСС. През 2011 г. печели короната в националния конкурс „Мисис България“, а година по-късно става трета на престижния световен форум „Мисис Вселена 2012“ в Ростов на Дон. Венета успява да пребори конкуренцията на 1800 жени от цял свят и да стане победителка в конкурса „Fashion tv Became a Star“ в Тел Авив. Освен като модел красавицата постига успехи и като дизайнер.", "date": "2018.02.18", "title": " Венета Харизанова: Обожавам да ме подценяват\t\t\t"}
{"url": "https://trud.bg/%d0%b8%d0%bb%d1%8a%d0%bd-%d0%bc%d1%8a%d1%81%d0%ba-%d1%81%d0%b5-%d0%b8%d0%b7%d1%84%d1%83%d0%ba%d0%b0-%d1%81-%d1%82%d0%be%d1%81%d1%82%d0%b5%d1%80-%d0%bc%d0%b5%d0%b6%d0%b4%d1%83%d0%b7%d0%b2%d0%b5%d0%b7/", "text": "Основателят на “Спейс Екс” и “Тесла” Илън Мъск използва в събота социалната мрежа “Инстаграм”, за да се изфука с последната си придобивка. А именно – тостер във формата на шлема на Дарт Вейдър от филмовата сага на Джордж Лукас “Междузвездни войни”, който отпечатва на препечената филия надписа Star Wars, пише  . И ако това не е достатъчна причина всеки почитател на “Междузвездни войни” да се сдобие със същата джаджа, то нека допълним, че машината предлага и опцията да избереш дали искаш филийката ти да се “присъедини към тъмната страна” или към “светлата”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Илън Мъск се изфука с тостер “Междузвездни войни”"}
{"url": "https://trud.bg/%d0%b4%d0%b0%d0%ba%d0%be%d1%82%d0%b0-%d0%b4%d0%b6%d0%be%d0%bd%d1%81%d1%8a%d0%bd-50-%d0%bd%d1%8e%d0%b0%d0%bd%d1%81%d0%b0-%d1%81%d0%b5%d0%ba%d1%81%d0%b8/", "text": "На 28-годишна възраст Дакота е трето поколение холивудски секс-символ с огромен кариерен потенциал пред себе си. За много ценители на киното е парадоксално, че глобалната слава дойде при нея с участие в един от най-лошите филми на десетилетието – „Петдесет нюанса сиво”, който пък е екранизация по една от най-лошите книги в човешката история. Опитът за еротичен роман е описван като перверзен садо-мазо привкус на обсебената от „Здрач” и лишена от талант авторка Е. Ел Джеймс капитулира пред наличието на санитарен минимум от вкус, но се оказа, че планетата е пълна с (предимно) дами, които изобщо не се интересуват от качество или са склонни да компенсират желанието за нещо стойностно с апетита за грубички и наситени с насилие сексуални фантазии. В трилогията Дакота Джонсън получи ролята на чувствителната репортерка Анастейша Стийл, пристрастена към травматично-еротичните си отношения с млад милиардер, която я бие, а на нея и харесва. Сексуалната гравитация и нежното излъчване на Дакота Джонсън са единствените плюсове около цялата сага „Петдесет нюанса сиво”. Тя обаче заслужава по-добри роли, а преди две години по българските екрани тръгна солидния гангстерски филм „Черна служба” с Джони Деп в ролята на печално известния бостънски мафиот Уайти Бълджър. Дакота има сравнително малка роля, но потенциалът се вижда. Добрите гени на баба Хедрън и мама Грифит са налице и филмът бе доказателство, че Джонсън ще успее да се измъкне от сянката на „50 нюанса сиво”. Преди да се захване с киното, Дакота обитава модния свят. Тя напуска училище и подписва с IMG models и е била снимана в кампании за Mango и е участвала в кампанията „Rising Star“ за австралийската модна марка Wish през 2011. Но в последните години тя е отдадена на своята филмова кариера, а през 2018-а ще излязат още четири филма с нейно участие.   Дакота е звездата в римейка на великия хорър на Дарио Ардженто Suspiria, направил много за жанра в края на 70-те години на миналия век. Джонсън участва в новата версия, която трябва да излезе до края на годината. Феновете на жанра са скептични относно този римейк, защото оригиналът на италианския виртуоз на ужаса Ардженто се радва на религиозно обожание и одобрение сред ценителите. Но със сигурност дори и те знаят, че Джонсън ще бъде страшно секси във филма.   Дакота Джонсън е страхотна актриса, наследила е таланта на баба си Типи, майка си Мелани и баща си Дон Джонсън. Имах удоволствието да работя с Дакота в „Черна служба“. Тя ми направи страхотно впечатление. Нейната игра е естествена, личи си, че е родена в света на киното и е пораснала, дишайки това изкуство, то е изпълвало нейните дробове и сега тя показва на света на какво е способна. Желая на Дакота целия успех на света.   Дакота има талант и аз съм убеден, че тя тепърва ще го показва в качествени филми. Бих искала да кажа, че тя заслужава по-добри роли защото има солиден диапазон и актьорски размах. Повечето хора я познават от трилогията „50 нюанса“, но тя заслужава много по-широко признание. В следващите години ще докаже, че е истинска драматична актриса и ще излезе от сянката на тази трилогия. Спомням си Дакота от нейната прекрасна работа по моя филм „Социалната мрежа“. Там имаше малка роля, но веднага показа своята актьорска дарба. После започна да получава главни роли и се превърна в звезда. Холивудската слава подхожда на Дакота. Тя има прекрасно бъдеще в киното и аз ще се радвам отново да работя с нея по някой интересен проект.", "date": "2018.02.18", "title": " Дакота Джонсън: 50 нюанса секси"}
{"url": "https://trud.bg/%d0%ba%d0%b0%d0%bc%d0%b5%d0%bb%d0%b8%d1%8f-%d0%bd%d0%b5%d0%b9%d0%ba%d0%be%d0%b2%d0%b0-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d0%bd%d0%b0-%d0%b8%d0%b7%d0%b1%d0%be%d1%80%d0%b8%d1%82/", "text": "Подкрепям въвеждането на електронното гласуване, но то трябва да бъде направено така, че да има доверие в този вид гласуване и системата да гарантира много висока степен на сигурност както на целия изборен процес, така и на отчитането на изборните резултати. Това заяви говорителят на ЦИК Камелия Нейкова по  . Тя посочи основните изводи в анализа на ЦИК, който препоръчва да не бъде въвеждано електронното гласуване в сроковете, предвидени в изборното законодателство:  “Ние предложихме да се промени датата, от която следва да се въведе електронното гласуване като възможност за всеки избирател, защото забелязахме, че в нормативната уредба, свързана с електронното гласуване, има разминаване в някои срокове. Дистанционното електронно гласуване е свързано с изграждане на националната схема за електронна идентификация. В края на миналата година беше направена промяна в Закона за българските лични документи и в Закона за електронната идентификация, като промени началната дата, от която ще се прилага електронната идентичност – а именно вместо 1 януари 2018 г. стана 1 януари 2019 г. Тази промяна беше в тези два закона, не беше променен срокът в Изборния кодекс за електронното гласуване. Това създава невъзможност, при така разписаните текстове, да се създаде системата за дистанционно електронно гласуване.” Нейкова подчерта, че на ЦИК не й липсва смелост: “ЦИК има желание, но трябва да го направим всички заедно. Не може само една институция да реши този въпрос.” Според нея техническите спецификации по изработването на самата система за дистанционно електронно гласуване ще бъдат подложени на обществено обсъждане, за да може в максимална степен да се изчистят несъвършенствата и да може да се създаде работеща и гарантираща сигурността система. Надявам се до края на годината всички тези процеси да се случат, за да може на изборите за членове на ЕП да имаме възможност да гласуваме електронно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Камелия Нейкова: Надявам се на изборите за евродепутати да гласуваме електронно"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b3%d1%8c%d0%be%d0%ba%d0%be%d0%b2-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%be%d1%84-%d0%bf%d0%bb%d0%be%d1%87/", "text": "Здравеопазването в България е в критично положение и БСП заяви това още при приемането на Бюджета на НЗОК. Това каза народният представител от ПГ на „БСП за България” Георги Гьоков пред БНР. Той добави, че действията на управителя на касата – проф.Плочев доказват, че здравеопазването е недофинансирано, а задлъжнялостта на касата е голяма. „Сумата, която касата дължи е 271 200 475 лв.”, добави още народният представител. „Проф. Плочев е бил заплашван от високопоставен политик. В публичното пространство излезе, че чрез посредник, здравния министър го е заплашвал, за да подаде оставка. Това показва стила на управление на държавата в момента”, категоричен бе Гьоков. Той каза още, че ако беше работа на министъра, а не на Народното събрание да назначава директора на НЗОК, то това щеше да бъде разписано. „Преди няколко години един министър на финансите, определян като добър мениджър от премиера, отмъкна вероломно от касата 1.5 млрд. лв. Управляващите отново говорят за мениджмънт в касата и поставят финансите на преден план, за сметка на здравноосигурения пациент”, отбеляза народният представител. Гьоков заяви, че след като човек си плаща осигуровките, има право на лечение, включително и в чужбина. Той добави, че процесите, които текат в момента са опит за овладяване на НЗОК. „4.5 млрд. лв. не са малко пари и за управляващите е важно кой ги контролира”, каза още той. Георги Гьоков бе категоричен, че управителят на НЗОК, трябва да е независим от политиците и да провежда политика, единствено, в интерес на пациентите.", "date": "2018.02.18", "title": " Георги Гьоков: Действията на проф. Плочев доказват, че здравеопазването е недофинансирано"}
{"url": "https://trud.bg/%d1%82%d1%80%d0%b8-%d1%82%d1%83%d1%80%d1%81%d0%ba%d0%b8-%d1%82%d0%b8%d1%80-%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0/", "text": "Три турски ТИР-а се удариха на магистрала „Хемус“. Днес към 12 часа бил получен сигнал за пътен инцидент, станал на пътя след Ботевград, посока автомагистрала „Хемус“, съобщиха от МВР. По първоначални данни три тира, с турска регистрация, леко са се ударили и усукали. Няма пострадали. На място полицейски екипи извършват оглед и изясняват причините за възникналия инцидент. Движението в района се осъществява  в една лента  и се регулира от служители на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Три турски ТИР-а се удариха на магистрала „Хемус“"}
{"url": "https://trud.bg/%d0%bc%d0%b0%d1%85%d0%b0%d1%82-%d0%b8%d0%b7%d0%ba%d1%81%d0%ba%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%b5%d0%bd-%d1%80%d0%b0%d0%b7%d0%bc/", "text": "Обмислят се нови правила в градския транспорт в столицата напролет. Пътниците няма да си дупчат билет и за багажа, информира  . Според изискванията на Столична община куфарът трябва да отговаря на определени размери, за да се купи билетче, само че едва ли всеки пътник носи рулетка, за да измери куфара си. Ако се качите с багаж, трябва да перфорирате билет и за него, ако сборът от дължината, широчината и дълбочината на куфара ви са повече от 140 сантиметра. Напролет от Столичната община мислят да премахнат изискването. „Разчитаме на самосъзнанието на всеки, че в градския транспорт се превозват багажи, които не притесняват и не затрудняват пътуването на всички останали пътници”, отбеляза зам.-кметът по транспорта Евгени Крусев. Предстои куфарите да не бъдат таксувани като хора. Ще падне и глобата от 40 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Махат изкскването за максимален размер на багажа в столичния градски транспорт"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%ba%d1%80%d0%b0%d0%b9%d0%bd%d0%be%d0%b4%d0%b5%d1%81%d0%bd%d0%b8-%d0%b8-%d1%82%d0%b5%d1%85%d0%bd%d0%b8-%d0%bf%d1%80/", "text": "Сблъсъци избухнаха в Берлин, след като демонстранти се опитаха да спрат шествие на крайнодясната партия „Алтернатива за Германия“. Последваха арести, съобщава БТВ. Няколкостотин поддръжници на партията се събраха на протест под мотото „Спрете ислямизацията“. Полицията се намеси, когато техни противници се опитаха да осуетят демонстрацията. Задържани са няколко от провокаторите на сблъсъците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Сблъсъци между крайнодесни и техни противници в Берлин (ВИДЕО)"}
{"url": "https://trud.bg/%d0%b1%d0%b8%d0%bb%d1%8f%d0%bd%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%bd%d0%b8%d1%8f%d1%82-%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd/", "text": " След неин репортаж започна общественият дебат за двойния стандарт на храните в България и Западна Европа. Дори премиерът свика извънредно заседание на Министерски съвет по въпроса през лятото на миналата година и се взеха мерки. Това е само един случай, в който репортаж на Биляна Гавазова от bTV успява да насочи вниманието на цялата общественост и институциите към въпрос, който касае качеството на живота на българина. Не случайно колегите є вече шеговито я наричат “телевизионния омбудсман”. Журналистката е автор и водещ на потребителската рубрика по bTV “Чети етикета” – част от сутрешния блок “Тази сутрин”. Рубриката бързо се налага като независим качествен контрол на стоките в българската търговска мрежа. “Дадохме си сметка, че за да обърнем достатъчно внимание на сложен казус като двойния стандарт на храните, например, трябваше да направим нещо повече от силен репортаж. А такива теми има много. Имахме нужда от запазено място за потребителски казуси – място и време, на които зрителите да разчитат, че ще стигнем до дъното и на най-сложния въпрос”, казва Биляна. Кръстник на рубриката е изпълнителният продуцент на сутрешния блок Искра Владимирова а заедно с екипа на “Тази сутрин” Биляна разнищва важни теми като замърсяването на въздуха в големите градове, качеството на киселото мляко, меда, опасностите при пазаруване на алкохол в интернет, измамите с онлайн езикови курсове и други. Веднъж месечно рубриката е изцяло по зрителски сигнали. В края на миналата година с награда я отличи Съюзът по хранителна промишленост, а Синдикатът на българските учители є връчи приза “Журналист на годината – 2017”. Биляна Гавазова е родена и израснала в Шумен. Завършва “История” в Шуменския университет, но журналистиката я привлича най-много. Започва работа в регионалното “Дарик радио”, където научава основите на професията. Там започва като репортер, става водещ, а по-късно и главен редактор на регионалната станция. След това хваща влака за столицата. През 2010 г. заменя радиото с телевизия. Започва работа в Pro BG като репортер, а по-късно става част от екипа на bTV, където работи като репортер, а от 2014 г. и като водещ на “Тази сутрин” заедно с Антон Хекимян. Прави пауза в професионалния си път, когато излиза в майчинство, а след завръщането си поема не едно, а две предизвикателства. Освен да подготвя за ефир най-горещите потребителски теми в “Чети етикета”, в началото на 2017 Биляна Гавазова става и водещ на сутрешните и обедни новинарски емисии на bTV. Биляна обмисля рубриката си и в най-малкия детайл, дори често сама обикаля и събира продукти, за да им прави проби собственоръчно, когато е възможно. Трудно се доверява на когото и да било и признава, че обича всичко около нея да е организирано, планирано и контролирано. Изключителната є самодисциплина е и причината да успява да се справя с тежкия работен ритъм – всеки делник от 4 сутринта, и да се грижи за 2-годишния си син Алек след края на работния ден. Важно е, че семейството є е изцяло на нейна страна. “Изключително много разчитам на мъжа ми Тодор – той разбира високите изисквания на професията ми и ме подкрепя много. През седмицата често не успявам да съм до Алек, но се старая да компенсирам с качествено време заедно през уикенда”, казва Биляна. Вкъщи Биляна обича да е подредено. Определя се като домошар, който именно вкъщи намира спокойствието, от което има нужда. А майчинството според нея я е направило още по-отговорна и дисциплинирана. “Уча много от сина си Алек и от ролята си на майка. Животът е толкова по-шарен и интересен, когато го виждаш през очите на някой, който тепърва го открива”, казва тя. Тя е доказателството, че можеш да поставиш здравото семейство и домашният уют на първо място в живота си и в същото време да влагаш цялата възможна страст в работата до най-малкия детайл. Намира време и за танци – те са младежката є любов и с тях поддържа тялото и духа си в отлична форма. Зрителите са свикнали да виждат Биляна винаги с високи токчета и елегантни рокли, но извън работата обожава спортното облекло и дънките. Това, за което все още не е намерила време, е сватбата с годеника є Тодор. Той обаче оптимистично отбеляза в предаването “Търси се”, че следващата година най-вероятно ще се оженят и ще направят една готина сватба.", "date": "2018.02.18", "title": " Биляна – телевизионният омбудсман\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b7-%d0%bf%d1%80%d0%b5%d0%b4-trend-az-%d1%81%d1%87%d0%b8%d1%82%d0%b0%d0%bc%d0%b5-%d0%b0%d0%b7%d0%b5%d1%80%d0%b1%d0%b0%d0%b9%d0%b4%d0%b6/", "text": "България отдава голямо значение на отношенията си с Азербайджан и счита страната за приоритетен партньор. Това заявява премиерът Бойко Борисов в интервю пред азербайджанската  По думите на Борисов, страната ни има интерес от изпълнението на стратегически проекти като Южния газов коридор, свързващ Европа и Азербайджан. “Високо оценяваме ролята на Азербайджан за осигуряването на енергийната сигурност и диверсификацията на доставките на природен газ в Европа и България”, допълва Борисов и отбеляза, че Азербайджан е не само основен източник на газ, но също така играе ключова роля в осъществяването на проекта “Южен газов коридор”, който ще гарантира енергийната сигурност на Европа. “Ние очакваме, че изграждането на газовия интерконектор Гърция-България (IGB) от които България ще получи азербайджански газ ще започне през юни 2018 г. По този начин, ще бъде гарантирана доставката в България на един милиард кубически метра природен газ годишно в рамките на втория етап на развитието на азербайджанското газово находище „Шах Дениз”, казва Бойко Борисов. “В България имаме най-благоприятните данъци в ЕС, както и високо квалифицирана работна ръка. Правителството също така предприема редица допълнителни мерки за насърчаване на чуждестранните инвестиции. Има голям потенциал за инвестиции в такива области като енергетиката – газификацията и разпределението на газ, строителството, туризма, недвижимите имоти, селското стопанство и хранително-вкусовата промишленост, фармацевтичните продукти и редица други направления“, казва премиерът през азербайджанската медия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Борисов пред Trend.az: Считаме Азербайджан за приоритетен партньор"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d0%b5-%d1%80%d0%b0%d0%b7%d0%bc%d0%b5%d0%bd%d0%bd%d0%b0-%d0%bc%d0%be/", "text": "Руският външен министър Сергей Лавров заяви, че има опити за разиграване на Черна Гора като разменна монета в русофобската война, налагайки върху нея членство в ЕС, предава ТАСС. „Разбира се, тревожим се от ситуацията в Черна гора, която се опитват да разиграят като разменна карта в русофобската борба. Наложиха й членството в НАТО, категорично отказвайки да проведат референдум в нея“, заяви Лавров. „Хората се страхуват, че чрез избирателните урни ще бъде изказана друга гледна точка, а не тази, която традиционните елити искат да прокарат“, допълни той. Министърът допълни, че Русия винаги е имала добри отношения с Черна гора. „Не разбирам защо им е нужно на черногорците да влизат в тази русофобска кампания. Това остава на тяхна съвест“, подчерта Лавров. „Смятаме, че линията на това, тази територия да се въвлече, „засмуче“, колкото се може по-скоро в НАТО противоречи на всички клетвени обещания, които ни даваха, когато Германия бе обединена, че НАТО няма да се придвижи и с педя“, смята той. „Това противоречи и на здравия разум, защото на Балканите отново се опитват да създадат конфликтна зона“, убеден е Лавров АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Сергей Лавров: Черна гора е разменна монета в русофобската война"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%b3%d0%be%d1%80%d1%8f-%d0%b2-%d0%b0%d0%b2%d0%b0%d1%80%d0%b8%d1%80%d0%b0%d0%bb%d0%b0-%d0%ba%d0%be%d0%bb%d0%b0-%d0%bd%d0%b0-%d0%bf%d1%8a%d1%82%d1%8f/", "text": "Автомобил “Опел Астра” се запали на пътя край шуменското село Велино в неделя и в него загина шофьорът Петър Василев (59г.). Инцидентът станал след 10,30 часа, разказват очевидци. Кметът на село Правенци Юсеин Мехмед бил в района да нагледа нивите си и видял горящата кола. Светкавично подал сигнал на тел.112, веднага спрял и друг преминаващ автомобил. Нищо не можело да се направи, защото возилото било в цялото в пламъци. На място пристигнала пожарна кола от службата в Нови пазар. Автомобилът е напълно изгорял. Тепърва ще се изясняват причините за инцидента. Най-вероятно техническа неизправност е предизвикала пламъците. В колата имало газова бутилка, но тя не е гръмнала. Възможно е шофьорът първо да се обгазил и задушил вътре и да не е можел да помръдне. Според съселяни Петър бил пенсионер по болест.", "date": "2018.02.18", "title": " Мъж изгоря в аварирала кола на пътя"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%b3%d0%be%d1%80%d1%8f%d0%bb-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "66-годишен мъж е открит мъртъв и обгорен в дома си в Монтана, съобщиха от полицията. Стопанинът на жилището на улица „Хан Крум” в областния град от два дни не вдигал телефона и обезпокоени роднините му го потърсили в събота. Намерили го овъглен в една от стаите. Най-вероятно смъртта на човека е нещастен случай – той е паднал върху печката след като му е прилошало, смятат криминалисти. По случая е образувано досъдебно производство.", "date": "2018.02.18", "title": " Откриха изгорял пенсионер в  Монтана"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b9-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%b7%d0%b0-%d1%82%d1%80%d1%83%d0%b4/", "text": "– Наистина отдавна не съм давал интервюта. За обида не искам да говоря, защото са минали четири години и не желая да се връщам толкова назад. Просто така си бях решил, но с Вас се познаваме отдавна и се радвам, че мога да давам това интервю. – Честно казано вече съм го решил и официално го обявих. В последно време не се чувствах щастлив. А ако нещата, които правиш, не ти носят радост, няма смисъл да ги правиш. Може да се каже, че се пренаситих и ми писна, макар че имах договор за още година и половина. Чувствам се прекрасно, в много добра физическа форма, без значение от годините. Но като не си щастлив, няма смисъл. – Лека-полека влизам. Има доста хора, около мен, които ми помагат и са много навътре в нещата. Всичко е въпрос на време. Трябваше да оставя футбола, без който винаги съм казвал, че не мога. Но дойде такъв етап от живота ми, в който трябва да кажеш „Стоп“ и да започнеш да се развиваш в друго поприще. – Отдавна съм тук, но никога не съм мислел, че ще свикна с това. Преди, като идвах за два-три дни и виждах тези задръствания, никога не съм мислел, че ще успея. Но човек свиква с всичко, вече не ми прави впечатление и се чувствам щастлив тук. – Никога няма да забравя откъде съм тръгнал. Всеки, който ме познава, знае много добре какъв човек съм. Винаги помагам, на който мога и ще продължа да го правя. Има хора, които обичат да се изявяват по вестници. Аз не искам да говоря по този начин. Ако има нещо, аз ще му го кажа лично в очите. А и не виждам смисъл да се правят някакви интриги чрез медиите. – Аз нямам нищо против Венци, напротив. Винаги съм казвал, че много го уважавам. Той ми е подал ръка във футбола и никога не мога да кажа лоша дума. – Има доста таланти в България и в Русия, които не са се доказали. Разликата е в парите. За никого не е тайна, че в Русия се плаща доста добре. Не е случайно, че звезди от цял свят идват тук. И аз имах много предложения, когато бях в Германия, но реших да взема парите в Русия, вместо да правя някаква кариера. И Венци ми е казвал, че децата ще те попитат: „Тате, имаме ли мляко в хладилника?“ А не: „Тате, в кой отбор играеш?“ – Честно казано, отдавна ми омръзна. Всичко с времето си. Били сме по-млади, всеки прави глупости и грешки като млад. Но вече ми писнаха тези неща, а може би си казаха дума и годините. Макар че аз ще се чувствам млад дори и на 50 или на 60, защото съм млад по душа. Гледам си семейството и вече водя по-спокоен начин на живот, без излизания и такива неща. – Където и да съм играл, винаги съм се чувствал щастлив и хората са ме приемали много добре. И ръководството, и феновете, и треньорите. Никога не съм имал проблеми. Но може би най-щастлив съм бил в “Рубин”. Пасна ми и като атмосфера, и като футболисти. Може би Казан е най-спортният град в Русия. – Не мога да кажа, че не е изпитвал симпатии към мен. Всеки би се радвал да има такъв приятел! Много съм радостен, че се запознах с този човек. Помагал ми е много в два-три случая, за което съм му благодарен. Сигурен съм, че който и да му звънне по всяко едно време на денонощието от хората, с които съм играл, винаги ще помогне. – Не са митове, а истина! Всичко е едно към едно. Легенда в Чечня! Хората много го обичат и уважават, а и той прави всичко за Чечня и за Русия. Затова има такава популярност. – Ако кажа, че няма, ще излъжа. Всеки човек, ако може да върне нещо в началото, ще го направи по определен начин. Всеки прави грешки, няма безгрешни хора. Аз съм направил достатъчно такива и ако мога се върна назад, ще направя нещата по друг начин не само във футбола, но и в живота. За футбола мога да кажа, че нямам кариера в големи отбори, в европейски грандове и освен купата и шампионата в Сърбия, не съм печелил друго. За футболистите най-важни са трофеите. Не толкова индивидуалните, а екипните. – Естествено, че го помня! Беше малко комедиен, защото домакинът ни беше объркал фланелките с Мечо Телкийски и аз взех неговата… – Да, благодаря на бате Ицо, че ми гласува доверие! Христо Стоичков е първият човек, който ме викна в националния и винаги ще му бъда благодарен. Но дори и да не го беше направил, винаги ще ми е на сърце, защото е най-големият футболист на България! Всеки ни познава по света заради него. Дори един приятел ми разказа, че в Индия един таксиметров шофьор го бутал с една тояжка и му викал: „Ицо Стоичков, Ицо Стоичков…“ Даже в Индия ни познават заради него. Каквото и да кажем за бате Ицо, е малко. – Не мога да кажа, че не съм бил в добри отношения с Лотар. Но че съм бил зад него и не съм подкрепил някой друг, е смешно да се говори. Колкото време съм бил в националния, винаги колективът е бил на много високо ниво, всички сме били сплотени и никога не е имало такива дрязги. Отказах се от националния поради съвсем други неща и хора. Загърбил съм това, не се сърдя на никого. – Да. Защо пак отново да влизам в интриги? Няма смисъл! – Без да се лъжем, явно липсва и класа. Без качествата и класата, която са имали през 94-а, не може да се постигне това нещо. А и не сме играли чак в такива отбори. Има двама-трима, които са били в топ отбори, а през 94-а всички играеха в много класни тимове. Така се трупа рутина и опит, и вече не се страхуват от никой. Могат да излязат и срещу най-силните и ще са наравно с тях. Много е важно къде играеш, защото тогава добиваш самочувствие, за да повярваш в себе си. Донякъде трябва и шанс. – Никога не съм искал да бъда треньор. – От една страна, защото винаги някой ще е недоволен от теб. Няма как всички да са ти приятели и да са ти благодарни. Достатъчно врагове съм си създал и в България, и къде ли не, за да го направя и като треньор. От друга страна, като свършиш с футбола, поне за мен най-важното бе да се отдам на семейството си. С тези лагери и тренировки, постоянно си някъде и не виждаш най-близките си. А ако си треньор, е още по-зле. Футболистите тренират два часа и си отиват, а треньорите са по цял ден на базата. А кога да отделиш време на семейството, ако не след футбола? Децата растат без мен и беше много важно да прекарвам повече време с тях. – В националния съм бил в стая с Валери Божинов, с Ники Михайлов. В Русия има доста футболисти, с които и до днес се чувам. Приятели са ми и мога да разчитам на тях. – С националния сме играли с Италия, а който и да вземеш от „скуадра адзура“, всички са научени футболисти и е доста трудно да играеш с тях. Дават „безплатни лекции“. Всеки знае кога да е на точното място. В Русия има много силни играчи. Например Игнашевич, който вече е на 37-38 години и продължава да играе на много високо ниво. – От големите първенства Испания и Англия. – В Испания отидох в отбор, който беше в криза и му беше много трудно да се спаси. За половин година сменихме трима треньори в “Алавес”. Имахме много екзотичен президент, който беше всичко – от президент, през треньор до домакин, масажист, шеф на агитката и шофьор на автобуса. Правеше абсолютно всичко! Никога не съм си представял, че в Испания толкова малко тренират. В “Алавес” дори не можех да се изпотя на тренировка! В Германия беше съвсем друго. Честно казано, престоят ми в Германия ми хареса много повече, отколкото в Испания. Ако мога да избирам сега между двете, ще избера Германия, защото там всичко ти е подредено, не мислиш за абсолютно нищо друго освен за футбол. Бази, екипировки, терени – всичко е на топ ниво. – Да, всеки ден гледам мачове и затова понякога се караме с жена ми. В нас винаги се гледа футбол и всички са свикнали. – Мисли, че разбира повече от мен, което е най-големият проблем. Както в България – всеки разбира от политика и от футбол, в кръга на шегата. – Още е малък и е нормално всеки да се съобразява с него. Малко да гъгне и всеки е на нокти. Така беше и при първите ми две деца. За всяко малко дете се притесняваш, докато порасне. Но без тях сме заникъде! Най-важното за мен са децата. Те са най-голямото богатство! – В Русия, както и в България се запознах с много служители на църката – свещеници и владици, дори с патриарха. Ходим постоянно в българската църква. Познавам свещеник Теоктист от 15 години, който е представител на българската църква. Почти всеки ден или се чуваме или ходя някъде. Това е най-важното за мен и никога не мога да го оставя. – Да, без вяра, няма да има семейство, няма да има нищо! Вярата за мен е номер 1 и винаги ще остане така. – Всеки човек първо трябва да мисли за това – да греши, колкото се може по-малко и да води правилен начин на живот. Колкото и да е смешно, че аз го казвам, след като съм направил доста грешки и съм живял неправилно… Но след това съжалявам! Ако се стремиш да не повтаряш предишните си грешки, ще бъде много добре. – Аз играх с Карлос Едуардо, който не беше много набожен. “Рубин” го купи за 20 милиона от “Хофенхайм”. Много голям мой приятел. Но той имаше един близък, който наистина беше много набожен и това не е преиграване. За тях футболът и религията са на първо място! – Искам да предложа на хората в България да не бъдат толкова завистливи, да не гледат какво се случва при другите, а да си гледат собствения двор. Тогава всичко ще бъде по-добре за благото на цяла България! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Благой Георгиев ексклузивно за “Труд”: Детето пита има ли мляко в хладилника, а не в кой отбор играеш"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bd%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%b4%d0%b2%d0%b0-%d0%b7%d0%bb%d0%b0%d1%82%d0%bd/", "text": "Нов успех за българските гимнастички на турнира от веригата „Гран При“, който се провежда в Москва. На днешните финали момичетата ни завоюваха два златни медала и един сребърен, съобщиха от родната федерация. Злато грабна Боряна Калейн във финала на топка. Сребро взе Боряна Калейн във финала на обръч. Ансамбълът по художествена гимнастика спечели златния медал във финала на пет обръча. Симона Дянкова, Мадлен Радуканова, Елена Бинева, Теодора Александрова и Лаура Траатс получиха оценка от 18.900 за изпълнението си с обръчи. Така българките изпревариха големите си конкурентки от Русия с цели 4 десети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Гимнастичките ни спечелиха два златни медала и сребро на турнира в Москва"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d0%bf%d1%80%d0%b5%d0%ba%d0%bb%d0%be%d0%bd%d0%b8-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82/", "text": "Велико Търново се преклони пред паметта на Апостола на българската свобода Васил Левски, обесен 18 февруари 1873 година и геройски загинал, борейки се за свободна България. Учениците Павел Люцов и Милка Люцова от клуб „Млад възрожденец“ припомниха за житейския път и безсмъртието на Дякона, висшите идеали и ценности, от които се е ръководел, делата му в името на българското освобождение, заветите му към българския народ. Пред паметника на Васил Левски те представиха литературно-музикалното произведение „Поклон, Апостоле“, чийто автор е актрисата Стефка Петрова. Последваха военен ритуал и заупокойна молитва. Кметът на Велико Търново Даниел Панов поднесе венци и цветя в знак на почит и признателност към Васил Левски. Същото сториха представители на законодателната и местната власт, на образователни и държавни институции, на организации и сдружения, жители и гости на старопрестолния град. Кратко историческо слово произнесе председателят на Общобългарски комитет „Васил Левски“ Васил Василев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Велико Търново се преклони пред паметта на Апостола на свободата Васил Левски"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d0%b1%d1%8f%d0%b2%d0%b8-%d1%87%d0%b5-%d0%b5-%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0%d0%bb%d0%b0-1614-%d0%ba%d1%8e%d1%80%d0%b4%d1%81%d0%ba/", "text": "Генералният щаб на въоръжените сили на Турция съобщи, от началото на операцията в сирийската провинция Африн са неутрализирани 1614 противникови бойци, пише Daily Sabah. „1614 бойци са неутрализирани от началото на операция „Маслинова клонка“, пише в съобщението. На 20 януари Турция обяви началото на операцията си в северната сирийска провинция Африн срещу местните кюрдски въоръжени групировки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Турция обяви, че е ликвидирала 1614 кюрдски бойци от началото на операцията в Африн"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bd%d0%b5-%d0%bf%d1%80%d0%b5%d1%87%d0%b8-%d0%bd%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%be%d1%82%d0%be/", "text": "Берлинале 2018 започна без неочаквани открития и лоши изненади. Филмът на откриването – анимационната полит-екологична антиутопия „Островът на кучетата“ – защити високото реноме на Уес Андерсън („Гранд хотел „Будапеща“) като един от най-изобретателните във визуално отношение съвременни кинотворци. Той не използва анимацията, за да елементаризира посланията си, а за да ги направи универсално въздействащи и кинематографично още по-впечатляващи. „Островът на кучетата“ разказва оригинален сюжет, който съчетава поредица от класически и модерни анимационните техники, за да се противопостави възможно най-убедително на непреставащата вълна от популизъм, демагогия и ксенофобия. Завладяващата политическа линия на този филм беше подкрепена с присъствието му на премиерата и от самия германски президент Франк-Валтер Щайнмайер. Политическият подтекст съвсем очаквано беше търсен и в руския участник от конкурса „Довлатов“. Той разказва за седемте дни от месец ноември 1971 –а на един реален млад съветски писател, който не иска да се подчини на директивите на социалистическия реализъм. Това е причината нито едно произведение на Сергей Довлатов да не бъде отпечатано в СССР. Литературната и идеологическа система прекрасно разпознава огромния му талант, но се опитва с всички средства да го корумпира, опитоми и използва. пред зрителя се разкрива широка панорама на тогавашната ленинградска творческа интелигенция начело с Йосиф Бродски, която отказва да приеме лицемерието на социалистическото художествено производство. Нейните представители се препитават с всевъзможни законни и незаконни дейности, само и само да не направят компромис и да не предадат идеалите на своето изкуство. Съвсем естествено Довлатов, също като Бродски, е принуден да емигрира и произведенията му за първи път са публикувани в чужбина. Те го направят в началото на 90-те след преиздаването им в Русия един от най-обичаните и популярни днес руски писатели от втората половина на ХХ век. Съвсем естествено режисьорът на филма – Алексей Герман–младши, син на, може би, най-почитания след Тарковски кинематографист от края на съветската епоха, – бе запитан как се отнася неговият „Довлатов“ към актуалната културна и политическа ситуация в Русия. Герман, чийто проект е бил подпомогнат, макар и минимално, от всички основни руски филмови институции и е копродукция със Сърбия и Полша, беше принуден да лавира. Той призна, че не одобрява отношението на властите към своя колега – театрален и филмов режисьор Кирил Серебринников, арестуван август миналата година и обвинен в измислена злоупотреба на държавни средства. В същото време Герман-син упрекна Запада, че не разбира Русия и се опитва да я обяви за втора Северна Корея. Всъщност самият филм най-добре защитава позицията на неговия автор – той болезнено разкрива извечната вътрешна противоречивост на руския творец и интелектуалец –изнудван и потискан от властта в своята родина, но неспособен на истинско творчество извън нея. Прекрасно в този контекст на откровено политизирани и дълбоко художествени произведения се вписа и документалният филм „Червено , твърде червено“ на родената в България френска режисьорка Божина Панайотова. Нейният филм беше представен в престижната секция „Панорама“, платформата на Берлинале за най-актуалното световно независимо кино. Божина започва своя разказ от софийските протести през лятото на 2014 година, които я карат да се зарови в миналото на своите родители, напуснали България още през 1990-а заедно с нея, докато е на осем години. Това са болезнени опити да накара най-близките си хора да си спомнят и да говорят за едно време, което те всячески се опитват да премълчават и забравят. Познанието, до които достигат в най-голяма степен тя и нейната майка, е дълбоко изстрадано, белязано от остри конфликти, стряскащи открития и несравним с нищо катарзис. Това е филм, който българската публика тепърва ще открие, за да разбере колко повърхностно, лицемерно и демагогски нашето общество се опитва да говори и преодолява наследството на комунизма.", "date": "2018.02.18", "title": " Политиката не пречи на изкуството"}
{"url": "https://trud.bg/%d0%b3%d0%b5%d0%be%d1%80%d0%b3-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bc%d0%b8%d1%81%d0%bb%d0%b8-%d0%b7%d0%b0-%d0%bf%d0%be/", "text": "Заместник-министърът на външните работи Георг Георгиев осъди провеждането на Луковмарш в събота вечер и настоя за по-крути мерки срещу провеждането на шествието от следващата година. “Това шествие се провежда всяка година въпреки забраната на Столична община. Щом нормалният диалог среща такъв отпор и с особено подчертан цинизъм това шествие все пак се провежда, то може би трябва да се мисли за по-крути мерки срещу организирането на марша от догодина”, каза Георгиев по  . Според него организаторите на марша подхождат с особено познание по отношение на законодателството и винаги успяват да намерят начина, по който да го заобиколят. “И тази година не успяхме да забележим върху тях фашистка или националистическа маркировка, което в някаква степен затруднява и органите на властта. В противен случай биха задържали лица, носещи такива знаци”, заяви Георгиев. “Ние много добре знаем какво се крие зад този марш, знаем какви са посланията му и какви са хората, които отиват там. На мен ми е много любопитно как един чужденец идва в България, за да почита български военнослужещ, въз основа на какво? Тъй като организаторите говорят, че това е марш в почит на български генерал”, каза българският зам.-министър на външните работи. Според него българското общество трябва да прецени по какъв по-яростен начин да дадем отпор на такъв тип изяви. “Хората, които вчера бяха събрани на Луковмарш, много слабо осъзнават какви са последиците от него и… не знам дали сами разбират какъв е смисълът на думата патриотизъм. Ако в някакъв момент те си бяха дали сметка, че този Луковмарш е всичко друго, но не и в интерес на държавата, може би щяха да подходят към него по друг начин”, каза Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Георг Георгиев: Трябва да се мисли за по-крути мерки срещу Луковмарш"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%be-%d0%b5-%d1%86%d0%b5%d0%bb%d0%b5%d0%b2%d0%be/", "text": "„Необходимо е целево финансиране за планинските региони.“ Това заяви вицепрезидентът Илияна Йотова на публична дискусия „Планините – неоцененото богатство на Европа“, която се състоя в курорта Семково, община Белица. Участие в нея взеха евродепутати, народни представители, кметове и общински съветници от съседни общини, както и от Република Македония, представители на академичната общност, съобщиха от прессекретариата на държавния глава. Вицепрезидентът поздрави ръководството на общината за инициативата Белица да бъде посланик на малките общини не само в България, но и в целия Европейски съюз, и то в контекста на Българското председателство на Съвета на ЕС. Илияна Йотова отбеляза важната роля на местната власт днес, когато се водят дебатите за следващия бюджет на ЕС и Европа ще вземе решение за съдбата на кохезионната политика. По думите на вицепрезидента ясно се е чул гласът на малките общини, че без финансиране от Европа е невъзможно да се развиват. „Крайно време е България, особено като председател на Съвета на ЕС, да защити слаборазвитите, отдалечени и труднодостъпни региони“, заяви Илияна Йотова. „Българските планини притежават истински потенциал – перспектива за развитие, но същевременно с това и много непреодолени към този момент предизвикателства“, подчерта вицепрезидентът. В българските планини се намира СПА столицата на Балканите. В същото време огромна част от населените места в планинските райони са на практика замиращи – в 1/4 от тях няма деца под 14 г., а в почти половината – няма аптека. През 2015 г. в качеството си на евродепутат Илияна Йотова инициира доклад за политиката на сближаване в планинските райони не само на България, но и в целия ЕС, тъй като те остават встрани от европейското финансиране. В основата на доклада е настояването пет процента от бюджета на ЕС след 2020 г. да бъдат разпределени за развитието на планинските региони. Важна част от политиката за планинските региони е трансграничното сътрудничество, каквото има между България и Република Македония, подчерта Илияна Йотова. По-късно през деня вицепрезидентът поздрави гостите на зимния празник „Белица-Семково 2018“, чийто специален гост беше за втора година. „Повече говорим пред медиите за демографската криза, за обезлюдяването, отколкото да работим за решаването на тези проблеми“, подчерта вицепрезидентът. „Белица е пример как малка община може да работи така, че да задържи младите хора“, отбеляза вицепрезидентът и увери присъстващите, че в лицето на президентската институция имат съюзник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Вицепрезидентът Илияна Йотова: Необходимо е целево финансиране за планинските региони"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b8-%d1%80%d0%b0%d0%b7%d0%b2%d1%8f%d0%b2%d0%b0%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b7%d0%bd%d0%b0%d0%bc/", "text": "В края на януари двама българи се връщат от двадесетдневно предизвикателство в Африка. Мъжете изкачват връх Ухуру, най-високата точка на африканския континент, достигащ 5895 м в планинския масив Килиманджаро, който е образуван от три изгаснали вулкана. Двамата смелчаци успяват да развеят българското знаме на Ухуру и да увековечат в снимки и видео върха и най-големия резерват в Танзания.  Алпинистите Христо Прокопиев и Борислав Димитров са от ботевградското село Трудовец. 47-годишният Христо е завършил Медицинския колеж в София, като рехабилитатор. Борислав е на 38-години, живее и работи в Германия. През пролетта на 2017 г., докато Христо е на гости на своя приятел в Берлин, споделя, че голямата му мечта е да посети Черния континент и двамата решават единодушно, че ще покорят африканския връх. “Освен изкачването това е една страхотно изживяване, защото в Танзания са най-големите и запазени животински паркове, като Серенгети, Нгоро-Нгоро, Маняра и др.”, казва Христо. След като се подготвят и закупуват всичко необходимо, приятелите тръгват на 5 януари 2018 г. със самолет до Турция, откъдето се прехвърлят на друг полет и кацат след 6 часа на летище Килиманджаро.  Покоряването на върха продължава седем дни. За лош късмет двамата алпинисти случват на неблагоприятно време. “За осем часов преход ни валя цял ден дъжд, който над 4 хиляди метра преминава в мокър сняг, а последният лагер преди да се качим на Ухуру е на близо 4700 м”, разказват те. И за двамата един от най-неприятните моменти е когато пристигат в лагера преди да тръгнат за върха. “Бяхме вир вода, беше студено и ветровито. Палатката, спалните чували, дрехите – всичко беше подгизнало, трябваше да прекараме нощта мокри до кости в чували, в които вървят реки, нямаше спане, а треперене”. “Чувствахме се по-добре в екипировките докато ходим, отколкото в палатките”, спомня си Борислав. Ентусиастите атакуват Ухуру в 01:00 часа през нощта. Стигат до него за шест часа и половина на седмия ден от приключението, докато слизането им отнема четири часа. “Вървяхме нонстоп, с 2-3 почивки по около 3-4 минути”, казват планинарите. По време на експедицията има и други алпинисти от различни държави, около 50 човека, но до върха успяват едва половината, разказва Христо. “Благодарение на добрата екипировка и на силната воля се качихме на върха. Нямахме проблем с височината, направихме добра аклиматизация”, казва Борислав. За щастие през целия преход не са имали опасни ситуации, но разказват за сполетели такива другите туристи. Мъж от Гърция развива височинна болест, която се изразява в белодробен или мозъчен отток, при който се губи ориентация и се получават халюцинации. “Всичко идва от разредения въздух, гъркът беше абсолютно неадекватен”, разказва Христо. При друг случай ирландка, на която много са се възхищавали, е застигната от двамата българи, неадекватна с обръщащи се очи. Намират я на ръба на изстиналия вулкан Ухуру, който е известен като “Stella Point” – по него се върви, за да се стигне най-високата точка. Признават, че слизането също не е било много лесно заради покрититата повърхност с вулканична пепел. Експедицията им струва малко над 8 хил. лв. на човек, като по-голямата част от средствата са лични. Получават спонсорство от 3 хиляди лева от община Ботевград, както и от “Никсметал груп”, “Граммер” и “Атлантис НЕТ”. Христо и Борислав са направили над 6000 снимки и подготвят до месец филм за цялата експедиция в Африка.   При посещението в Африка българите са впечатлени от невероятната природа. “Най-ми хареса парка на езерото Маняра. Това е невероятен резерват, виждат се почти всички видове животни в естествената им среда – слонове, хипопотами, стотици хиляди розови фламинга”, казва Христо. Борислав пък е впечатлен от парка “Нгоро Нгоро”, където са имали лагер на самия кратер – виждат се целият парк и как си живеят животните, казва той. Въодушевен е и от необятния Серенгети. Българите са си поставили за цел да изкачат и други континентални първенци. За сега Христо е изкачил връх Елбрус (5642 м ) в Европа, връх Аконкагуа (6962 м) в Южна Америка, и последният Ухуру в Африка. Имат планове за Еверест (Хималаите), връх Карстенц – Пирамид (Австралия и Нова Зеландия), връх Винсън (Антарктида) и връх Денали/Маккинли (Северна Америка).", "date": "2018.02.18", "title": " Алпинисти развяват българското знаме на Ухуру\t\t\t"}
{"url": "https://trud.bg/%d0%b1%d0%b0%d1%89%d0%b0-%d0%bd%d0%b0-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%b1%d1%8a%d0%b1%d1%80%d0%b5%d1%87%d0%bd%d0%b0/", "text": "Бургазлия, баща на близнаци, се нуждае от трансплантация на бъбрек. Милен Зайков е на 43 години от Бургас. Страда от бъбречно заболяване от раждането си. През 1997 година му правят трансплантация в Санкт Петербург, Русия и така животът за него започва отначало. Милен завършва психология във Великотърновския университет “Св. Св. Кирил и Методий”, където среща своята съпруга, с която са заедно и до днес и се радват на две прекрасни бебета – близнаци. В момента Милен Зайков е психолог в ОУ “Антон Страшимиров” село Дебелт. За съжаление през август 2017, след прекарана тежка уроинфекция, бъбрекът намалява драстично функцията си, животът му е в опасност и спешно е включен отново на хемодиализа. За да може да води нормален начин на живот, да бъде до децата си, да ги гледа как растат и да го познават когато пораснат, той отново се нуждае от бъбречна трансплантация. Клиника в Турция е готова да извърши трансплантацията, а офертата е на стойност 35 000 долара, което е непосилна сума за учителя и неговото семейство. “Надявам се, че има добри хора, които ще ми подадат ръка и заедно ще съберем сумата, за да мога да живея нормално и да се радвам на това , за което съм мечтал години”, споделя бащата. BG82BPBI79314046064701  BIC:BPBIBGSF Милен Маргаритов Зайков   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Баща на близнаци се нуждае от бъбречна трансплантация"}
{"url": "https://trud.bg/%d1%81%d1%8a%d1%8e%d0%b7%d1%8a%d1%82-%d0%bd%d0%b0-%d1%80%d0%b5%d0%bf%d1%80%d0%b5%d1%81%d0%b8%d1%80%d0%b0%d0%bd%d0%b8%d1%82%d0%b5-%d1%81-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f/", "text": "Националния съюз на репресираните от комунизма в България излезе с протестна декларация. “Осъждаме непристойното и лишено от морална стойност поведение на депутата от БСП Валери Жабленов-зам.-председател на Народното събрание, който най-скандално отхвърли основателното предложение на г-н Спас Гърневски да се почете с едноминутно мълчание Националния ден, обявен за почит към паметта на хилядите невинни жертви на комунистическия режим в България, на 1 февруари. Ден, който да напомня на днешните и идните поколения за това жестоко време на „ЧЕРВЕНАТА ЧУМА“.”, се казва в декларацията, разпространена от офиса в Бургас. В нея от Съюза обясняват, че не търсят реванш, а призовават за справедливост и правда. Според тях, с поведението си Жаблянов нарушил институционните изисквания за спазване законността в правовата държава. “Наруши Резолюция 14-81/2006 г. на ПАСЕ,която по своята същност има огромно историческо значение, тъй като е политическа присъда на комунизма, отговорен за хилядите жертви на извършените престъпления, следствие на идеологията на ОМРАЗА в концепцията за “Диктатура на пролетариата“ и „Класовата борба“ Жаблянов наруши и Пражката декларация от 03.06.2008г. „За европейската съвест и комунизма“, смятат членовете на Съюза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Съюзът на репресираните с декларация срещу Жаблянов"}
{"url": "https://trud.bg/29-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%b0%d1%81%d0%b8%d0%b0%d0%bd%d0%b0-%d0%bc%d0%b8%d1%82%d0%b5%d0%b2%d0%b0-e-%d0%b7%d0%b0%d0%b3%d0%b8%d0%bd%d0%b0%d0%bb%d0%b0%d1%82%d0%b0/", "text": "29-годишната Асиана Митева e загиналата вчера на магистрала „Струма” след излизане от пътя на разклона за Бобошево, съобщава struma.bg. Катастрофата е станала в платното в посока Дупница при 72-и километър, където между пътя и канавката няма мантинела. Към 16 часа на плавна дясна крива огромен джип излиза от пътя, преобръща се по ската, преминава през канавка, след което се търкаля по ската оттатък канала. Пречупено е едно дърво, в канала са и двете колела на автомобила. Асиана Митева е бивш модел. Работила е като управител на нощен клуб “Маскара”, преди това на “Бедрум”. По информация на “Блиц” тя оставя сираче – бебе на пет месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " 29-годишната Асиана Митева e загиналата вчера на магистрала „Струма”"}
{"url": "https://trud.bg/%d0%bf%d0%be%d0%b3%d0%b1%d0%b0-%d0%bd%d0%b0-%d0%bc%d1%83%d1%88%d0%ba%d0%b0%d1%82%d0%b0-%d0%bd%d0%b0-%d0%bc%d0%be%d1%83%d1%80%d0%b8%d0%bd%d1%8c%d0%be/", "text": "Жозе Моуриньо взе Пол Погба на мушката. Французинът пропусна победата с 2:0 над „Хъдърсфийлд“ за купата на Англия – бил болен. „Честно не ме интересува какво му е, защото мисля за мача – каза Моуриньо. – До сутринта бе здрав, участва в тактическата тренировка. Не знам дали ще е възстановен за мача в Шампионската лига срещу „Севиля“.“ Погба търпи доста критики заради играта си и във Франция твърдят, че на лято ще опита да иде в ПСЖ. В негово отсъствие Ромелу Лукаку вкара двата гола. „", "date": "2018.02.18", "title": " Погба на мушката на Моуриньо"}
{"url": "https://trud.bg/25-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d1%80%d0%b5%d0%b2%d0%be%d0%b4%d0%b0%d1%87%d0%ba%d0%b0-%d1%81-%d0%be%d0%bf%d0%b8%d1%82-%d0%b2-%d0%b0%d0%bb%d0%bf%d0%b8%d0%bd%d0%b8%d0%b7%d0%bc%d0%b0/", "text": "25-годишната Ния Трейман от София e  вчера. Тя тръгва с още двама свои приятели на преход от хижа Вихрен към Синаница. И тримата са опитни планинари, били са добре подготвени и добре оборудвани. Тримата навлизат в района на Момин връх, когато преценяват, че за да продължат, трябва да си поставят котки на краката. Тогава Ния сяда, маха раницата от гърба си и изведнъж изчезва. На няколко метра от нея са били двамата и приятели. Всичко се случва за секунди, оказва се, че Ния всъщност е била седнала върху снежна козирка, която се е счупила. Тогава се откъртва огромна снежна маса, която повлича момичето. Тя се е търкаляла около 200 метра по скали и е затрупана от тонове сняг. Инцидентът се разиграва около 17 часа, тогава двете момчета, които стават свидетели на трагедията, звънят и веднага подават сигнала в Планинската спасителна служба в Банско. „Те дадоха точните кординати, което е много важно за бързата реакция,разказва спасителя Петър Чолев. Към мястото тръгват веднага два екипа спасители с моторни шейни. Предварително четиримата спасители си дават сметка, че ще стигнат по тъмно, че мястото е изключително трудно достъпно. Затова решават да вземат с тях и спасително куче. Спасителят Наско Уков е водач на Норд. „Поех страхотен риск за кучето, защото да се транспортира на шейна, на такъв терен е изключително опасно и застрашаващо живота му. Въпреки това се справихме и успяхме да превозим Норд във форма за работа на терен, разказва спасителя Наско Уков. Спасителите пристигат само за час до мястото на инцидента. Умувало се е да излети и хеликоптер, но е било опасно поради настъпващата тъмнина. Когато спасителите пристигат установяват фронт около 200 метра дължина на снежната маса и 30-40 метра ширина. „В тъмното за нас бе доста опасно, затова пуснахме кучето Норд да търси. И той успя за по-малко от десет минути да открие тялото на туристката. За съжаление тя бе вече мъртва, разказа спасителят Наско Уков. „На практика кучето Норд извърши истински подвиг, защото нашето навлизане в снежната зона криеше огромна заплаха за живота ни, можехме и ние да пропаднем. Норд ни предпази от този риск, каза Уков. „И кучето и водача са герои за нас, защото първо Наско го транспортира безопасно , а останалата работа свърши Норд, като по този начин предотврати евентуално още заплахи за работещия екип, каза Чолев. Норд е немска овчарка на 5 години. „За първи път участва в лавинна акция и се справи повече от отлично, разказва водача. А Наско Уков е 31 годишен, зад гърба си има 7 години стаж като планински спасител. Признава,че е участвал в доста акции . „За съжаление винаги ги вадим мъртви от лавините. Колкото и пъти да го правим, със смъртта не се свиква, казва Наско. Замълчава и казва-жалко за младите хора. Някои загиват от безразсъдство проявено в планината, но има и мал шанс, какъвто е последния случай. Загиналото момиче е 25-годишната Ния Трейман, тя е била опитна алпинистка и преводача от френски език. Момичето е правело преходи и изкачвания в Алпите, Пиринеите, за последно е била в Непал миналата година. Тя не е човек, който подценява планината. Момичето е имало отлична екипировка и познания, но и подобни неща стават. Просто не е забелязала козирката отдалеч, а после е по-трудно, казаха спасителите. Младежите, които са били с нея, също са били опитни планинари. След като тялото на Ния е извадено е установено,че тя е нямала никакви шансове. Загинала е от травми несъвместими с живота, при търкалянето е потрошена и починала веднага.   Ния Трейман е родена през 1993 г. в град София. Завършва 9-а ФЕГ „Алфонс дьо Ламартин” през 2011. Приета е в специалност Френска филология в Софийския университет „Св. Климент Охридски” и след специализация във Франция завършва магистратура по превод в същия университет. Интересува се от съвременна литература, културология и педагогика. Сред авторите, които е превеждала, са Блез Сандрар, Франсис Жам и Андре Жид и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " 25-годишна преводачка с опит в алпинизма е затрупаната от лавина в Пирин"}
{"url": "https://trud.bg/%d0%b1%d1%8f%d0%bb-%d0%ba%d1%83%d0%ba%d0%b5%d1%80-%d0%b3%d0%be%d0%bd%d0%b8-%d0%b7%d0%bb%d0%b8-%d1%81%d0%b8%d0%bb%d0%b8-%d0%b2-%d0%bc%d0%b0%d0%bb%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be/", "text": "На Сирни Заговезни, в Малко Търново, бе пресъздаден уникалния за Странджанския край обред “Кукер без маска” или наричан още “Бял кукер”. Обичаят е кукерът да е само един, облечен в бели агнешки кожи, без маска на лицето, което е намазано със сажди. За трета поредна година в ролята на Белия кукер се преобразява колоездачът Радослав Тодоров. Сутринта на Сирни Заговезни кукерът се облича и повежда своята дружината от различни персонажи на мегдана, където се събират, за да гонят злите сили. На мегдана в Малко Търново в неделя се игра и така нареченото “обратно хоро”, след което идва 40 дневният Великденски пост, през който старото време трябва да се възроди наново и нивите и лозята да възкръснат за нов живот. Бургаски кукерски костюм пък е претендент за нов рекорд – с най-дълъг косъм в страната. Той е собственост на 37-годишния Атанас Стефанов от жк “Меден Рудник”. Косъмът на костюма надхвърля метър и десет сантиметра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Бял кукер гони зли сили в Малко Търново"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bd%d0%be%d1%81%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b2%d0%b5%d0%bb%d0%b8%d0%ba%d0%be/", "text": "Завинаги си отиде в неделя сутринта една от звездите на театъра във Велико Търново-Милен Колев. “Напусна ни един от най-ярките артисти, превърнал се още приживе в легенда!”, съобщи актьорът от МДТ “Константин Кисимов” в старата столица- Иван Митев. ”Неговият Поручик Радионов, във филма “Царска милост”, остава в историята на българското кино като изключително постижение, предизвикало обичта на стотици хиляди зрители. Неговите роли на великотърновска сцена: Дон Жуан, Жадов, Д-р Шомов, Борил, Моцарт, Климент Охридски… са записани със златни букви в голямата история на театъра. Той беше от онази плеада търновски артисти, които с живота и делото си издигнаха Великотърновския театър до висините на българското изкуство през 60-те, 70-те, 80-те и 90-те години на 20 век”, казва още в скръбната вест Иван Митев. По време на творческата си кариера Милен Колев е изиграл близо 8000 представления. Има над 100 роли в театрални постановки и филми: Дон Жуан в „Дон Жуан”, Вандолино в „Учителят по танци”, Киряк Стефчов в „Под игото” и много други.  Любимата му обаче е първата. „Първата ми роля във Велико Търново беше в историческата пиеса „Дъщерята на Калояна” от Фани Попова-Мутафова. Традицията на търновския театър е да започва новия сезон с историческа пиеса.”, разказа в последното си интервю за общинско радио Велико Търново актьорът. Той го даде по повод 79-тия си рожден ден на 21 ноември 2017 г. в Дома за стари хора „Венета Ботева” в старата столица, където прекара последните си години. Милен Колев е носител на I награда за актьорско майсторство на Районен преглед на българската драма и театър в Габрово и II награда на Национален преглед в София за ролята на Николай от „Необикновен процес”. Носител е и на награда за ролята на Григорий Цамблак в пиесата „Патриарх Евтимий” от Р. Радков. Миналата година Милен Колев бе удостоен и с наградата на Община Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Почина носителят на наградата Велико Търново актьорът Милен Колев"}
{"url": "https://trud.bg/%d0%bf%d1%8a%d0%bb%d0%b5%d0%bd-%d0%ba%d0%be%d0%bc%d0%bf%d0%bb%d0%b5%d0%ba%d1%82-%d0%bc%d0%b5%d0%b4%d0%b0%d0%bb%d0%b8-%d0%b7%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b0/", "text": "Гимнастичката Боряна Калейн извоюва бронзов медал на лента от участието си в Гран при в Москва. Така грацията ни завърши представянето си с пълен комплект медали – злато на топка, сребро на обръч и бронз на лента. “Фантастично представяне на нашето 17-годишно диамантче”, пише в съобщение във фейсбук на официалната страница на Българска федерация художествена гимнастика.   Пълно класиране финал лента: 16.450 BLR Katsiaryna HALKINA  15.800 RUS Aleksandra SOLDATOVA  14.950 BUL Boryana KALEYN  14.050 FIN Jouki TIKKANEN  13.750 UZB Sabina TASHKENBAEVA  13.650 KAZ Alina ADILKHANOVA  13.550 GEO Salome PAZHAVA  13.300 UKR Yeva MELESHCHUK                           Общо седем са медалите за България от Гран при Москва и съпътстващия турнир при жените. Фантастично представяне, отбелязват от федерацията ни. Завърши първото за сезона голямо състезание от веригата Гран При, което се проведе в руската столица Москва! Може да се каже, че това състезание беше истински триумф за българските представителки!  Нашите ще се завърнат в София с цели 7 медала от руската столица!!! В първия ден ансамбълът в състав Симона Дянкова, Мадлен Радуканова, Елена Бинева, Лаура Траатц и Теодора Александрова спечелиха сребърното отличие в многобоя, първи станаха домакините от Русия, а бронзът спечели симпатичният отбор на Финландия. Днешният ден започна с бронзовия медал на Ерика Зафирова от съпътстващия турнир при жените. На този турнир нямаше финали на отделните уреди.Шампионка стана Карина Кузнецова (Русия) със сбор от 63.550 точки, следвана от Анастасия Салос от Беларус с 61.700 точки, а Зафирова събра сбор от 54.950 точки (15.500 точки на обръч, 13.150 точки на топка, 13.200 точки на бухалки и 13.100 точки на лента). Истински триумф на българските гимнастички бяха финалите на отделните уреди днес.  Ансамбълът спечели златен медал във финала с пет обръча и сребърен във финала с три топки и две въжета. На обръчи българките бяха оценени с 18.900 точки. На второ място се наредиха домакините от Русия с 18.500 точки, а на трето Узбекистан с 15.900 точки. На топки и въжета възпитаничките на Весела Димитров получиха за изпълнението си оценка 18.500 точки.  Шампионки станаха домакините от Русия с 19.300 точки, а на трето място е Финландия с 14.950 точки.  Днес беше денят на 17 годишната Боряна Калейн. След десетото място в многобоя снощи днес взе пълен комплект отличия на финалите на отделните уреди. Българката стана шампионка на топка, взе сребро на обръч и бронз на лента. Калейн не игра само на финала на бухалки. За съчетанието си на топка Боряна получи оценка от 17.950 точки. Втора и трета са съответно Дина Аверина (Русия) със 17.350 точки и Катарина Халкина (Беларус) със 17.000 точки.  Калейн взе сребро на обръч със 17.150 точки. Тя беше резерва в този финал, но в последния момент се наложи да играе и завоюва среброто. Първа е Дина Аверина (Русия) с 18.650 точки, а трета – Катарина Халкина (Беларус) с 15.950 точки. На лента Боряна Калейн спечели бронзовия медал с 14.950 точки. Първа е Халкина с 16.450 точки, а втора Александра Солдатова (Русия) с 15.800 точки. Това наистина е изключителен успех за Боряна, която за първа година излиза като водещ състезател в българския национален отбор и се справи по блестящ начин.  Много силно присъствие и на Ерика Зафирова на килима в Москва, ансамбъл – жени вече по традиция се справя в Москва по фантастичен начин! Поздравления за нашите момичета и техните треньори (главният мениджър на национален отбор – жени индивидуално Бранимира Маркова, на старши-треньора на ансамбъла Весела Димитрова и нейният помощник Михаела Маевска, на личните треньори Мариана Памукова(на Боряна Калейн) и Белла Каратанчева( на Ерика Зафирова)! За танцовите педагози Радул Роглев, Маргарита Будинова и Елица Павликенова!  Изключително силен екип, който още с първото състезание за годината показа, че когато в залата се работи правилно, когато отборът е един за всички и всички за един, нещата се получават по блестящ начин!  Благодарим ви за емоциите, които ни подарихте в тези дни и много ви обичаме! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Пълен комплект медали за гимнастичката ни Боряна Калейн от Гран при в Москва"}
{"url": "https://trud.bg/%d0%bf%d0%bb%d0%be%d0%b4%d0%be%d0%b2%d0%b5%d1%82%d0%b5-%d0%b8-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%85%d0%b0/", "text": "Плодовете и зеленчуците поскъпнаха, показва анализ на Държавната комисия по стоковите борси и тържища (ДКСБТ) за предходната седмица. Краставиците са с 8% по-скъпи и се търгуват по 2,56 лева за килограм. Цената на доматите е със 6,6% по-висока и килограм от зеленчука достигна 1,77 лв./кг на едро. Зелето е поскъпнало с 20,9% до 0,52 лв. за килограм.  При плодовете ябълките отбелязват най-голямо поскъпване с 11,5% и се продават по 1,65 лв./кг на едро. Цената на лимоните се повишава с 2,3% до 2,30 лв./кг, докато при портокалите се отчита намаление на стойността с 5,4% до 1,22 лева за килограм. Мандарините се търгуват по 1,67 лв./кг. (+1,2%).  Според анализа кравето сирене поевтинява с 0,3% до 5,97 лв./кг., а кашкавалът, тип “Витоша”, се търгува по 11,04 лв./кг (+0,3%). Цената на пакетче краве масло от 125 грама е по-висока с 0,4% и струва съответно 2,28 лева. Киселото мляко поевтинява, като кофичка от продукта стигна 0,82 лв. на едро.", "date": "2018.02.18", "title": " Плодовете и зеленчуците поскъпнаха\t\t\t"}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d1%81-%d0%b2%d1%82%d0%be%d1%80%d0%be-%d0%b7%d0%bb%d0%b0%d1%82%d0%be-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd%d0%b3/", "text": "След като чака 8 години за първото си олимпийско злато, Марсел Хиршер започна да обира сериозна „реколта“ на игрите в Пьонгчанг. Шесткратният носител на Големия кристален глобус в алпийските дисциплини прибави титла в гигантския слалом към тази в комбинацията отпреди няколко дни. 28-годишният австриец взе приличен аванс още в първия манш, а във втория остави на 1,27 секунди зад себе си Хенрик Кристоферсен (Норвегия) и на 1,31 сек Алекси Пентюро (Франция). „Не беше лесно да дойда тук като абсолютен фаворит, но явно сега съдбата ми се отплати за предишните олимпиади“, заяви Хиршер. Алберт Попов пък постигна първото българско класиране в топ 30 в ските в Пьонгчанг. 20-годишният софиянец зае 28-о място на 5,56 сек след шампиона. Камен Златков бе 59-и в първия манш, но във втория не успя да стигне до финала. „През втория манш нацелих нещата – похвали се българинът. – Не се изкефих толкова за класирането, колкото за разлика, на която съм на втория манш. През първия бях на 4 секунди, а сега съм на секунда и нещо, което е нищо. Хвърлих се, нацелих момента, който е специфичен, добро спускане беше.“ Линдзи Вон пък показа, че е готова да вземе реванш след 6-ото място в Супер Г. Американката беше най-бърза в първата тренировка за спускане в Пьонгчанг с 18 стотни през Рамона Зийбенхофер (Австрия). Без българско участие пък премина последната индивидуална дисциплина в мъжкия биатлон – масовият старт на 15 км. Победата грабна френският ас Мартен Фуркад, който пропусна два изстрела и финишира едновременно със Симон Шемп (Германия, 1 грешка). Фотофинишът обаче присъди златото на Фуркад, който стана най-успелият олимпийски спортист в историята на Франция с 4 златни медала. „Когато минах линията, бях сигурен, че съм загубил – призна французинът. – Преди четири години в Сочи Емил Хегле Свендсен ми отмъкна златото с 4 сантиметра и очаквах пак да стане така. За мен е огромна чест да съм най-успешният французин, тъй като съм израснал като гледах игрите по телевизията.“ Норвежкият ветеран Свендсен пък взе първия бронз в кариерата си след 4 златни и 1 сребърно отличие от олимпиади досега.  ", "date": "2018.02.18", "title": " Хиршер с второ злато в Пьонгчанг"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b7%d0%b0%d0%bf%d0%b0%d0%b4%d1%8a%d1%82-%d0%bd%d0%b5-%d0%b1%d0%b8%d0%b2%d0%b0-%d0%b4%d0%b0-%d0%bf%d0%be%d0%b2%d1%82%d0%b0%d1%80%d1%8f-%d0%b3%d1%80%d0%b5%d1%88/", "text": "Руският външен министър Сергей Лавров заяви, че поставяйки пред Сърбия избора между Русия и Запада, Европейският съюз повтаря същата грешка, която е довела до разделянето на украинското общество, предава македонската агенция Според Лавров, Сърбия развива напълно нормално международните си отношения – Белград води диалог с ЕС и НАТО и в същото време сключва договор за свободна търговия с Русия. „Надявам се Западът да види грешката, която направи в Украйна“, добави руският първи дипломат. Според Лавров, искането на ЕС Сърбия да признае Косово ако иска да влезе в Съюза е недостойно и не приляга на Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Лавров: Западът не бива да повтаря грешката от Украйна в Сърбия"}
{"url": "https://trud.bg/360-%d0%b3%d1%80%d0%b0%d0%b4%d1%83%d1%81%d0%be%d0%b2%d0%b8-%d0%ba%d0%b0%d0%bc%d0%b5%d1%80%d0%b8-%d0%bd%d0%b0-%d0%bf%d1%8a%d1%80%d0%b2%d0%b8%d1%8f-%d1%84%d0%b8%d0%bd%d0%b0%d0%bb-%d0%bd%d0%b0-%d0%b3/", "text": "Четири 360-градусови камера снимат започналия финал на турнира ATP 500 в Ротердам между Роджър Федерер и Григор Димитров, похвалиха се организаторите. Българинът има само един успех срещу швейцареца – в демонстративен мач в “Медисън скуеър гардън” в Ню Йорк през 2015 г. с 6:2 1:6 7:5. Последният им сблъсък беше миналата година на шестнайсетинафинала на “Уимбълдън”, когато Роджър надделя с 6:4, 6:2, 6:4. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " 360-градусови камери на първия финал на Гришо срещу Федерер"}
{"url": "https://trud.bg/%d1%83%d0%bc%d0%b0%d1%80%d0%bf%d0%b0%d1%88%d0%b0%d0%b5%d0%b2-%d0%b2%d0%b7%d0%b5-%d1%82%d0%b8%d1%82%d0%bb%d0%b0%d1%82%d0%b0-%d0%bf%d1%80%d0%b8-%d0%b1%d0%be%d1%80%d1%86%d0%b8%d1%82%d0%b5-%d0%b7%d0%b0-3/", "text": "Чеченецът с наш паспорт Али Умарпашаев бе сред най-убедителните шампиони, но и взе приза за най-техничен борец на първенството в свободния стил в Сливен. На финала при 74-килограмовите националът се справи с Джемал Али, трети от Евро 2017 за юноши, само за 3 минути – 15:4. Преди това асът записа три победи с по 10:0. С това Умарпашаев отново демонстрира отличната си форма. Преди седмица той стана първи и на турнира „Тахти къп“ в Иран. Наградата за най-резултатен състезател получи Микяй Наим, световен вицешампион до 23 г., триумфирал при 57-килограмовите. Убедителен на финала бе и Филип Новачков (65 кг). Живеещият в САЩ национал тушира Дмитрий Маленков. Петкратната №1 в света Станка Златева пък даваше напътствия от ъгъла на тепиха на своите състезатели от едноименния клуб.", "date": "2018.02.18", "title": " Умарпашаев взе титлата при борците за 3 минути"}
{"url": "https://trud.bg/%d0%bc%d0%b8%d0%bd%d1%87%d0%b5%d0%b2-%d0%bf%d0%be%d0%b2%d0%b8%d0%ba%d0%b0-%d0%b2%d0%b5%d1%82%d0%b5%d1%80%d0%b0%d0%bd-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Любомир Минчев изненада със състава за мачовете с Чехия и Финландия от евроквалификациите по баскетбол. Сред 13-те избраници на старши треньора е 32-годишният Златин Георгиев. Състезателят на „Рилски спортист“ се завръща в националния тим след 7-годишна пауза. Все още не е ясно дали играчът на „Барселона“ Александър Везенков ще може да се присъедини към тима. Двубоят с Чехия е на 23 февруари в „Арена Ботевград“, но тогава испанският град среща „Реал“ (Мадрид) в сблъсък от Евролигата. Все пак се очаква Везенков да се включи за гостуването с Финландия два дни по-късно. Националите се събират на лагер в понеделник в Ботевград. Сложна е и ситуацията със Станимир Маринов, който има проблем с аддукторите и преди ден игра на инжекции при победата на „Левски Лукойл“ над „Балкан“ в полуфиналите за купата на България. „Сините“ загубиха с 80:87, но се класираха за решителната битка за трофея след по-добрия точков резултат от първата среща. В другия сблъсък „Рилски спортист“ победи „Академик Бултекс 99“ (Пловдив) с 83:70, с което заличи пасив от 12 т. и продължава с общ резултат 169:168.", "date": "2018.02.18", "title": " Минчев повика ветеран в националния"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%b2%d0%b7%d0%b5-%d0%bb%d0%b5%d1%81%d0%bd%d0%be-%d0%bf%d1%8a%d1%80%d0%b2%d0%b8%d1%8f-%d1%81%d0%b5%d1%82-%d0%bd%d0%b0-%d0%b4%d0%b8%d0%bc%d0%b8%d1%82%d1%80/", "text": "Роджър Федерер спечели лесно първия сет срещу Григор Димитров на финала на турнира в Ротердам с 6:2 след два пробива – в петия и в седмия гейм, за 25 минути.", "date": "2018.02.18", "title": " Федерер взе лесно първия сет на Димитров"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d0%b8-%d0%b3%d0%be-%d0%b8%d0%b7%d0%ba%d0%b0%d1%80%d0%b0-%d0%bd%d0%b0-%d1%81%d0%bb%d0%b0%d0%b2%d0%b8%d1%8f/", "text": "Три дни след загубата с 0:3 от “Милан”, шампионът “Лудогорец” си го изкара на “Славия”. “Орлите” победиха най-стария столичен клуб с 4:1 в Разград. Клаудио Кешеру се разписа два пъти, а по едно попадение вкараха още Абел Анисе и Вандерсон. За “белите” отбеляза Стефан Велев. Димитър Димитров, треньорът на “Лудогорец”, бе извадил седем от титулярите с “Милан” от състава. Става въпрос за Ренан, Козмин Моци, Игор Пластун, Светослав Дяков, Марселиньо, Джоди Лукоки и Якуб Шверчок.", "date": "2018.02.18", "title": " “Лудогорец” си го изкара на “Славия”"}
{"url": "https://trud.bg/%d0%b3%d1%8a%d0%bb%d1%8a%d0%b1%d0%b8%d0%bd%d0%be%d0%b2-%d0%b8-%d0%ba%d0%be-%d0%bf%d1%80%d0%b0%d1%82%d0%b8%d1%85%d0%b0-%d0%b8%d0%bd%d1%82%d0%b5%d1%80-%d0%b2-%d0%bc%d1%80%d0%b0%d0%ba/", "text": "Андрей Гълъбинов и „Дженоа“ изпратиха „Интер“ в най-мрачните дебри на италианския футбол. Националът игра до 77-ата минута при домакинската победа с 2:0. Критиките към отбора на Лучано Спалети са ужасяващи. За първи път пък „Дженоа“ спечели три поредни мача от 2015 година насам. В 186-ия си мач за „Интер“ Андреа Ранокия си вкара първи автогол. Кошмарен се оказа и юбилейният мач №300 за Антонио Кандрева. Въпреки че бе в графата „ненужен“, Гълъбинов се пребори да е пак лидер на атаката на „Дженоа“.  „Ювентус“ взе дербито срещу „Торино“. Шампионът на Италия победи с 1:0. Голът вкара Алек Сандро. Лошата новина за Старата госпожа е, че Гонсало Игуаин се контузи и бе сменен още в 15-ата минута.", "date": "2018.02.18", "title": " Гълъбинов и ко пратиха „Интер“ в мрака"}
{"url": "https://trud.bg/%d1%82%d1%80%d0%b8%d0%bc%d0%b0-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d0%bf%d0%b4-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5/", "text": "Трима запалянковци на пловдивския „Ботев” са в болница, а двама – в ареста след сблъсък с полицията в столично заведение. При овладяване на ситуацията е пострадал униформен, в болница са откарани трима участници в сбиването; двама са задържани в полицейския арест, съобщиха от МВР. Към 16 часа днес в полицията бил получен сигнал за група фенове на гостуващ отбор за предстоящия футболен мач между Левски и Ботев – Пловдив, които в и пред заведение на ул. „Черковна“ хвърляли пиратки и грубо нарушавали обществения ред. На място пристигналите полицейски екипи заварили разразяващ се конфликт между групата и минаващи от там младежи. От разменените удари са пострадали трима, които са откарани в болница. В полицейския арест са задържани двама участници в конфликта. При овладяване на ситуацията е пострадал и един от полицаите, който също е отведен в болнично заведение. Групата фенове от гостуващия отбор са съпроводени до стадион „Г. Аспарухов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Трима запалянковци на “Ботев” (Пд) в болница и двама в ареста след сбиване в столично заведение\t\t\t"}
{"url": "https://trud.bg/%d0%bb%d0%b8%d0%b7%d0%b8%d0%bd%d0%b3%d1%8a%d1%82-%d0%bd%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0%d1%80%d0%b0%d1%81%d0%bd%d0%b0-%d1%81-%d0%b1%d0%bb%d0%b8%d0%b7/", "text": "Лизингът на леки коли нарасна с 21,8% (217,6 млн. лв.) през 2017 г. и в края на декември достига 1,216 млрд. лв., сочат данните на БНБ. В резултат лизингът на коли вече има дял от 35,5% в общия обем на финансовия лизинг, при който се прехвърля собствеността на стоката след изтичане на срока на договора, при дял от 31,3% година по-рано. В края на декември обемът на финансовия лизинг на камиони е 1,131 млрд. лв., като за година се увеличава с доста по-бавни темпове – само с 3,9% (42,1 млн. лв.). В резултат делът на лизинга на камиони в общия обем на отпуснатото финансиране пада до 33%, при 34,1% година по-рано. Финансовият лизинг на машини, съоръжения и индустриално оборудване намалява през 2017 г. с 0,4% (2,5 млн. лв.) и достига 657,7 млн. лв. А делът му в общия обем на лизинга се понижава до 19,2%. Двигател на ръста при лизинга основно са домакинствата. В края на декември лизингът за граждани възлизат на 406,7 млн. лв. като за година отбелязва сериозен ръст от 48,8% (133,5 млн. лв.). В същото време лизингът за нефинансови предприятия е на стойност малко над 3 млрд. лв., но се увеличава с доста по-бавни темпове – само с 3,2%, или 94,3 млн. лв. В края на декември 2017 г. лизингът със срок от 1 до 5 години е на стойност 2,545 млрд. лв., като нараства за година с 9,2% (214,2 млн. лв.). А делът му в общия размер на финансовия лизинг нараства от 73% на 74,3%. Лизингът със срок над 5 години е на стойност 554,3 млн. лв. като нараства с 9,2% (46,6 млн. лв.). В края на декември необслужваните лизингови договори са на стойност 278,7 млн. лв. За година те намаляват с 12,7% (40,7 млн. лв.).", "date": "2018.02.18", "title": " Лизингът на автомобили нарасна с близо 22%\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d1%82%d1%80%d1%83%d0%bf%d0%b0%d0%bd%d0%b8-%d0%be%d1%82-%d0%bb%d0%b0%d0%b2%d0%b8%d0%bd%d0%b0-%d0%b2-%d0%b0%d0%bb%d0%bf/", "text": "Десетима човека бяха затрупани днес от лавина на 2500 м надморска височина в швейцарския кантон Вале, съобщават световните агенции, като се позовават на органите на реда. По думите на полицейския говорител Стев Леже инциднтът е станал в района на град Фено до френската граница. Започнало е издирване на затрупаните. Засега няма данни за съдбата им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Десет души са затрупани от лавина в Алпите"}
{"url": "https://trud.bg/%d0%bf%d0%be%d1%87%d0%bd%d0%b0%d1%85%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d0%ba%d1%83%d1%87%d0%b5%d1%88/", "text": "Организационният комитет на зимните игри започна проверка за продажба на кучешко место покрай спортните обекти. Информацията бе тиражирана от местните медии. Само в провинция Канвондо, където се провежда олимпийската надпревара, кучешките ферми са около 200.  „Да, там се произвеждат деликатеси, а провинцията е само на няколко километра от олимпийското село – заяви Сон Пек Ю, член на огркомитета. – Проверяваме информацията, но до момента нямаме потвърждение, че това реално се случва. В днешни времена все повече корейци отглеждат кучета за домашни любимци и традицията да се яде тяхното месо постепенно умира.“  Ежегодно обаче в Република Корея се убиват около два милиона кучета за месо. Същевременно заразените с норовирус на игрите са вече 275. Сред заболелите са и двама спортисти от Швейцария, състезаващи се във фрийстайла. Според домакините над 200 от тях са оздравели, а около 50 са още под карантина. Преди това 1200 сътрудници по организацията бяха отзовани заради избухналата зараза и заменени от 900 войници, ангажирани с охраната. Въпреки това от МОК дадоха на домакините много добра оценка за организацията на игрите.  А двукратният олимпийски шампион Юдзуру Ханю (Япония) постави следващата си цел – да изпълни четворен аксел. Този скок се смята за най-сложния във фигурното пързаляне и засега никой не го е включвал в програмата си на игрите. За да го изпълни състезателят трябва да направи 4 и половина завъртания във въздуха. Азиатецът стана първият фигурист от 1952 г., който печели злато в този спорт в две поредни олимпиади.", "date": "2018.02.18", "title": " Почнаха проверки за продажба на кучешко месо"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-117/", "text": "Бентлита и Мерцедеси S-класа са селектирани за щателен анализ в акция на НАП.         Седнала да си сложи котки на краката върху снежна козирка, която се сринала. Момичето загинало от множество травми по време на падането.               Кандидат за председател на СГС – Евгени Георгиев преговарял с „Америка за България”         Парите за революционни цели можели да променят хода на българската история – статия на Николай Иванов, историк, писател и изследовател.           Ако Дядо Добри гледа от висините, ще викне: не ми слагайте нимба – коментар на Анна Заркова.             Голямата дипломация може да направи и малкия народ значим, казва Вежди Рашидов, председател на комисията по култура в 44-то НС, в интервю за “Труд”.         В “белите” страни отговорът е пределно ясен – ТV панорама с Иван Гарелов.         Силует на Борислав Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Вижте акцентите в броя на вестник “Труд” в понеделник, 19 февруари 2018"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b1%d0%b0%d1%80%d0%be%d0%b2%d1%86%d0%b8%d1%82%d0%b5-%d0%bd%d0%b0-%d0%bf%d0%b8%d1%81%d1%82%d0%b8%d1%82%d0%b5-%d0%b7%d0%b0-%d0%b4%d0%b0/", "text": "Данъчни проверяват баровците на пистите дали си плащат данък „уикенд“ за фирмените коли. Тези проверки текат с пълна сила в зимните курорти, успоредно с контрола от страна на Националната агенция за приходи върху търговците, издаването на касови бележки и продажбата на рискови стоки като алкохол и цигари. По време на кампанията на НАП за засилен контрол в зимните курорти, която започна още в началото на сезона, са проверени стотици скъпи автомобили, научи „Труд“. Сред набелязаните за проверки автомобили има Бентлита и Мерцедеси S-класа. Целта е да се установи дали за служебните коли, които са паркирани край пистите или се карат в 2 ч. през нощта и очевидно се използват за лични нужди, се плаща данък „уикенд“. След като видят скъп автомобил край пистите данъчните проверяват дали е регистриран на фирма или на гражданин. И ако е служебен, изпращат информацията на поделението на Националната агенция за приходи в страната, където е регистрирана фирмата, за да се види дали тя плаща ДДС и 10% корпоративен данък за разходите за поддръжка при личното ползване на автомобила. При проверките на луксозните автомобили през миналата зима се оказа, че повечето собственици са изрядни. При тези проверки само за около 30% от набелязаните коли се стигаше до стартиране на ревизия на фирмата собственик за да се установи размера на дължимите налози. За 70% от автомобилите фирмите съвестно си плащаха данък „уикенд“. Кампанията за плащането на дължимите налози при личното използване на служебните коли стартира преди две години и вече има видими резултати. Подобна схема на контрол се прилагаше и през лятото в морските курортите в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Проверяват баровците на пистите за данък „уикенд“\t\t\t"}
{"url": "https://trud.bg/%d1%82%d1%83%d1%80%d0%b8%d1%81%d1%82-%d0%bf%d0%be%d1%87%d0%b8%d0%bd%d0%b0-%d0%bd%d0%b0-%d1%81%d0%ba%d0%b8-%d0%bf%d0%b8%d1%81%d1%82%d0%b0-%d0%ba%d1%83%d0%bb%d0%b8%d0%bd%d0%be%d1%82%d0%be/", "text": "52-годишен турист от София е починал на ски писта “Кулиното” над Разлог. Сигналът за инцидента е подаден около 11.30 часа днес, съобщават от ПСС. Спасители от Разлог, които са се отзовали на сигнала, са опитали да окажат първа помощ, но мъжът е починал. Тялото е транспортирано за аутопсия в МБАЛ-Благоевград за установяване на причините за смъртта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Турист почина на ски писта „Кулиното”"}
{"url": "https://trud.bg/%d0%bf%d1%80%d0%be%d0%bf%d0%b0%d0%b4%d0%b0%d0%bd%d0%b5-%d0%b2-%d1%81%d0%bd%d0%b5%d0%b6%d0%bd%d0%b0-%d0%ba%d0%be%d0%b7%d0%b8%d1%80%d0%ba%d0%b0-%d1%83%d0%b1%d0%b8%d0%b2%d0%b0-%d0%bd%d0%b8%d1%8f-%d0%be/", "text": "Пропадане в снежна козирка убива момиче на 25 години пред очите на приятелите й в Пирин. „Това е абсолютен малшанс, на всеки може да се случи, в подобна ситуация няма опитен или по-малко опитен, просто стават и такива неща в планината, жалко за младото момиче”, това каза пред „Труд” Петър Чолев, един от най-опитните и дългогодишни планински спасители от Банско. В събота 25-годишната Ния Трейман от София с двама свои приятели тръгва на преход от хижа Вихрен към Синаница. И тримата са опитни планинари, били са добре подготвени и добре оборудвани. Тримата навлизат в района на Момин връх, когато преценяват ,че за да продължат трябва да си поставят котки на краката. Тогава Ния сяда, маха раницата от гърба си и изведнъж изчезва. На няколко метра от нея са били двамата й приятели. Всичко се случва за секунди, оказва се, че Ния всъщност е седнала върху снежна козирка, която се е счупила. Тогава се откъртва огромна снежна маса, която повлича момичето. Тя е падала около 200 метра по скали заедно с тоновете сняг, които я затрупват на дъното на пропастта. Инцидентът се разиграва около 17 часа, тогава двете момчета, които стават свидетели на трагедията звънят и веднага подават сигнала в Планинската спасителна служба в Банско. „Те дадоха точните координати, което е много важно за бързата реакция, разказа спасителя Петър Чолев. Към мястото тръгват веднага два екипа спасители с моторни шейни. Предварително четиримата спасители си дават сметка, че ще стигнат по тъмно, тъй като мястото е изключително трудно достъпно. Затова решават да вземат със себе си и спасително куче. Спасителят Наско Уков е водач на Норд. „Поех страхотен риск за кучето, защото да се транспортира на шейна , на такъв терен е изключително опасно и застрашаващо живота му. Въпреки това се справихме и успяхме да превозим Норд във форма за работа на терен”, разказва спасителят Наско Уков. Спасителите пристигат само за час до мястото на инцидента. Умувало се е да излети и хеликоптер, но било опасно поради настъпващата тъмнина. Когато спасителите пристигат установяват фронт около 200 метра дължина на снежната маса и 30-40 метра ширина. „В тъмното за нас бе доста опасно, затова пуснахме кучето Норд да търси. И той успя за по-малко от десет минути да открие тялото на туристката. За съжаление тя бе вече мъртва, разказа спасителят Наско Уков. „На практика кучето Норд извърши истински подвиг, защото нашето навлизане в снежната зона криеше огромна заплаха за живота ни, можехме и ние да пропаднем. Норд ни предпази от този риск, каза Уков. „И кучето и водачът са герои за нас, защото първо Наско го транспортира безопасно , а останалата работа свърши Норд, като по този начин предотврати сериозни заплахи за работещия екип”, подчерта Чолев. Норд е немска овчарка на 5 години. „За първи път участва в лавинна акция и се справи повече от отлично”, разказва водачът. А Наско Уков е 31 годишен, зад гърба си има 7 години стаж като планински спасител. Признава,че е участвал в доста акции . „За съжаление винаги ги вадим мъртви от лавините. Колкото и пъти да го правим, със смъртта не се свиква”, казва Наско. Замълчава и добавя: Жалко за младите хора. Някои загиват от безразсъдство, проявено в планината, но има и мал шанс, какъвто е последният случай. Загиналата Ния, била опитна алпинистка и преводач от френски език. Момичето е правило преходи и изкачвания в Алпите, Пиринеите, за последно е била в Непал, миналата година. Тя не е човек, който подценява планината. Момичето е имало отлична екипировка и познания, но станало жертва на нелепата случайност. Просто не е забелязала козирката отдалеч, а после е по-трудно, казаха спасителите. Младежите, които са били с нея, също са били опитни планинари. След като тялото на Ния е извадено от огромната маса сняг е установено,че тя е не е имала никакъв шанс да оцелее. Загинала е от травми несъвместими с живота, при търкалянето е потрошена и починала веднага.   1.Никога не подценявай планината  2.Винаги бъди добре екипиран  3.Преди да тръгнете в планината проучете добре времето и маршрута  4. Задължително оставате кординатите и плана за преход или катерене на приятели или дежурните спасители  5. Да се спазват забраните и предупрежденията на ПСС  6.Направете си застраховка   „Да обучиш спасително куче не е проста работа. Трябват минимум три години, голяма инвестиция, търпение и любов”, казва Петър Чолев, спасител от ПСС-Банско, който от 30 години е водач на кучета. Първо кучето три години се обучава да работи заедно в екип с водача си. А това не е просто да изпълнява команди седни, стани. Четириногото трябва да получи специално обучение. Най-трудното е да се приучи да се вози на моторна шейна, на лифт и на хеликоптер, да влиза в лавини. Водачът и кучето минават през различните лагери на подготовка, а след това всяка година полагат изпити, за да получат оперативен клас. Спасителните кучета са активни до 10 години, след което ги пенсионират. В планинската – спасителна служба в Банско има 6 спасителни кучета. За техните водачи те са не просто кучета, а членове на техните семейства. Затова и след песионирането им, четириногите остават да живеят в домовете на своите водачи. „Кучетата са изключително полезни в планината. При случая с търсенето на 25-годишната девойка затрупана от снежната маса се оказа,че Норд свърши работа за по-малко от десет минути, а ние бяхме там 4-ма спасители. За да обходим мястото за такова време трябваше още два пъти по толкова хора да има. Кучето спестява време и ресурс и върши отлична работа”, коментира Наско Уков. Най-важното е,че спасителните кучета намаляват рисковете за живота на планинските спасители при тежки и специфични акции. Лавинните кучета участват и в акции по издирване на затрупани хора при земетресения, срутени сгради и удавяния.   „Има и невероятен късмет в работата ни, преди няколко дни колеги извадиха жив сноубордист, затрупан от лавина. Този човек буквално живее втори живот”, разказва пред „Труд” спасителят Наско Уков. На 14-ти февруари сутринта в ПСС-Банско получават сигнал за лавина, затрупала сноубордист в местността Ечмище. Към мястото тръгват спасителите Димитър Груйчев и Генчо Топалов, които са дежурни на спасителен пост Платото. За няколко минути достигат пострадалия, който е бил напълно затрупан. Виждала се само част от сноуборда му. След няколко минути пострадалият е откопан. Младежът бил в безсъзнание, без дишане и с глътнат език. Спасителите не се замислят, а веднага на място почват реанимационни действия. Дишането е възстановено. Сноубордистът идва в съзнание. „Буквално чудо, това се случва един път на милион, да ти дадат въздух в последната минута и да те върнат към живот. Това е невероятно”, разказва Уков и нарича колегите си абсолютни герои дали втори живот на 20-годишния сноубордист, който при спускане подсича снега и отприщва лавина. Момчето се намирало в район, забранен за спускане и каране на ски и сноуборд. Но търсачите на силни усещания не се съобразяват с правилата и често ги нарушават. Спасителите на Банско признават,че отдавна не били изпитвали удоволствието да спасиш човек и да видиш усмивката му, защото по-често вадят мъртви от лавините.", "date": "2018.02.18", "title": " Пропадане в снежна козирка убива Ния (обзор)\t\t\t"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%bf%d0%b5%d0%b5%d0%b2%d1%81%d0%ba%d0%b8-%d0%bf%d1%80%d0%be%d1%82%d0%b8%d0%b2%d0%bd%d0%b8%d1%86%d0%b8%d1%82%d0%b5-%d0%bc%d0%b8-%d1%81%d0%b0-%d1%85%d0%be%d1%80%d0%b0/", "text": "Българските политици трябва да престанат да се държат като тийнейджъри в дискотека, носещи се безметежно под звуците на музиката, а да започнат да мислят за хората и да мислят не от днес за утре, а с далечен хоризонт. Защото някой ден хората неминуемо ще им потърсят сметка какво са свършили. Това заявява депутатът от ДПС и наш издател Делян Пеевски в интервю за вестник “Телеграф“. В коментар за задочната престрелка между премиера Бойко Борисов и президента Румен Радев, в която замесиха и неговото име, Пеевски посочва, че не приема да бъде замесван в конфликтите между премиера и президента – „било то личностни или от друг характер“. Най-лесно е да се лепи етикетът „Пеевски“ на всеки проблем, но това не е решение подчертава той и настоява, ако двамата смятат, че е “нещо лошо”, да се аргументират защо. В интервюто той посочва също, че т.нар. негови противници са хората, ограбили България – “приватизаторите от бандитската приватизация на Иван Костов и техните днешни марионетки политици”. “Разобличавал съм ги и ще продължа да го правя, защото хората трябва да знаят истината и да не позволят на същите тези олигарси да пленят отново държавата“, обяснява Пеевски и допълва, че именно заради тази му позиция олигарсите и създадената от тях медийна машина са създали образа на „универсалното зло Пеевски“, за да прикриват кражбите сии да отвличат вниманието от тях. “На олигарсите на Костов им трябва прикритие, трябва им образ, който да обира общественото неодобрение, за да не стигнат хората до истината за техните кражби. Превърнат съм в мишена на тази огромна армия за дезинформация, впрегната да работи за негативния образ на Пеевски. Но въпреки всичко целта, която съм си поставил – да осветявам същите тези олигарси и кражбите им, ми носи истинско удоволствие“, категоричен е той. Пеевски посочва също, че внесеният от него и още трима депутати от ДПС законопроект за печатните и онлайн изданията е гаранция за медийна прозрачност и именно по това кой е недоволен от него ще се познае кой се страхува от осветяването на собствеността и финансирането на медиите. В коментар на внесения от банкера беглец Цветан Василев иск по глобалния закон „Магнитски“ депутатът посочва, че не е притеснен от процедурата, както и че на лъжите на Василев трябва да се отговаря с истината. Аз говоря истината и затова съм спокоен, обяснява той и допълва, че е “висша форма на наглост да си избягал от правосъдието, да си отговорен за кражбата на милиарди и същевременно да приказваш колко си морален, да плащаш очевидно с откраднатите пари на армия от журналисти, за да лъскат имиджа ти и да обвиняват всички, които са изнесли истината за тези грабежи”. Пеевски подчертава също, че настоящата симбиоза между Цветан Василев и Иво Прокопиев не го изненадва, защото ако изобщо войната в миналото между тях е можело да се нарече война, тя е била между двама създадени от Костов олигарси за сърцето на техния създател. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Делян Пеевски: Противниците ми са хората, ограбили България"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%bf%d0%be%d0%b8%d1%81%d0%ba%d0%b0-%d0%b8-%d0%b4%d0%b0%d0%b4%d0%b5-%d0%bf%d1%80%d0%be%d1%88%d0%ba%d0%b0-%d0%b2/", "text": "Миряни и духовенство взаимно и помежду си поискаха прошка в храма ”Света Неделя”. Патриарх Неофит оглави вечернята на Сиропустна неделя и благослови стотиците християни в църквата. Днес, в навечерието на Великия пост, свещениците пожелаха леки пости на миряните. На Сиропустна неделя православната традиция изисква да искаме и даваме прошка на ближните си за прегрешенията ни през изминалата година. Човек, който не греши, не съществува. Единственият безгрешен е Иисус Христос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Патриарх Неофит поиска и даде прошка в храма ”Света Неделя”"}
{"url": "https://trud.bg/%d1%80%d0%b5%d0%b4%d1%8f%d1%82-62-%d0%bc%d0%b5%d1%82%d1%80%d0%b0-%d0%bc%d0%be%d0%b7%d0%b0%d0%b9%d0%ba%d0%b0-%d0%ba%d1%80%d0%b0%d0%b9-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d1%81%d0%bc/", "text": " Създателката на първото цветно стълбище у нас Петя Мод ще измайстори най-дългата мозайка под открито небе в шуменската община Смядово. Бетонна стена край СУ “Св.Св.Кирил и Методий”, дълга 62 метра, ще грейне с красив образователен сюжет в цветовете на дъгата. В амбициозния проект ще участва и Стойка Матева от Стара Загора. Двете дизайнерки са приели поканата на кметицата на град Смядово Иванка Петрова/ГЕРБ/. Желанието й било да “облекат” в пъстра картина стената, която е на възлов път и ще радва очите на хиляди хора всеки ден. “Предизвикателство е, но приехме и ще се справим. Площта е 73 кв.м., над три пъти повече, отколкото на цветните стъпала, които бяха 22 квадрата”, обяснява Петя Мод. Както “Труд” писа, през лятото на м.г. тя подреди картина по 52-те стъпала в старата столица Велики Преслав, а преди това се труди 15 месеца.  Сега Петя и Стойка са решили да се справят до септември и още тази седмица запрятат ръкави. Общината финансира проекта, съществен принос ще има и завода за фаянс KAI GRUP, който ще дари нужните материали. Към 2 тона плочки от над 30 цвята ще бъдат нужни, изчислили са майсторките. Всичко се реже ръчно, подреждат се картини върху мрежи и после ще се лепят върху стената. В началото си тя е висока 70 см, а към финала достига 1,70 м. Категорични са: “Очи се плашат, ръце се не плашат”. В центъра на паното ще грее слънце и ще бъде изписано заветното “Напред науката е слънце, което във душите грей”. Керамичната картина ще разказва за знанието от първи до 12-ти клас. Това няма да е първа обща работа на дизайнерките. Стойка е организатор на биеналето “Мозайката днес” в Стара Загора, което това лято ще има трето издание. Всеки път мозаистите творят заедно, изработват общо пано и го даряват. Известно е, че най-голямата мозайка под открито небе у нас е част от паметник “Създатели на българската държава” над Шумен, но тя е създадена от голям творчески екип. Сега мозайката на Смядово ще бъде дело на четири ръце. И със сигурност перфектно ще се впише в градчето, в което и прясно санираните блокове са изрисувани от графити-майстори с легендата за Смеда-създателката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Редят 62 метра мозайка край училище в Смядово"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82-%d1%81%d0%bb%d0%b5%d0%b4-%d1%84%d0%be%d1%80/", "text": "Президентът на Турция Реджеп Тайип Ердоган ще посети Германия и ще се срещне с нейния канцлер Ангела Меркел, след като новото правителство на страната започне дейност, предава ТАСС. „Когато се формира правителството, тогава, разбира се, ще има и посещения на високо равнище“, заяви турският министър-председател Бинали Йълдъръм по време на Мюнхенската конференция за сигурността. „Президентът Ердоган ще пристигне в Германия, а канцлерът в Турция“, допълни той, но не уточни конкретни дати.  Очаква се новото правителство на Германия да положи клетва не по-късно от 1 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Меркел и Ердоган ще се срещнат след формирането на новия германски кабинет"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%81%d1%8a%d0%b1%d0%b8%d1%80%d0%b0-%d0%b3%d0%bb%d0%be%d0%b1%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0/", "text": "Турция е приела наредба, според която шофьорите нарушители трябва да си плащат глобите на излизане от страната. Това съобщи Би Ти Ви, като се позова на наши туроператорски фирми. Системата ще действа от март след свързване на компютрите на турската полиция и митническите им служби. Тогава на границата ще бъдат отворените и гишета, на които да се плаща в брой или по банков път. Ако шофьорът откаже, колата, автобусът или камионът му ще бъдат задържани. Вчера не стана ясно обаче дали мярката ще е за определен срок или до издължаване на санкцията. Най-високите шофьорски глоби в Турция са за каране без книжки или с алкохол над 0,5 промила – около 1400 лв. За минаване на червен светофар, превишена скорост и др. са около 160 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Турция събира глоби на границата\t\t\t"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b8-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%b7%d0%b0/", "text": "Депутатът от БСП от Великотърновския регион и световен шампион Весела Лечева е предложила 90 нови параграфа, които да залегнат в новия Закон за физическото възпитание и спорта. Ако бъдат приети на второ четене в парламента, това ще гарантира сериозна реформа в спортната сфера. „Не трябва да забравяме, че спортът не е само медали, но и здраве. Държавата не трябва само да насърчава, но и да осигурява средства, условия, подходяща база за развитието на спорта, както и сериозен контрол. Нужно е да бъдат ясно разписани и задълженията на общините, които да запазват съоръженията, но и да увеличават възможностите за спортна инфраструктура във всички квартали на отделните населени места”, коментира Лечева. Тя е категорична, че трябва да бъде въведен от държавата единен стандарт, който да гарантира, че например на 10 000 души население ще бъдат осигурени стадион, басейн, спортни площадки. „В момента спортните площадки, отстъпват на строителните терени. Освен това е нужно да бъдат предвидени минимум брой часове за спортни занимания в учебните заведения. Законът трябва да гарантира развитие на спортните организации, но и предоставяне на спортен продукт с вложен интелектуален труд. В момента има добре работещи клубове, но съществуват и такива, които получават средства за подготовката на един-двама състезатели само. Настоявам за създаване на мрежа от спортни организации, а клубовете да станат масови за населението по места. Да се промени начина на разпределяне на дивидентите и това занапред да бъде залегнато в Устава на спортните организации. Така ще бъдат ясно регламентирани правилата за разпределянето на средствата, както и ще остават пари, които да се реинвестират в развитието на клуба и базата му”, изтъква Весела Лечева. Депутатката подчертава, че в момента липсва национална обществена организация, която да защитава интересите на клубовете у нас. „Във всички европейски държави има такива организации, които са много силни и реално те управляват спорта. Необходима е и специална програма за олимпийска подготовка с назначено ръководство. Чрез нея ще може да се осъществява всекидневен контрол на различни нива-научен, медицински, методически, тренировъчен, финансов. Да се следи колко пари се дават за подготовка на даден спортист за участие в олимпиада, а след това да има отчет на постигнатите резултати. Защото сега дори и при лоши резултати, никой не носи отговорност”, уточнява Весела Лечева.  Народният представител подчертава, че е изключително важно да бъдат обособени национални спортни обекти за подготовката на състезатели за европейски, световни и олимпийски участия. „Подготовката там да е при по-специфични условия, защото не може един спортист да тренира за олимпиада там, където други си пият бирата…Нужно е тези бази да са на специален режим”, категорична е Лечева. Тя посочва за пример базата в Колорадо спрингс в САЩ, където спортните съоръжения са на най-високо технологично ниво, а битовите условия за спортистите са спартански. В базата леглата са на по два етажа, няма телефони, интернет, телевизори. „Спортът иска отдаденост. Заради това са ни нужни олимпийски обекти, а не спортни дружества”, категорична е Лечева. Тя изтъква, че трябва да има и регламент за финансиране на отделните спортове.  „Не всеки спорт може да излъчи състезател за олимпиада. Източните спортове например са много атрактивни за децата у нас, но не можем да се мерим с държавите, за които те са характерни. Заради това държавата може да ги финансира, но на ниво деца, които да се развиват физически и да им се осмисля ежедневието”, посочва Весела Лечева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Весела Лечева разработи стратегия за реформа в спорта\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%86%d0%b5%d0%bd%d1%82%d1%8a%d1%80/", "text": "Заради почитането на 145-ата годишнина от гибелта на Апостола на свободата Васил Левски на 19 февруари, понеделник, се въвеждат ограничения в движението в центъра на София, информира БТВ. Забранява се престоят и паркирането на пътни превозни средства както следва:  От 8:00 до 18:00 ч., с изключение на местата в режим на платено паркиране „служебен абонамент“ на:  – пл. „Николай Гяуров“;  – ул. „Московска“ между ул. „Г. С. Раковски“ и бариерата на английското посолство. От 8:00 до 19:15 ч. на:  – северната част на пл. „Св. Ал. Невски“ и се закриват базарите за художествени произведения;  – ул. „Московска“ между бул. „Васил Левски“ и ул. „Г. С. Раковски“;  – бул. „Янко Сакъзов“ между ул. „Кракра“ и бул. „Васил Левски“;  – ул. „Дунав“ между пл. „Св. Ал. Невски“ и бул. „Кн. Ал. Дондуков“. От 14:00 до 19:15 ч. на:  – бул. „Васил Левски“ между ул. „Оборище“ и бул. „Кн. Ал. Дондуков“;  – ул. „Оборище“ между бул. „Васил Левски“ и ул. „Г.С. Раковски“;  – ул. „11-ти август“ между ул. „Врабча“ и пл. „Св. Ал. Невски“;  – ул. „15-ти ноември“ между бул. „Цар Освободител“ и пл. „Св. Ал. Невски“. От 14:00 до 20:30 ч. се забранява влизането на пътни превозни средства в двете посоки по:  – бул. „Васил Левски“ между ул. „Оборище“ и бул. „Кн. Ал. Дондуков“;  – бул. „Янко Сакъзов“ между ул. „Кракра“ и бул. „Васил Левски“;  – ул. „Оборище“ между бул. „Васил Левски“ и ул. „Г.С. Раковски“;  – ул. „11-ти август“ между ул. „Врабча“ и пл. „Св. Ал. Невски“;  – ул. „15-ти ноември“ между бул. „Цар Освободител“ и пл. „Св. Ал. Невски“;  – ул. „Дунав“ между пл. „Св. Ал. Невски“ и ул. „Московска“.  От 14:00 до 20:30 ч. се забранява влизането на пътни превозни средства по:  – бул. „Васил Левски“ при бул. „Цар Освободител“ посока ул. „Оборище“, с изключение на автобусите от линии № 9, 280 и 306;  – бул. „Янко Сакъзов“ при бул. „Евлоги и Христо Георгиеви“ (посока ул. „Кракра“), с изключение на трамвайните мотриси от линии № 20, 22 и 23;  – ул. „Врабча“ при ул. „Дунав“, посока бул. „Васил Левски“. От 14:00 до 20:30 ч. се променят маршрутите на следните тролейбусни линии:  – тролейбусни линии №1 и 2 в посока съответно ж.к. „Левски Г“ и ж.к. „Хаджи Димитър“: от Пета градска болница и ж.к. „Бъкстон“ по маршрутите до кръстовище бул. „Васил Левски“ – бул. „Цар Освободител“, надясно по бул. „Цар Освободител“, надясно по бул. „Евлоги и Христо Георгиеви“, надясно по ул. „Ген. Гурко“ и наляво по бул. „Васил Левски“ по маршрутите;  – тролейбусни линии №4 и 11 в посока съответно ж.к. „Хаджи Димитър“ и площад „Сточна гара“: от бул. „Цар Освободител“ наляво по бул. „Васил Левски“, наляво по ул. „Ген. Гурко“, наляво по бул. „Евлоги и Христо Георгиеви“ и надясно по бул. „Цариградско шосе“ по маршрутите;  – тролейбусите от линия №1, преминали преди затваряне на участъка към ж.к. „Левски Г“, ще се движат по маршрут: от бул. „Владимир Вазов“ надясно по ул. „Острово“, по маршрута на тролейбусни линии №2 и 4, продължават по ул. „Васил Петлешков“ до ул. „Ильо войвода“, наляво по ул. „Ильо войвода“ и наляво по бул. „Владимир Вазов“ по маршрута до ж.к. „Левски Г“ двупосочно;  – тролейбусите от линии №2 и 4, преминали преди затваряне на участъка към ж.к. „Левски Г“, ще се движат по същия маршрут: от крайната станция продължават по ул. „Васил Петлешков“ до ул. „Ильо войвода“, наляво по ул. „Ильо войвода“ и наляво по бул. „Владимир Вазов“ по маршрута на тролейбусна линия № 1 до ж.к. „Левски Г“ двупосочно;  – тролейбусите от линия №11, преминали в участъка между площад „Васил Левски“ и площад „Сточна гара“ преди затварянето, изчакват на площад „Сточна гара“. От 17:00 ч. се забранява пешеходното преминаване в района около паметника на Васил Левски. Закриват се местата в режим на платено паркиране. Столична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.18", "title": " Вижте промените в движението в центъра на София заради годишнината от гибелта на Васил Левски"}
