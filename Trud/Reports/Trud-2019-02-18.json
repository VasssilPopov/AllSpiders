{"url": "https://trud.bg/%d0%bd%d0%b0%d0%b4-1000-%d0%b4%d1%83%d1%88%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d1%83%d0%b1%d0%b8%d1%82%d0%b8%d1%8f-%d0%b2/", "text": "Над 1000 души се събраха на централния площад в Кюстендил, за да почетат паметта на 35-годишния Валери Дъбов, убит вчера сутринта при опит да разтърве биещи се в града, информира  Всички прииждаха с цветя и оставяха пари в кутията за дарения с лика на Дъбов, за подпомагане на семейството му. В 18 ч. събралите се граждани изминаха 200 метра и запалиха свещи на лобното му място на ул. „Цар Освободител“. Шествието започна и протече мирно. „Познавам Валери от 20 години, обичаше да се забавлява, убит бе когато се е притекъл да разтърве биещи се. Такъв си беше, гледаше да помага на хората в беда. Майка му е съсипана, живеят на квартира, трябва да вярваме, че ще има справедливост”, каза приятелят му Венци Занев. В качеството си на гражданин, както той обяви, на бдението бе и кметът на Кюстендил Петър Паунов. Кюстендилци настояха за спазване на законите в България и за спешни мерки, с цел недопускане в бъдеще на подобни инциденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Над 1000 души почетоха паметта на убития Валери Дъбов в Кюстендил"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%b3%d0%b5%d1%80%d0%b1-%d0%b5-%d1%84%d0%be%d1%80%d0%bc%d0%b0%d1%86%d0%b8%d1%8f%d1%82%d0%b0-%d0%ba%d0%be%d1%8f%d1%82%d0%be/", "text": "„Остана впечатление, че целим служебна победа, каквато не целим. Най-много ме подразни е, че ни изкараха, че от ГЕРБ не искаме мажоритарни избори, посягайки на преференцията. Ние сме формацията, която се вслуша в гласа на народа и първият закон, който внесохме беше за мажоритарна система. Всички бяха против, сега тези „мажоритарници” говорят, че ГЕРБ блокира преференциите”, това заяви депутатът от ГЕРБ Георги Марков пред   по повод на среднощните заседания на Народното събрание за промени на Изборния кодекс и последвалият днес обрат. Юристът призова премиера Бойко Борисов да се намеси по въпроса за приемането на по-висока бариера за преференциалното гласуване. Марков заяви, че трябва хората да обърнат внимание на проведения през 2016г. референдум, на който около 500 хил. души са гласували за сегашната избирателна система. „Нашият премиер го награждава сръбския премиер Вучич, македонският премиер си сваля накитите и ги дава на Бойко, Ципрас, който хвали само гърците – хвали Бойко и му казва: Ти ставаш да председателстваш ООН. България е с едни гърди напред пред останалите балкански страни, стана фактор, а ние занимаваме горкия Бойко с преференции”, коментира депутатът от ГЕРБ. Марков допълни, че премиерът се е намесил, за да се избегнат съмнения за опорочаване на предстоящия вот. По думите му, в нито една държава в ЕС президентът и правителството не са избрани с машинно гласуване. „Машините са за дебили, само Мадуро е избран с машини и сега искат да го махат, защото не е избран честно. Ние се самоунижаваме с тези машини”, допълни юристът. Депутатът от ГЕРБ заяви, че предстоящите евроизборите ще бъдат определящи за бъдещето на Европа, защото България е част от съюза, но не изоставя личните интереси на страната. „ПЕС, партията на г-н Станишев, на европейските социалисти, е катастрофа. Имат около 130 депутати, затова Корнелия Нинова бяга. ЕНП слиза под 200, размиха се границите. Радикални партии идват, но те са християнски партии. Големият дебат, който предстои сега в Европа е дали ще е християнска или християно-мюсюлманска. Ние трябва да се включим в този дебат, а не да се занимаваме с изборните правила. Българите не искат гей бракове, миграция и джендър идеология”, каза Марков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.18", "title": " Георги Марков: ГЕРБ е формацията, която се вслуша в гласа на народа\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b7%d0%b4%d1%80%d0%b0%d0%b2%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d1%8a%d1%80-%d0%bc%d0%be%d1%81%d0%ba%d0%be/", "text": "Защитих здравния интерес на гражданите и този на държавата, внасяйки ДДС-то от направеното ни от Турция дарение на ваксините “Пентаксим”, каза бившият здравен министър Петър Москов от кабинета “Борисов 2”. И добави, че съвестта му е чиста, защото не е ощетил никого. Делото срещу Москов, заместника му Адам Персенски и още трима служители продължи в спецсъда. Досега по казуса бяха разпитани повечето настоящи и бивши министри от кабинета, подписали решението за бартера. Като свидетел ще бъде призован и премиера Бойко Борисов. На вчерашното заседание съдът разпитва експерти от здравното министерство. Сред тях бе и националният здравен инспектор д-р Ангел Кунчев. Той обаче каза, че няма информация по случая.", "date": "2019.02.18", "title": " Бившият здравен министър Петър Москов: Защитих интересите на гражданите и държавата\t\t\t"}
{"url": "https://trud.bg/%d0%bb%d1%83%d0%b4-%d0%b8%d0%b7%d0%b1%d0%b8-%d1%81-%d0%b1%d1%80%d0%b0%d0%b4%d0%b2%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d1%81%d0%b8-%d0%be%d0%b1%d0%b7%d0%be%d1%80/", "text": "Лъгал, че близките му са на погребение Полудял 25-годишен младеж посече с брадва майка си, баща си, баба си и по-малкия си брат в семейната им къща в Нови Искър. Сигнал за четирите трупа бил подаден от военни от поделението в Костенец, които отишли да потърсят колегата си Иван Ранов в дома му. Мъжът бил пенсиониран военен, но продължавал да работи по трудов договор, а когато не се явил в понеделник в поделението, колегите му се притеснили. Вратата отворил 25-годишният му син Георги Георгиев, който бил видимо неадекватен. Обяснил, че близките му са на погребение в Пловдив. Военните търсили семейството и по телефона, но чули, че звъни отвътре и се усъмнили. Отишли в участъка в Нови Искър за съдействие и с полицейския началник се върнали до къщата. Когато влезли вътре, се натъкнали на ужасяваща гледка. По леглата в стаите открили четири трупа, завити с одеала и чаршафи – на бащата Иван Ранов, съпругата му Ирена, бабата Славка и 14-годишния Александър, който бил с психични проблеми и много други заболявания. Намерена била и брадвата, с която най-вероятно Георги е убил семейството си. Той е опитвал да прикрие следите си и да почисти кръвта, но не успял. Георги бил задържан, но до късно снощи не бе разпитан, защото бил в тежко психическо състояние, каза шефът на СДВР Георги Хаджиев. Младият мъж поне три пъти е бил воден за преглед при психиатър в последните години, като последният е бил през 2019 г., обясни градският прокурор на София Емилия Русинова. “Първоначалните данни са, че е воден през 2015 г., 2018 г. и тази година на преглед при психиатър. Няма данни обаче за същинско психично заболяване, което да изключва вменяемостта”, обясни прокурор Русинова. Тя каза също, че срещу Георги досега не е имало сигнали в полицията, нито данни да е бил наркозависим. Криминалисти до късно снощи извършваха оглед в къщата, която се намира точно срещу сградата на общината в кв. “Кумарица” и близо до жп гарата. Те не са категорични кога точно е извършено престъплението, тъй като се очакват резултатите от експертизите и аутопсиите. Все още не са ясни мотивите за убийствата, но се работи по версия за семеен скандал. Съседи описват семейството като затворено и разказват, че момчетата не излизали много от дома си.   Събирали пари за лечението му  Близките на Георги Георгиев са открили сметка, в която са събирали пари за лечението му. Той страда от туберкулоза в късен стадий, психично заболяване, травматична епилепсия, алергичен артрит, себореен дерматит и др. Майката Ирена Ранова е била личен социален асистент и на двамата си сина. През май м.г. тя споделила във фейсбук, че е била съкратена от програмата „Независим живот”. „Никой не се интересува от болните в тази държава. Сега ще вървя по пътя на ада всеки ден. Благодаря на държавата за разбирането към болните си деца в Нови Искър”, споделила майката на Георги преди година.   Кървава баня навръх Нова година Откриха килъра с куршум в главата Шестима души бяха разстреляни при настъпването на 2018 г. в Нови Искър. В къща бяха убити с по няколко куршума баща, син, доведена дъщеря, приятелят й и баба й. В кладенец на километри от къщата беше открита застреляна и майката на момичето Кети Кюхова. За кръвопролитието бе заподозрян рецидивистът Росен Ангелов (56 г.), известен като Горския човек. Две от присъдите му са за блудство с 12-годишно дете, а третата за кражби. Присъдата за последното му престъпление била произнесена задочно, но Ангелов се укрил и не е изтърпял наказанието си. Заради това през септември 2009 г. бил обявен за общодържавно издирване. Четири дни след старта на търсенето му за шесторното убийство, той бе открит мъртъв с куршум в главата в необитаема вила в село Луково. Преди това стотици полицаи и военни денонощно претърсваха всяка педя край Нови Искър в търсене на убиеца. До трупа на Ангелов бе открит таблет, от който той е посещавал уебсайтове за детска порнография. Експертиза показа, че се е самоубил. Един от мотивите, който е подтикнал Росен Ангелов да извърши шесторното убийство е желанието му да обере домовете, в които е чистела жертвата му Кети Кюхова. Той имал интимна връзка с нея и искал да му даде ключове от жилищата. Тя обаче му отказала и взела решение да приключи любовната авантюра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Луд изби с брадва семейството си (обзор)\t\t\t"}
{"url": "https://trud.bg/%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%bd%d0%b0-%d0%b2%d1%82%d0%be%d1%80%d0%b0-%d0%b2%d0%b8%d0%b7%d0%b8%d1%82%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Очаква се енергетиката да е основна тема на разговорите Преди 11 г. направи „прощъпуник“ в София Премиерът на Русия Дмитрий Медведев пристига на 4 март на двудневно посещение в България, като се очаква основна тема на разговорите му в София да е енергетиката. Съставът на делегацията на руския министър-председател, както и двустранните министерски и бизнес срещи все още се уточняват, казаха за „Труд“ запознати с предстоящата визита източници. Това ще е второ посещение на Медведев в България. Той бе в делегацията на президента Владимир Путин при официалната му визита в София в края на януари 2008 г. Тогава Медведев бе първи вицепремиер на Русия, но и официално избран от управляващата в страната партия „Единна Русия“ за кандидат за президент на изборите на 2 март 2008 г., които спечели и управлява 1 мандат до 2012 г. Преди 11 години в София Медведев направи своеобразен прощъпулник – разговорите му с държавното ръководство на България бяха първите му международни преговори в качеството му на кандидат за държавен глава на Русия. Руски премиер не е посещавал страната ни от октомври 2010 г., когато на визита у нас бе Путин, тогава министър-председател.", "date": "2019.02.18", "title": " Медведев на втора визита в България\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%b2%d0%bd%d0%b5%d1%81%d0%b5-%d0%b2-%d0%bd%d1%81-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b8%d0%b7%d0%b1%d0%be%d1%80%d0%bd%d0%b8%d1%8f-%d0%ba%d0%be/", "text": "Парламентарната група на ГЕРБ внесе в деловодството на Народното събрание нов Закон за изменение и допълнение на Изборния кодекс, с който се възстановява преференцията. Това съобщи народният представител от ГЕРБ и председател на Комисията по правни въпроси Данаил Кирилов. Освен това Кирилов насрочва заседание на правната комисия на парламента за сряда (20.02.2019 г.), на което ще бъдат разгледани ЗИД на Изборния кодекс и процедурни правила за избор на нов състав на Централната избирателна комисия, съобщават от партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.18", "title": " ГЕРБ внесе в НС промените в Изборния кодекс за възстановяване преференцията"}
{"url": "https://trud.bg/%d1%82%d0%be%d0%bd%d0%be%d0%b2%d0%b5-%d1%82%d0%be%d0%ba%d1%81%d0%b8%d1%87%d0%bd%d0%b8-%d0%be%d1%82%d0%bf%d0%b0%d0%b4%d1%8a%d1%86%d0%b8-%d0%b8%d0%b7%d1%85%d0%b2%d1%8a%d1%80%d0%bb%d0%b5%d0%bd%d0%b8/", "text": "Тонове токсични отпадъци са били изхвърлени в района на гара Яна. Само вчера бяха открити 14 тона опасни вещества във варели, а проверките продължават. Сигналът за отпадъците постъпва в кметството в село Яна в петък следобед.  Лицензирана фирма за работа с опасни материали пренася варелите на безопасна площадка, където ще останат като веществени доказателства. Отпадъците ще стоят там, докато прокуратурата не приключи с досъдебното производство. Около площадката е отцепен периметър от 1,5 км. Пряка опасност за хората в момента няма. „Правим 48-часов мониторинг на въздуха в с. Яна. Всичко е в норма. Тук няма опасност за населението. Има опасност там, където са самите варели, при тяхната обработка и транспортиране. Там се действа по инструктаж и със силно предпазни средства за защита, така че да не се стигне до инцидент. Самото взаимодействие с варелите е опасно, затова работим с фирма, която има лиценз да прави това нещо“, съобщи пред „Труд“ Красимир Димитров, директор на „Аварийна помощ и превенция“. Той обясни още, че откритото вещество е твърдо, токсично и запалимо. При триене варелите са леснозапалими и смъртоносни. Ако случайно отпадъкът се запали може хората, които гасят пожара, да умрат от изпаренията.  По случая е задържан собственик на склад, от който са изнесени варелите. Освободен е срещу гаранция от 5000 лв. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Тонове токсични отпадъци, изхвърлени край гара Яна (обзор)\t\t\t"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%bf%d1%83%d1%88%d0%ba%d0%b8/", "text": "Ловни пушки продават публичните изпълнители на НАП. Най-ниската цена, на която може да придобиете огнестрелно оръжие, е 290 лв. Това е началната цена в търг за дългоцевно огнестрелно оръжие с гладкостенна цев “ИЖ 12”, кал. 12 мм. Продава се и ловна пушка с нарезна цев “ЧЗ-Чешка Збрьовка 537”, кал. 30-06, която е с начална цена 900 лв. Третата пушка, която се предлага на търг, е двуцевна “Байкал” с нарезна цев, модел ИЖ-18, кал. 223 REM, в комплект с 15 броя патрони. Началната й цена е 400 лв. Огледът на пушките може да бъде извършен на 26 февруари от 9:30 ч. до 11:30 ч. в служебното помещение на служба КОС при Второ Районно Управление при ОД на МВР-Русе. До огледа ще бъдат допуснати лица, притежаващи действащо разрешение за придобиване на ловно гладкоцевно и ловно нарезно огнестрелно оръжие. Оферти се приемат до 6 март.", "date": "2019.02.18", "title": " Данъчните продават пушки\t\t\t"}
{"url": "https://trud.bg/%d0%bf%d0%bb%d0%b5%d0%bc%d0%b5%d0%bd%d0%bd%d0%b8%d1%86%d0%b0-%d0%bd%d0%b0-%d1%81%d0%ba%d1%80%d0%b8%d0%bf%d0%b0%d0%bb-%d1%81%d0%bc%d1%8f%d1%82%d0%b0-%d1%87%d0%b5-%d1%82%d0%be%d0%b9-%d0%b5-%d0%bc%d1%8a/", "text": "Племенницата на Сергей Скрипал Виктория смята, че той е мъртъв, а тялото му е кремирано, съобщи руската агенция  . По-рано днес руското посолство в Лондон изрази безпокойство във връзка с публикацията на британския Sunday Times, че здравословното състояние на двойния агент се е влошило.", "date": "2019.02.18", "title": " Племенница на Скрипал смята, че той е мъртъв и кремиран"}
{"url": "https://trud.bg/41-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2-%d0%b4%d1%8a%d1%80%d0%b2%d0%be-%d1%81%d0%bb%d0%b5%d0%b4-%d0%bf%d1%80%d0%b5/", "text": "Полицаи са арестували в Русе 41-годишен шофьор след извършени от него нарушения, опит да избяга от проверка, преследване и катастрофа, информира  Случката се разиграла вчера (17 февруари), около 19:30 часа на бул. „Липник“, в района на кръстовище, екип от пътни полицаи забелязали автомобил „Волво“ с русенска регистрация да преминава на червен светофар. Униформените подали светлинен и звуков сигнал превозното средство да спре, но то продължило. Полицаите последвали нарушителя, като съобщили и на свои дежурни колеги. Така след кратко преследване и в опит да избяга, водачът блъснал автомобила в дърво в района на кръгово кръстовище в кв. „Родина“. Шофьорът оказал съпротива на пътните полицаи при задържането му. Той бил тестван за алкохол и наркотици, като резултатите били отрицателни. Оказало се, че автомобилът е с прекратена регистрация. За извършените нарушения, на 41-годишния мъж са съставени общо шест акта. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " 41-годишен катастрофира в дърво след преследване с полицията"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%b0%d0%bb%d0%b5%d0%ba%d1%81-%d0%be%d1%82-%d0%b3%d0%be%d0%bb%d1%8c%d0%be%d0%b2%d1%86%d0%b8%d1%82%d0%b5-%d1%81%d0%b5-%d0%bf%d1%80%d0%b5%d0%b4/", "text": "Младежът пише: “Ne sm ybiec…” , заподозрян за убийството в центъра на Кюстендил, се е предал в полицията към 23,30 ч в неделя. След полицейско издирване с помощта на жандармерията, 19-годишният Алекс Иванов се явил в Областната дирекция на МВР, придружаван от майка му. Както писа “Труд”, след сбиване в дискотека “Иридиум”, продължило по улиците в центъра на града, 35-годишният Валери Дъбов бе наръган с нож в сърцето. Още 5 души бяха ранени, двама от които с опасност за живота. В профила си във фейсбук Алекс Иванов е пуснал клип, сниман с телефон, как се весели с приятели в дискотеката около 0,28 ч в неделя – около 7 часа преди побоищата. Последният му пост е само с текст, който гласи: “Ne sm ybiec…” Прави впечатление, че младежът е голям фен на фитнеса и мускулите, а мечтите му са да прилича на актьора Джейсън Стейтън. По повод на изявлението от депутата от ДПС Йордан Цонев по случая с убийството в Кюстендил, че “ВМРО се възползва и етнизира проблема”, Красимир Каракачанов разпространи остра позиция. Лидерът на ВМРО твърди, че от началото на прехода ДПС се възползват от гласовете на жителите на циганските гета. Според Каркачанов такива действия на политиците са спомогнали да се развие “дръзка престъпност, която тормози и превръща в жертви и много от циганите, като ги кара да просят, да проституират, да продават дрога, да раждат и да продават децата си”. В позицията си той пита кой възпита у убийците съзнанието за безнаказаност. После отговаря с въпросите: “Не го ли възпитаха тези, които им обещаваха ток без пари за сметка на всички останали граждани? Или тези, които им пееха приспивни песни за права и свободи, но никога не казаха и една дума за отговорност към държавата и за дълг към род и Родина?” Евродепутатът Ангел Джамбазки и общинският съветник от София Карлос Контрера внесоха сигнал до главния прокурор Сотир Цацаров, до МВР и комисия “Антикорупция” с искане за пълна проверка на клана на Гольовците от Кюстендил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " 19-годишният Алекс от Гольовците се предаде (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-345/", "text": "Борисов измъква ГЕРБ от капана, който сами си заложиха Избират нова ЦИК преди евровота. Преференциите остават 5% за избори за ЕП и 7% за парламентарни избори. Лидерът на ГЕРБ нарежда на патриотите да ходят на работа.       Шефовете нямат право да глобяват работници при нарушаване на трудовата дисциплина Трудово-правна консултация на „Труд“.           Ботев канонизира Левски през 1875 г. Синодалните старци още умуват има ли място на небето. Ония, които ръсят светена вода от лъскави лимузини, се подиграват с Апостола на свободата – „Легенди и истини в българската история“ с Росен Тахов.           Луковмарш – упражнение по снишаване И Русия, и САЩ осъдиха шествието още през 2015 г. – коментар на проф. Искра Баева.         В съшитата история за Гебрев и Скрипал се виждат белите конци Венецуелските пари са минали както през наша, така и през две чужди банки, казва генн. Тодор Бояджиев в интервю за „Труд“.         Адвокат на Дявола Силует на председателя на правната комисия в Народното събрание Данаил Кирилов от ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Вижте акцентите в броя на вестник „Труд“ във вторник, 19 февруари 2019"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d0%bc%d0%b5-%d0%b0%d0%ba%d1%86%d0%b8%d0%b8%d1%82%d0%b5-%d1%81%d0%b8-%d0%bf%d1%80%d0%b5%d0%b7-%d0%b1%d0%b0%d0%bd%d0%ba%d0%be%d0%bc%d0%b0%d1%82/", "text": "Хората да могат да проверят какви акции притежават чрез банкомат и банкова карта. А за възрастните хора в малки населени места – да има персонални уведомления за притежаваните от тях акции при получаване на пенсии в пощите, със сметки за комунални услуги и др. Това са част от предложенията на Българската асоциация на лицензираните инвестиционни посредници (БАЛИП) по повод предложената от Министерството на финансите Концепцията за личните сметки, водени от “Централен депозитар” в т. нар. “Регистър А”. Целта е раздвижване на “спящите” акции от масовата приватизация, от които собствениците им не са се интересували 15 години – прехвърлянето им в общ фонд, който да бъде управляват от професионален фонд мениджър. Идеята е срещу акциите си хората да получат дялове от този фонд. БАЛИП се обяви против идеята 5 г. след създаване на фонда да бъдат продадени дяловете на хората, които отново не направят нищо за управление на собствеността си, а парите да влязат в Сребърния фонд за изплащане на пенсии.", "date": "2019.02.18", "title": " Проверяваме акциите си през банкомат"}
{"url": "https://trud.bg/%d0%ba%d0%be%d1%80%d0%b5%d0%b9%d1%86%d0%b8-%d1%89%d0%b5-%d0%b1%d1%80%d0%b0%d0%bd%d1%8f%d1%82-7-%d1%82%d0%b8%d1%82%d0%bb%d0%b8-%d0%b2-%d1%81%d0%be%d1%84%d0%b8%d1%8f/", "text": "Корейците ще бранят 7 титли от 10 възможни на световното по шорттрек в зала „Арена Армеец“ (8-10 март). Азиатците държат трофеите при мъжете на 500 м и в щафетата на 5000 м, както и всичките пет при жените – на 500 м, 1000 м, 1500 м, щафетата на 3000 м и в многобоя. Рекордьорка по златни отличия е олимпийската шампионка Чой Мин Жон – с 4. Този сезон тя завърши 7-ма на световната купа и в София ще гони реванш. На първенството ще стартират над 150 състезатели от повече от 35 държави. Сред тях са и 10 олимпийски шампиони. България ще бъде представена с 4 жени и двама мъже. А успех за нашите момичета ще е класиране на четвъртфиналите. Още на 1 март ледът ще е готов за тренировки. Входът за зрителите – свободен.", "date": "2019.02.18", "title": " Корейци ще бранят 7 титли в София"}
{"url": "https://trud.bg/%d0%ba%d1%8a%d0%b4%d0%b5-%d1%81%d0%b2%d1%8a%d1%80%d1%88%d0%b2%d0%b0-%d1%85%d0%b0%d0%bb%d0%b8%d1%84%d0%b0%d1%82%d0%b0/", "text": "Голямата новина от уикенда несъмнено е обявената от САЩ практически окончателна победа над терористичната организация „Ислямска държава“, която преди четири години обяви създаването на „халифат“ върху огромни части от териториите на Сирия и Ирак. Прелюдията започна с американския вицепрезидент Майк Пенс в събота на редовната годишна конференция по сигурността в Мюнхен, който се спря на крачка да обяви пълен разгром на ислямистите, задоволявайки се с това да се похвали, че последният им анклав на сирийска територия е сведен до по-малко от един квадратен километър площ. Халифатът е победен и САЩ ще продължат, заедно със съюзниците си да преследват терористите навсякъде, настоя един видимо горд с постигнатото Пенс. В духа на: последни забърсвания тук-там на победата и американските части в Сирия ще могат с чиста съвест да започнат изтеглянето си, съобразно намеренията обявени от президента Доналд Тръмп през декември. Много позната история, ще кажете. Оптимизмът на Майк Пенс определено не беше споделен от Ангела Меркел, която говори точно преди вицепрезидента на САЩ и в прав текст заяви, че изтегляне на 2-те хиляди американски военни от Сирия само ще подсили позициите на Русия и Иран в региона. Според нея от чисто тактическа гледна точка, този ход ще принуди и други страни с големи контингенти на терен, като Белгия и Франция (които вече бяха на няколко пъти мишени на кървави атентати от ислямистите) да последват примера им. Това неминуемо ще създаде вакуум, от който веднага ще се възползват други играчи, за да го запълнят, подчерта още германският канцлер. Дори и с теоретично изтриване на „Ислямска държава“ от картите на Ирак и Сирия, сирийският конфликт във всичките му местни, регионални и геополитически измерения е далеч от заглъхване. И за разлика от САЩ европейците са малко по-сантиментални, когато става въпрос за поети ангажименти към съюзници, воювали от твое име на място – като сирийските демократични сили и други кюрдски въоръжени отряди. Според някои наблюдатели победа над халифата или не, ходът с обявеното изтегляне на американските части от Сирия е със стратегически характер, за да създаде условията за сделка между Вашингтон и съюзниците в Европа, в която САЩ ще запазят военно присъствие на сирийска територия, в замяна на отслабване на европейската подкрепа за ядрената сделка с Иран, от която САЩ се оттеглиха едностранно през май миналата година и възстановиха санкциите си срещу режима в Техеран. Вашингтон обаче вече действа по-припряно, защото предизборната кампания за президентските избори през 2020 г. започва вече да набира скорост отвъд Атлантика и на Тръмп му трябват изпълнени обещания – колкото за пред избирателите, толкова повече пред спонсори и лобита. И за да не е толкова явно, лайтмотивът на Тръмп и администрацията му последните две години, че съюзниците в НАТО не дават достатъчно, за да съответстват на приноса на САЩ в организацията звучеше на заден фон с пълна сила през цялата седмица преди срещата в Мюнхен, в която Пенс и държавният секретар Майк Помпейо обикаляха Европа без да забравят на всяка спирка да повтарят под една или друга форма същото. Където може би малко се разминаха с планинга. Офанзивата срещу последния анклав на „Ислямска държава“ в провинция Деир Езор в Сирия, която започна във вторник от сирийските демократични сили по суша и западната коалиция по въздух, трябваше да приключи, ако не за часове, то за ден-два. И Доналд Тръмп да обяви триумфално окончателната победа над халифата в събота или неделя. Вместо това операцията се закучи с дни, а пробивът дойде едва в петък, в навечерието на изказването на Майк Пенс в Мюнхен, когато територията на ислямистите наистина бе сведена до под един квадратен километър. Вероятно и затова вместо поредното самохвалство: „мисията е изпълнена“, Западният свят се събуди в неделя сутринта със серия послания от американския президент Доналд Тръмп в социалната мрежа „Туитър“, в които призова „Великобритания, Франция, Германия и други европейски съюзници да приемат обратно над 800-те пленени войници на ИД и да ги изправят пред съд“. Тръмп уклончиво признава, че и да не е вече победа „халифатът е готов да падне“ всеки момент. От което следва не толкова тънкият намек за шантаж, защото ако „съюзниците не съдействат“, САЩ ще бъдат „принудени да освободят“ пленниците, а не искат да гледат как тези войници проникват в Европа, „където се очаква да отидат“. „Правим толкова много и харчим толкова много – време е и други да поемат инициативата, и да свършат работата, на която са така способни. Изтегляме се след 100 % победа над халифата“, завършва в обичайния си стил посланието на обитателя на Белия дом. Шантажът настрана за друг път, с изявлението на Доналд Тръмп се повдига един много сериозен въпрос: докъде всъщност се простира „халифата“? И доколко териториалната победа всъщност ще сложи край на всякаква заплаха за Стария континент от обезверени екстремисти или техни последователи. Струва си и да се припомни, че най-кървавите атентати, извършени от ислямистите от Даеш на територията на Европа в Париж, Брюксел и Манчестър за четирите години от провъзгласяването на „Ислямската държава“ , бяха дело на саморадикализирани местни граждани, превърнали се в поклонници на „дигитален халифат“. Който не се съобразява с конвенционалните граници.   Морален парадокс от нов характер В началото на изминалата седмица, запътилата се към неизвестното Великобритания се сдоби с морален парадокс от нов характер. Става въпрос за случаят с 19-годишната Шамима Бегум, която преди четири години с две свои връстнички отпътуват тайно от семействата си в Лондон, за да станат снахи на ислямистите от Даеш. Открита от британски журналист в бежански лагер в Северна Сирия, младата майка, загубила вече две деца и бременна с трето, търси съдействие от Лондон за прибирането си у дома. По думите й без да изпитва угризения за решенията й, довели я до това положение. Бегум е легално британски гражданин, напуснала е страната като непълнолетна, но е била индоктринирана от един култ към смъртта, членове на тази организация са бащи на децата, които е загубила, и на това, което роди вчера в бежанския лагер в Сирия… . При какви обстоятелства, ако въобще, трябва да бъде позволено на нея и/или детето й, да се завърнат във Великобритания?                ", "date": "2019.02.18", "title": " Къде свършва халифата\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%b7%d0%b0-%d0%b8%d0%bd%d1%82%d0%b5/", "text": "Какво се случва, като цяло, със семейството у нас? Защо то вече не играе ролята на „основна клетка на обществото“, която му бе отредена в годините назад? Защо разводът е развръзката на всяка втора сватба? Как се чувстват децата, които имат двама бащи, а нямат майки или обратното? По повод Седмицата на брака разговаряме за всичко това със Стоян Георгиев, един от най-известните и уважавани семейни терапевти у нас. – Г-н Георгиев, прегледахте ли през Седмицата на брака статистиката за сватбите и разводите у нас?  – Статистиката никак не е радостна. В последното десетилетие браковете у нас са 24 000 средногодишно, а разводите – около 10 000. Всеки втори-трети брак завършва с развод. Това го има и в други държави. Но то е притеснително у нас предвид традициите ни, които определят значимо място на семейството още от Възрожденското време. Семейството и църквата – това са институциите, които са запазвали българското самосъзнание в тежки времена. А такива времена е имало, има и ще има пак. Мен лично това ме мотивира преди 6-7 години да започна терапевтична работа с двойки у нас, да завърша магистратура по семейно консултиране, да специализирам в САЩ, да работя с колеги в асоциация. Вярвайте ми, не го правя за едната прехрана, а защото всяка стъпка, която правят съпрузите един към друг след моите консултации, искрено ме радва. Доволен съм, че разводите малко намаляват. През 2011 г. те са 10 581, през 2012 – 11 947, през 2013 – 10 908 , през 2014 – 10 584, през 2015 – 10 483, през 2016-10 603, а през 2017 – 10 411. – Не е ли съвсем незначително това намаление? То може да се дължи и на оредяването на българското население.   – Е, да. Запазва се тенденцията семейството, като институция да губи от значението си. В международен план това се случва заедно с индустриалната революция. Преди нея мъжът, жената и децата са били обединени в обща цел – в семейната ферма, работилница или дюкян. Но после отиват да работят на различни места. Той в една фабрика, тя в друга. Там всеки си има свои задачи, свои доходи, приятели и познати. Семейството вече не е изолирана икономическа единица, не е посветено само на поминъка си, на децата и на наследството, което получават. Моят пра-прадядо е бил земеделец и с цената на тежък труд е оставил на 6-те си деца къщи, ниви, злато. Но ние потомците му имаме вече не само лични и семейни, а и обществени интереси. – Това е в исторически план. А в сегашен?   – Здравината на семейството не се насърчава. А трябва! Всякакви изследвания от 30 г. насам сочат, че хората с щастлив брак са по-удовлетворени, по-щастливи и по-заможни. Децата се развиват най-добре в среда с двама обичащи се родители, посветени в брака си един на друг, със споделени отговорности и грижи. – А съжителството без брак? Минава му модата в България, май?   – Не бих казал. Въпреки, че сключените бракове за 2011-2017 г. са се увеличили от 21 448 на 28 593, като средната им продължителност е 15-16 години. Съжителствата без брак са международна тенденция. Те се появяват през 60-70-те г. на Запад и още набират скорост у нас. Причините са психологически и икономически. Изследване на института „Макс планк“ показва, че те растат, но същевременно популярността на брака се увеличава. За българина той е предпочитана форма на съжителство, защото носи повече сигурност и за възрастните, и за децата. И практиката ми на терапевт го показва – броят на браковете стремително се увеличава. Това е и причината, по която с колеги стартирахме „Седмицата на брака“ у нас. – Имате ли клиенти от хомосексуални семейства? Какви са техните проблеми?   – В доста държави хомосексуалните бракове са вече узаконени. Ако човек заяви, че не ги одобрява, това там се приема за дискриминация. Въпреки това, аз ще кажа, че те са нетрайни и не е добре да се промотират. Защото са свързани с по-високо ниво на разпад, с честа смяна на партньорите, с повече депресии, неврози, психози. – А как се чувстват децата в тях? Наскоро гледах филм с момиченце, което казва: „Аз имам две майки“ и се усмихва загадъчно…   – За жалост, често у тия деца, като пораснат, се появяват личностни разстройства. Защото има нещо, което се нарича „дефицит за мъжки и женски пол“, потребност от родители от двата пола, те дават сигурност, усещане за обич… Аз така виждам нещата, с моя опит. – А как ви се вижда идеята на вицепремиера Каракачанов за безплатните аборти в гетата, които да намалят раждаемостта сред маргиналите?   – Аз не съм привърженик на социалния инженеринг, когато ограничава населението. В последните години хиляди деца у нас са останали без възможността да се явят на бял свят. Статистиката за абортите е, меко казано, стряскаща. От 1953 г., когато излиза първата статистика за легалните аборти по желание, броят им запачва да нараства. При Живковия режим той не слиза под 100 000, а в някои години стига до 160 000 и то без да се броят нелегалните аборти, които са около 30% от легалните. Миналата година абортите, като цяло, са намалели, но то е и поради намалената численост на населението. Реално в България за 60 г. са абортирани повече деца, отколкото са се родили. Неродените са повече от родените! Неслучайно нацията ни е пред демографски срив и в страната ни има около 270 000 семейства, които не могат да имат деца. На мен ми прави впечатление, като работя с клиенти, колко лесно се взема решението да се „махне детето“. Въпреки, че след това жените с години се борят с чувството за вина. А някои търпят и психологически, и физиологически последствия от това. – Защо циганките, за разлика от българките, раждат повече деца?   – Ако за българите в миналото децата са били актив (колкото повече синове и дъщери, толкова повече работници на нивата), то в днешно време на тях се гледа и като на пречка за професионална реализация. При ромките традиционните семейно-родови и кланови взаимотношения си остават, независимо от дефицитите – културни, финансови, социални. А и при тях професионаната реализация не е толкова важна. Те не сключват бракове, женят се по обичайното право, но семействата им не са нетрайни. И още нещо наблюдавам – че протестантската църква с образователните си програми прави много за тях. Не са малко ромите, които, прегръщайки протестантската религия, решават да се запишат в университет, да се оженят официално, да имат грамотни деца…Аз наблюдавам все повече образовани роми, със семейни ценности… – Вашите наблюдения противоречат с налаганото от националистическите партии обществено мнение, че циганите са диваци, че са им чужди човешките ценности и т.н.   – Моите наблюдения сочат друго, както казах. – А как оценявате грижата на държавата за младите семейства?   – Не я оценявам. Защото мисля, че държавата не е длъжна да прави нещо за моето или за другите семейства. Със съпругата ми отказваме държавни помощи, макар да имаме три деца. Убедени сме, че когато човек реши да впрегне усилията си в продуктивен труд, той може да се погрижи сам за близките си. – Бащите все по-често се оплакват от дискриминация. След разводи майките не им дават децата и ги учат на мразят. Какво е решението на тоя проблем, които някои наричат Синдром на родителско отчуждение?  – В практиката ми аз много често се срещам с домашно насилие. В началото, като дойде при мен жена и каже: „Бита съм от мъжа ми!“, аз веднага „скачах“ да я защитя. Да удряш слабия пол, как може! Но, придобивайки опит, разбрах, че подобни ситуации са нееднозначни и сложни. Работил съм по много случаи, в които мъжете са жертви на домашно насилие – и физическо, и психическо. – „Много“ случаи?   – Ние нямаме статистики. Но в САЩ например броят на насилията е еднакъв и от двете страни, потърпевши от домашно насилие са колкото мъже, толкова и жени. Същото показва и моята практика. При спорове съдът най-често взима страната на майките. И аз често виждам в офиса ми плачещи мъже. Силната жена буквално изхвърля мъжа от семейството. Той няма къде да иде, не може да вижда детето и животът му коренно се променя. И това са чести случаи. А законодателството закриля жените. Родителските права обикновено се дават на майките. А присъдите би трябвало да са справедливи и да се дават не предвид пола, а предвид фактите. – Видях в сайта въпросите, които хората най-често ви задават. Ще дадете ли безплатни отговори на някои?  – Разбира се, за „Труд“ винаги. – Един мъж ви пише: Съпругата ми напълнява и аз губя желание за интимен контакт. Напразно й намеквам,че прекалява с храната. Как да си спася брака?  – Доста пълни мъже и жени ме посещават. И мога да кажа, че сексуалните контакти при някои от тях са доста чести – над 2 пъти седмично и даже всеки ден. Очевидно няма пряка връзка между секса и килограмите. Да, добрият външен вид е важен. Но идеалът за женската красота се е променял с годините- от рубенсов тип до манекенския тип „Туиги“ (от англ. – вейка). Сексът, освен всичко, е и химичен акт. Той не е свързан само с емоциите и привързаността. Ендорфините и енкефалините са химикалите, стимулиращи освобождаването на окситоцин, хормона на любовта, който действа като лепило във връзката между двама. И аз бих казал даже, че емоциите и привързаността идват в резултат на биохимията. Ние възприемаме понякога обекти, които се натрапват – с изображения или с поведението си наживо. Затова препоръчвам секс с отворени очи. Но за здравословните отношения това не е достатъчно. При тях мъжът и жената споделят всичко, нямат тайни. – Какъв съвет дадохте на мъжа с напълнялата жена?   – Да поговори с нея, макар да е труден такъв разговор. Когато коментираш външния вид на жената в негативен план, тя се затваря в защитна реакция: „Ти не ме обичаш“ и т.н. Посъветвах го преди разговора да направи така, че тя да се почувства обичана, със секс включително. Да каже: Обичам те всякаква, но те предпочитам по-слаба. При това сигурно тя ще се постарае. – Мария М. ви пише: С мъжа ми имаме две деца и се обичаме, но той за всичко се съветва с родителите си. Майка му идва у нас без предупреждение и се меси в домакинството. Как да взема и аз думата?  – Аз съм защитник на нуклеарното семейство: само мъжът, жената и децата. Да, разширеното семейство има много предимства. То обаче изисква зрялост и от двете страни – и от родителите на децата, които вече са станали родители, и от тях самите. Родителите трябва да пуснат децата си с увереността, че те ще са научат да летят. И да не дават нетърсени съвети. А младото семейство да не търси непрекъснато помощта на мама и татко, но и да не къса житейската си връзка с тях. Изглежда просто, но не е. Често конфликтът между поколенията разделя партньорите от младото семейство. Когато жената се усеща неприета от родителите на мъжа или не ги приема тя. Същото се отнася и за мъжа. – Катя Д.: Как да бъда добра баба, без да дразня дъщеря си и снаха си?   – Отговорът е, че бабата трябва да даде свобода на младите майки да изберат начина, по който отглеждат децата си. Ако вижда нещо неправилно, да комуникира с тях внимателно. Да почне с похвала: „Вие се справяте страхотно, но има нещо, което ме притеснява…“ Да ги покани на ресторант, да се забавлява с тях и между другото да спомене за това. Грешен подход е към снахата, ако свекървата говори само със сина си. – Анонимен: Как да потискам гнева си в семейните скандали за дреболии?   – Гневът може да се излее или да се задържи в нас. Нито една от тия крайности не е добра: едната наранява другите, я другата – вас. Гневът е сигнална лампа, че нещо в отношенията между двамата трябва да се промени или да се поеме ангажимент от единия… Той трябва да се комуникира, но не с ескалиращ тон, с крясъци и обиди. Съветвам двойките да се разберат предварително, че когато са ядосани, ще се изслушват. Има и техники за овладяване на внезапния гняв: да напишеш това, което те гневи, да преброиш до 10, да си прочетеш вестника. – Кои са по-щастливите семейства? Богатите или бедните?  – Консултант съм и на много богати, и на много бедни хора, които не могат да си позволят услугите ми Разбира се, в офиса ми идват най-много хора от типичното работещо семейство, което може да отдели за консултация двуцифрена сума, осъзнавайки, че има нужда. Питал съм богати двойки: кога се усещахте по-добре – когато имахте по-малко средства или след това? Най-често ми отговарят: парите развалиха брака ни. Има разни варианти: богатият мъж става желан от доста дами и не им устоява, или работи много, защото има, но иска още, а жената остава самотна… От бедни семейства пък чувам, че парите биха им позволили да идат заедно на почивка, да вземат бавачка на децата, за да остават сами… Няма правило. Но е очевидно, че не парите развалят брака, а начинът на употребата им. Нашият гост  Стоян Георгиев е роден на 1 май 1974 г. в Силистра. Завършил е „Семейна терапия и консултиране“ в СУ (2007), а после специализирал под супервизията на американски терапевти. Работи от близо 20 г. с деца и семейства. Разказва, че избрал магистратурата си не случайно, а по призвание. Има богата частна практика. От 2012 г. е председател на Асоциацията за интензивно семейно консултиране, където опитни терапевти работят по дългосрочна стратегия за положително въздействие на двойките с проблеми и тяхното поколение.", "date": "2019.02.18", "title": " Председателят на Асоциацията за интензивно семейно консултиране Стоян Георгиев пред „Труд“: Неродените деца са повече от родените в България\t\t\t"}
{"url": "https://trud.bg/%d0%bf%d1%80%d0%b5%d0%b4%d0%b8%d0%b7%d0%b2%d0%b5%d1%81%d1%82%d0%b5%d0%bd%d0%b0%d1%82%d0%b0-%d1%81%d0%bc%d1%8a%d1%80%d1%82-%d0%bd%d0%b0-%d0%bf%d1%80%d0%b5%d1%84%d0%b5%d1%80%d0%b5%d0%bd%d1%86%d0%b8/", "text": "Партиите правят всичко възможно да запазят властта на своите политбюра за сметка на гражданите Миналата седмица беше посечена преференциалната избирателна система. Въведоха висок и на практика недостижим праг за зачитането й. За Европейски парламент предпочитанията за отделните кандидати ще са валидни, ако кандидатът е получил действителни гласове не по-малко от националната избирателна квота. В общинските избори – ако е получил не по-малко от общинската избирателна квота. С други думи, на хартия гражданите ще могат да гласуват за личности от партийните листи, но на практика ефект от това няма да има. Нещо като „татко ще ми купи колело, ама друг път“. Сред първите съм в най-новата ни история, които поставиха публично на експертно, а по-сетне и на парламентарно и политическо ниво, необходимостта от въвеждане на т. нар. „гъвкави листи“, които избирателите могат да преподреждат. Архивите пазят пространната моя статия в един от водещите ни седмичници, която публикувах на 25 май през вече далечната 2000 г. В нея се предлага пакет от идеи за реформа на партийната и избирателната система, въвеждане не гражданска инициатива за референдуми и нови, непознати дотогава у нас, механизми за контрол и прозрачност на партийното финансиране. Повечето от тях успях да прокарам като депутат в 39-ото НС в действащия и днес Закон за политическите партии, приет през 2004 г. Пак тогава, по инициатива на Емил Кошлуков през 2002 г. разработихме и внесохме първия в политическата ни история проект за Избирателен кодекс. С него се предлагаше въвеждане на германската избирателна система в изборите за парламент, която съчетава най-доброто от мажоритарната и пропорционалната система, а в местните избори – преференциален вот. Въпреки ожесточената съпротива на всички партии (без изключение!) с общи усилия на група разноцветни депутати – от ляво Гиньо Ганев, от дясно – Димитър Абаджиев, успяхме да го прокараме на първо четене. Това стана на 2 юли 2003 г. „Голямото предизвикателство е да променим политическия модел, в чиято хронична болест се превърна капсулирането на политическата върхушка, корупцията, крещящото недоверие от страна на хората по отношение на институции, партии и политици“. Това заявих в дебатите от парламентарната трибуна на този ден. После НДСВ, БСП, ДПС и СДС блокираха реформата. Но обществената дискусия, която стимулира тези законодателна инициатива направи въпроса за въвеждане на мажоритарен елемент в изборите незаобиколим. Партийната съпротива беше толкова голяма, че това се случи няколко парламента по-късно, през 2014 г., и то само благодарение на личния ангажимент на Мая Манолова. Тогава приеха преференциите, не защото искаха, а заради силен граждански натиск, част от който беше и Института за модерна политика. Натиск, който произтичаше от енергията на февруарските протести, довели до оставката на първото правителство на Бойко Борисов, и плашеше партокрацията. И все пак партийните бонзи още тогава окастриха преференцията колкото можаха – въведоха висок праг за признаването й, обявиха водачите на листи за недосегаеми за свободния вот на хората. Припомням тази фактология не за да изтъквам участието си, а по две причини. Първо, за да е ясно, че познавам от първа ръка развитието на партийните позиции по тази тема. И второ, за да се види, че това, което обсъждаме днес, не е нито ново, нито неочаквано. Липсата на последователна и принципна позиция в подкрепа на преференциалния вот у всички партии, създадоха благодатната почва за нейното обезсмисляне днес. Единствено ДПС винаги са били последователни в противопоставянето си на промените в избирателната система. Всички останали се въртяха като пумпали през годините. И това е така, защото даването на свобода на избирателите да изразяват лично предпочитание към кандидатите без прагове и условности е като тамян за партийните дяволи. Дори когато бяха принудени да я въведат, партиите правеха всичко възможно да запазят властта на своите политбюра за сметка на гражданите. Мнозина от тези, които днес жертвено дерат ризи в полза на преференцията, през годините бяха нейни яростни отрицатели. А в политическата практика правеха всичко възможно преференцията да не сработва. Пускаха инструктаж на структурите си да не правят преференциални кампании, а на представителите си в секционните комисии – да не отчитат преференциалните гласове. Точно това партийно лицемерие и саботаж от всички части на политическия спектър през годините направи възможно обезсмислянето на преференциите, което гласуваха по късни доби ГЕРБ и ДПС онзи ден. От политическа гледна точка – ясна партийна сделка „промяна в кодекса за нас, гаранции за пълен мандат за вас“. Надеждите, че това може да се поправи чрез Конституционния съд са неоснователни. Конституцията съвсем целенасочено не урежда какъв вид избирателна система ще се прилага у нас. Този въпрос е оставен изцяло в преценката на законодателната власт и текущия избирателен закон. Но това не означава, че борбата за мажоритарен елемент е приключила. Явно, партийната система в днешния си вид трябва тотално да се дискредитира, както вече стана в някои европейски държави, за да се установи широк консенсус, че хората, а не партийните политбюра, трябва да решават кой да ги представлява. Все в тази посока – да се ограничава правото на гражданите да избират – беше запазено условието в населени места с под 350 души население да не се провежда избор за кмет. На фона на този регрес бледнеят всички останали промени, които по стара байганьовска традиция, управляващите гласуваха в „12 без 5“, няколко седмици преди изборите. Дори по-ясните срокове и стъпки за въвеждане на машинното гласуване изглеждат по-скоро като временно отбиване на номера. Подозрението е, че ще минат изборите тази година и ще има ново отлагане. Още по-малко значение има иначе най-шумната партийна полемика – за изтичането на мандата на ЦИК. Интересно защо, след като само умрелите не знаят, че мандатът на комисията изтича непосредствено преди европейските избори, депутатите от всички цветове проспаха цялата изминала година и се сетиха за това едва онзи ден. Въобще, жалко е, че почти две десетилетия след началото на дебатите за реформа на избирателната система, последните поправки в Изборния кодекс върнаха България назад. И то след като на национален референдум гражданите дадоха ясен сигнал за това, че предпочитат мажоритарното начало. Политическият модел на българския преход е характерен с това, че изврати до крайност политическия избор. Даде монопол върху него на корумпирани партийни апаратчици, които продават места в партийните листи на килограм. Това е и една от причините за отрицателната кадрова селекция в Народното събрание. Вижте каква посредственост търка депутатските банки днес. Без извинение! И това е така, защото в основен критерий за партиен подбор на кандидатите се превърнаха не личните качества и защитата на реалните интереси на избирателите, а послушанието, безличието и честите поклони пред езическите капища на това или онова партийно племе. Никога не съм пледирал за изтласкване на партиите. Те са конституционен субект, който е безусловно необходим за канализирането и изразяването на политическата воля на гражданите. Целият въпрос е, че партиите у нас се капсулираха и изолираха от гражданите. Превърнаха се в партийна каста, която тъне в необяснимо охолство, обслужва компрадорски интереси и следва свой дневен ред, а не дневния ред на хората. Сред основните причини за това е именно избирателната система с твърди партийни листи. Политбюрата по дефиниция не са по-мъдри от гражданите. А в българския случай са даже тягостно некадърни да произвеждат компетентна и качествена политика. Представете си колко по-напред можеше да бъде България днес, ако съдбата й не се определяше от селектираните на тъмно от същите тези политбюра из задимените партийни канцеларии депутати и министри. Парламентът трябва да преосмисли решението си за фактическо обезсилване на преференциалното гласуване. Нещо повече, крайно време е да се премахнат ограничителните прагове за зачитане на преференциите и да отпадне „имунитета“ на водачите на листи. Няма по-ефикасно лекарство срещу некадърността и партийния мързел от конкуренцията. Партийните кандидати трябва да намерят кураж и наистина да се изправят пред съда на избирателите. Само тогава правилото, а не изключението, ще бъде, че по-добрите печелят. И само тогава в парламента ще имаме политици, а не партийни апаратчици.  ", "date": "2019.02.18", "title": " Предизвестената смърт на преференциите\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%b8%d0%b7%d0%bc%d1%8a%d0%ba%d0%bd%d0%b0%d0%bb-%d0%b1%d0%bb%d0%b8/", "text": "Служители на Пето РУ разкриха участник в телефонна измама, съобщиха от пресслужбата на СДВР. Действия по разследването стартирали през месец април миналата година, когато възрастна жена се оплакала в полицията, че е станала жертва на телефонна измама. Пред разследващите тя разказала, че на домашния й телефон позвънил непознат мъж, който я заблуди, че е полицейски служител и търси съдействие за залавяне на телефонни измамници. Жената събрала почти 18 000 лева, които предала според получените указания. В резултат на предприетите оперативно-издирвателни действия в рамките на образуваното досъдебно производство, служители от Пето РУ установили и задържали 32-годишен столичанин, взел парите на потърпевшата. След доклад на събраните материали в Софийската районна прокуратура задържаният е привлечен като обвиняем за извършеното престъпление. Наложена му е мярка за неотклонение „подписка“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Арестуваха ало измамник, измъкнал близо 18 000 лв. от възрастна жена в София"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%bf%d0%b5%d0%bd%d1%87%d0%be-%d0%bc%d0%b8%d0%bb%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83/", "text": "– Как приемате  да върне старото положение с преференциите и да се премине към избор на нова ЦИК?  – Първо, ще го възприема, когато се случи, защото засега това са само думи, а другото се случи пред очите ни два пъти – единият път в правна комисия, другият път до посред нощ в пленарна зала. И след 16 часа битка видяхте какво направиха. Чух изявлението им, и не съм съгласен, че Борисов се вслушва в думите на Георги Марков. Ако се вслушва в нечии думи, сигурно са нашите, защото 16 часа ние говорихме едно и също, че това не трябва да става. За мен е победа, но ще се зарадвам, когато видя, че са върнали преференциите, както си бяха. Нека да върнат и възможността за обжалване на решенията на избирателните комисии. Защото в момента те си направиха опцията да вземат решения в избирателните комисии с 50% плюс един глас. Това означава ГЕРБ и една от малките им съдружни партии да вземат решения в критичните моменти в районните комисии в и ЦИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Депутатът от БСП Пенчо Милков пред „Труд“: Ако Борисов се вслушва в нечии думи за Изборния кодекс, сигурно са нашите"}
{"url": "https://trud.bg/4000-%d0%bb%d0%b2-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%b7%d0%b0-%d1%83%d1%85%d0%b0%d0%bf%d0%b0%d0%bd%d0%be-%d0%be%d1%82-%d0%ba%d1%83%d1%87%d0%b5-%d0%b4%d0%b5%d1%82/", "text": "4000 лв. обезщетение ще плати община на родителите на 3-годишно дете, ухапано от куче в Омуртаг. Това е поредното дело, заведено срещу местна администрация, заради наличието на изоставени и скитащи кучета, които нападат хора, а в същото време общините нямат пари, за да правят приюти и да отглеждат хиляди натирени на улицата кучета. Според решението на Районния съд в Омуртаг кметството дължи освен обезщетение за неимуществените вреди, също и 480 лв. за разноски по делото. Делото е заведено, след като през август миналата година, детето е захапано по седалището и крачето от куче от глутница. Малчуганът е бил на детска площадка и светкавичната намеса на възрастни, които били в близост, го е спасила от по-тежки физически увреждания. Жена грабнала детенцето и го вдигнала високо, за да го отдалечи от зъбите на песа, други хора разгонили глутницата. По време на делото се разразил спор дали кучето, което е атакувало детето, е безстопанствено и има ли доказателства за това. „От общината са изнесли данни за предприетите действия за ограничаване популацията на бездомните кучета, създаването на специално общинско предприятие, което да се заеме с въпроса, заделянето на пари за изграждане на приют. 100 000 лв. насочва към тази дейност кметството, но тъй като масовата практика стопаните да изхвърлят кучета на улицата е от години, ще отнеме време за налагане на повече контрол, коментираха специалисти. Решението за присъденото обезщетение по казуса пък подлежи на обжалване пред Окръжния съд в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " 4000 лв. обезщетение за ухапано от куче дете"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bf%d1%80%d0%be%d1%80%d0%be/", "text": "„Пророческите слова на Апостола днес изискват отговор – прям и достоен. Отговор с дела, а не празни думи. За да бъде нашият век, век на свобода и равнопоставеност на всички. Трябват хора – силни, умни и достойни, които да водят народа. Безсребърници!“ Това заяви вицепрезидентът Илияна Йотова в Карлово на възпоменателната церемония по повод 146 години от гибелта на Васил Левски, съобщават от президентството. Отбелязването на годишнината е под патронажа на вицепрезидента. „Левски гледаше в бъдещето през очите на следващите поколения и жадуваше заради тях отечество за всички българи, равни помежду си“, изтъкна Илияна Йотова и добави, че заветите на Апостола звучат правдиво 146 години след гибелта му. „Мирно и задружно ли живеем днес, когато отчуждението помежду ни взе връх , разделението и омразата тровят обществото ни“, запита риторично в словото си Илияна Йотова. Вицепрезидентът подчерта, че днес каузите и идеите са заради собственото добруване, а да бъдеш „кой знае какъв“ е единствената цел, непознаваща пречки. „Равноправни ли сме, когато бедността и мизерията убиват мечтите? Когато мнозина знаят „народното зло“, но предпочитат да мълчат в примирение“, посочи Илияна Йотова. „Силните думи, изречени преди около век и половина, напоени с човещина и вяра, изгарят демагогията, користта и празнословието на днешната политика. Левски ни завеща да бъдем свободни – но днес най-големият дефицит е свободата вътре в нас“, отбеляза Илияна Йотова. „Левски накара българите, след пета века робство, да повярват в себе си и да въстанат срещу тиранията. Комитетите му са светещи факли в робската тъма, в която често отчаянието обезсмисля волята за въстание, а идеите му за борба, за държава, за независимост, за равноправие звучат със силата на огъня – буйни и опасни“, посочи вицепрезидентът. Словото си Илияна Йотова завърши с клетвата на Иван Арабаджията: „Аз съм се клел веднъж пред Левски и то стига и за тук- на земята, и за горе – на небето!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Вицепрезидентът Илияна Йотова: Пророческите слова на Апостола изискват отговор с дела, не с празни думи"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d1%81%d1%82%d1%80%d0%be%d0%b5%d0%b6%d1%8a%d1%82-%d0%bd%d0%b0-%d0%bc%d0%b5%d1%82%d1%80%d0%be%d1%81%d1%82%d0%b0%d0%bd/", "text": "Кадри, заснети с дрон от Drone Reporter, от изграждането на МС „Красно село“ и кръстовище на 2 нива беше публикувано от Skyscrapercity.com. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Вижте как върви строежът на метростанция „Красно село“ и кръстовище на 2 нива, заснети от дрон (ВИДЕО)"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%be%d1%82-%d0%b3%d0%b5%d1%80%d0%b1-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2%d0%bd%d0%b0%d1%81/", "text": "Спешно до края на деня внасяме  в деловодството на Народното събрание. Това обясни пред „Труд“ председателят на правната комисия Данаил Кирилов. Той отказа да коментира в конкретика предложенията, обясни, че бърза, за да успеят да вкарат в деловодството на парламента текстовете за преференциите и за процедура за избор на нова ЦИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.02.18", "title": " Данаил Кирилов от ГЕРБ пред „Труд“: Внасяме промените в Изборния кодекс до края на деня"}
{"url": "https://trud.bg/%d0%bb%d1%8e%d0%b1%d0%be-%d0%bf%d0%b5%d0%bd%d0%b5%d0%b2-%d0%b2-%d0%b1%d1%8f%d1%81%d0%bd%d0%b0-%d0%b0%d1%82%d0%b0%d0%ba%d0%b0-%d0%bf%d1%80%d0%be%d1%82%d0%b8%d0%b2-%d0%b1%d1%84%d1%81/", "text": "Любослав Пенев изригна в бясна атака срещу БФС след загубата в третия си дебют като треньор на ЦСКА – 0:2 от „Черно море“. Ел Голеадор претърпя поражение и за шеф на централата от Борислав Михайлов миналата година. „Ситуацията във футбола се усложнява – отсече Пенев. – Всички проблеми идват от БФС. Не напредваме, а затъваме. БФС начело с президента и помощниците му, които са играли в чужбина, не помагат. Те бичуват, наказват, линчуват българския футбол. Страдат децата, съдиите, бъдещето.“ Пенев обвини съдиите за загубата във Варна. „Проблемът е много тежък – продължи треньорът. – ЦСКА е основен конкурент и не му се позволява да играе. Бяха спестени три жълти и един червен картон до 20-ата минута. Неподготвени хора свирят мачовете. Нямаше как да загубим на „Тича“ без чужда помощ. Нямаше как и на равно да завършим. Всички грешки са допуснати нарочно, а не от незнание. Борислав Михайлов твърди, че нивото на футбола ни било добро. Как го разбра? Той не гледа мачове, не гледа и репортажите. Неговият и на хората около него приоритет е да пътува в чужбина и да обикаля ресторанти с приоритет дансинг. БФС е прогнил от алкохол и екстри. Твърди, че имаме лоби в УЕФА. Никакво лоби нямаме.“", "date": "2019.02.18", "title": " Любо Пенев в бясна атака против БФС"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%bc%d0%b8%d0%bd%d0%b0%d0%b2%d0%b0%d1%82-%d0%b2%d0%b5%d1%87%d0%b5-%d0%bf%d0%be-%d1%82%d1%8a/", "text": "Ако водач на неправилно паркиран автомобил във Варна свари репатриращия автомобил тип „паяк“ да вдига колата му, ще може да го освободи преди да са го отнесли в наказателния паркинг и ще му се размине с акта, който досега му лепяха от общинска полиция, а и ще си спести време. Шофьорът ще си освободи колата, като плати на място между 30 и 40 лв. в зависимост от това в кой район е нарушението му. Решението за облекчената процедура е на Общинския съвет във Варна и влиза в сила от 18 февруари, припомниха от общинското предприятие „Паркинги и синя зона“. Таксата се плаща за покриване на разходите на „паяка“ и фирмата. За центъра и кв. „Аспарухово“ тя е 30 лв. За „Чайка“, „Левски“, „Младост“, „Трошево“, „Възраждане“, „Победа“, „Изгрев“, „Галата“, „С. И. Рилски“ прегрешилите водачи ще плащат по 35 лв. За крайните квартали – „Вл. Варненчик“, „Виница“, „Бриз“ и всички селищни образувания, сумата е 40 лева. Инспекторите от „Паркинги и синя зона“ ще издават протокол за неправилно паркиране и ще събират глобата срещу издаден касов бон от мобилното фискално устройство, с което разполагат. Досега „паякът“ вдигаше всяка кола в нарушение, дори пред очите на водача, като я замъкваше на наказателния паркинг, престоят на който струва 1 лев за час. Освен дължимата глоба шофьорът плащаше отделно акт от 20 лв., наложен от общинската полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Шофьорите във Варна минават вече по-тънко, ако сварят „паяка“\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bf%d1%80%d0%b5%d0%b4/", "text": "„Решението на ГЕРБ е правилно и в случая трябва да бъде поздравен премиерът Бойко Борисов, защото неговите депутати се бяха подвели да тръгнат към сделка с ДПС“, заяви пред „Труд“ евродепутатът от ВМРО Ангел Джамбазки. Коментарът му бе по повод  , които на практика обезсмисляха преференцията. Корекции на корекциите ще бъдат направени, след като Борисов в качеството си на председател на партията, нареди на народните си представители да върнат старото положение в ИК. „Сега има два варианта – президентът Румен Радев да наложи вето, с което депутатите да се съобразят или да се внесе закон за изменение и допълнение на вече направените промени“, обясни Джамбазки. Според него скорошните корекции в ИК, с които преференцията на практика отпадаше, са били грешка. „Изводът от всичко това е, че Кодексът не трябва да се сменя на парче. Трябва да се търси въвеждане на машинно гласуване и още по-голямо намаляване на прага на преференциите, тоест листите да се пренареждат с още по-малко гласове. Защото за да има мажоритарен елемент в изборите, вотът трябва да е машинен. В момента при броенето на бюлетините служителите на комисиите не отчитат всички преференции – те не са обучени добре, искат по-бързо да си тръгнат, тоест не си вършат работата да отчитат мажоритарния елемент“, каза още евродепутатът. Според него на хората трябва да се даде възможност да избират политици, а не послушковци. „В ДПС точно това не искат и са против машиното гласуване – защото в момента могат да контролират избирателите си“, добави Ангел Джамбазки.  ", "date": "2019.02.18", "title": " Евродепутатът Ангел Джамбазки пред „Труд“: Листите да се пренареждат с още по-малко гласове"}
{"url": "https://trud.bg/%d0%ba%d1%8a%d1%89%d0%b0-%d0%b8%d0%b7%d0%b3%d0%be%d1%80%d1%8f-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b7%d0%b0%d1%80%d0%b0%d0%b4%d0%b8-%d0%bd%d0%b5%d0%b1%d1%80%d0%b5%d0%b6%d0%bd%d0%be/", "text": "Частна къща изгоря при пожар на 17 февруари в новозагорското с. Радецки, съобщиха от „Пожарна безопасност и защита на населението“. Огънят бил забелязан в 10,05 часа. Сигналът е получен десетина минути по-късно. На местопроизшествието е пристигнал екип от Нова Загора. Пламъците били потушени към 12 часа. Въпреки бързата им намеса при пожара били овъглени обзавеждането и 70 квадрата от постройката. Имотът бил необитаем от наследниците на собственика. В къщата се самонастанил клошар. Бездомникът се топлел с печката на твърдо гориво, която се намирала в една от стаите. Във фаталния ден излязъл и я оставил без надзор. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Къща изгоря при пожар заради небрежност на бездомник"}
{"url": "https://trud.bg/4-%d0%bd%d0%b0%d1%87%d0%b8%d0%bd%d0%b0-%d0%b4%d1%80%d0%b5%d1%85%d0%b8%d1%82%d0%b5-%d0%b2%d0%b8-%d0%b4%d0%b0-%d0%b8%d0%b7%d0%b3%d0%bb%d0%b5%d0%b6%d0%b4%d0%b0%d1%82-%d0%bf%d0%be-%d1%81%d0%ba%d1%8a%d0%bf/", "text": "Изисканата и стилна визия не е резултат само от комбинацията на скъпо струващи дрехи и аксесоари. Правилната кройка и добре съчетаните цветове играят огромна роля за посланието, което носи стила ви. Събрахме 4-те най-изискани и стилни цветови комбинации, с които дрехите ви ще изглеждат далеч по-скъпи и луксозни, от колкото са. В галерията ще откриете кои са тези двойки цветове и как да ги съчетавате, за изглеждате винаги безупречно. Някои от тях – като розовите нюанси в комбинация с червените – доскоро бяха модно табу, но напоследък стават все по-актуални, като самата Меган Маркъл е доказателство колко добре може да изглеждат тези два цвята заедно.  ", "date": "2019.02.18", "title": " 4 начина дрехите ви да изглеждат по-скъпи\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d1%8f-%d0%b7%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%b8%d1%80%d0%b0%d0%ba/", "text": "Окръжна прокуратура – Монтана е предала на съд Стоян М., който през септември 2016 г., при опит да преведе нелегално през Дунав група мигранти от Ирак, обърна лодката в реката и шестима чужденци загинаха. Четири от жертвите бяха деца, съобщиха от Апелативна прокуратура. Трагедията се разигра на 8 септември 2016 г. край ломското село Добридол. Дни преди това – в края на август, няколко семейства иракчани пристигнали в Истанбул в Турция на път за Западна Европа. Мигрантите, свързани от техни близки с каналджии, планирали да пресекат нелегално България и Румъния, за да стигнат до Германия. В Истанбул към иракчани се присъединилите още техни сънародници и групата стигнала десет мъже, жени и деца. Трафикантите превели чужденците през границата и ги настанали в къща във видинското село Буковец, където останали десет дни. Вечерта на 8 септември 2016 г. каналджиите откарали иракчаните на брега на Дунав между селата Добри Дол и Сливата, където със самоделна нерегистрирана лодка с двгател „Ямаха” ги чакал Стоян М. Мъжът нямал документи да управлява речни съдове, броят на бежанците надхвърлял капацитета на лодката, но каналджията ги качил и поел към румънския бряг. На няколко пъти лодката спирала заради изгасването на двигателя или оплитането й в рибарски мрежи, но мъжът продължил плаването. Неумелото му управление и претоварването обаче наклонило съда и той започнал да се пълни с вода и да потъва. Хората паднали в реката и започнали да викат за помощ. В този момент се появила друга лодка, управлявана от неустановен все още мъж, който извадил от водата Стоян М. Двамата успели да изтеглят от реката трима чужденци, стоварили ги на близкия остров Добрина и се върнали да търсят останалите. Открили и спасили обаче само един от мигрантите. Шестима потънали. Стоян М. и другият каналджия изчезнали в нощта, а останалите сами на острова мигранти – мокри и уплашени до смърт, надали викове за помощ. Дочул гласовете им рибар подал сигнал и на мястото пристигнал катер на Граничния участък – Видин. През следващите дни по течението на Дунав изплуваха труповете на три деца и двама млади мъже. Тялото на 2-годишната дъщеря на едно от семействата въобще не бе открито. Най-вероятно то е било унищожено от хищни риби и птици, смятат съдебни медици. По случая бе образувано досъдебно производство. Смъртта на шестимата иракчани е настъпила от удавяне в Дунав, а лодката на Стоян М. е потънала поради претоварване и липсата на умения за управление на плавателен съд, заявиха от прокуратурата. В близките дни обвиненият за смъртта на шестимата мигранти Стоян М. ще застане пред съда. Той има четири влезли в сила присъди досега за други престъпления, а за трагедията в Дунав го грозят от 5 до 20 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.18", "title": " Дават на съд каналджия за шестима иракчани, удавени в Дунав\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d1%81%d1%8a%d1%81-%d1%81%d1%82%d0%b0%d1%80%d0%be%d0%bf%d1%80%d0%b5%d1%81%d1%82%d0%be%d0%bb%d0%bd%d0%b8-%d0%b3%d1%80%d0%b0%d0%bc%d0%be%d1%82%d0%b8-%d0%b7/", "text": "Ученици и млади хора от Велико Търново бяха отличени със старопрестолни грамоти за дарителство, а повод станаха благотворителни кампании в подкрепа на Областната болница „Д-р Стефан Черкезов“. Благодарствените свидетелства, подписани от кмета на Старата столица Даниел Панов, са издадени на възпитаници от единадесетите класове на Американски колеж „Аркус“, както и на младежите от клуб „Ротаракт“. Грамотите бяха връчени от заместник-кмета Снежана Данева-Иванова. През миналата седмица учениците направиха дарение в подкрепа на отделението по трансфузионна хематология /кръвния център/ в МОБАЛ „Д-р Стефан Черкезов“. Със събраните средства от коледния благотворителен бал на Американски колеж „Аркус“ е закупен апарат – хемоглобинометър. Това е първото дарение за кръвния център от няколко години насам. Изследването на нивото на хемоглобина е задължително преди даряването на кръв. Младежите от „Ротаракт“, заедно със съмишлениците си от „Интеракт“ направиха дарение за нов кардиограф за акушеро-гинекологичното отделение на областната болница. Те подкрепиха и акцията на „Ротари клуб – Велико Търново“ за закупуване на съвременен бронхоскопски апарат за общинската белодробна болница „Д-р Трейман“. Снежана Данева-Иванова благодари на учениците и младите хора, че проявят силна обществена активност и показват, че са загрижени за решаването на различни проблеми. Тя подчерта, че Община Велико Търново категорично подкрепя каузи с благородна насоченост. „Надявам се, че все повече млади хора ще последват вашия достоен пример“, обърна се Снежана Данева-Иванова към дарители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Младежи със старопрестолни грамоти за дарителство на  болницата в Търново"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%bf%d1%80%d0%b8%d0%b7%d0%bd%d0%b0%d0%b5-%d0%b3%d0%bb%d0%be%d0%b1%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Окръжният съд в Сливен не призна глоба от 200 евро, наложена на българска гражданка от полицията в Любляна, съобщиха от съдебната палата. Финансовата санкция била за нарушение на тамошния Закон за чужденците. Българската гражданка влязла в Словения на 17 август 2017 г. На 23 август било установено при проверка, че тя не се е регистрирала на адреса на пребиваване в срок от 3 дни, както я задължавал закона. На това основание полицията я глобила. Окръжната прокуратура е изразила становище против признаването на санкцията, което е споделил и съдът. В българския закон не се изисква от чужденците да се регистрират в тридневен срок в полицията. От друга страна, в представените от словенската страна имало противоречие: в един документ било записано, че глобата е в размер на 400 евро, а в друг – 200 евро. Решението може да бъде обжалвано пред Апелативния съд в Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.18", "title": " Съдът отказа да признае глоба на българка, наложена в Словения"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b3%d0%b5%d1%80%d0%b1-%d1%80%d0%b5%d0%b0%d0%b3%d0%b8%d1%80%d0%b0%d1%85%d0%b0-%d0%be%d1%82-%d1%81%d1%82%d1%80/", "text": "ГЕРБ реагираха от страх от гражданската енергия срещу себе си, от решението ни да напуснем парламента и от истината. Това заяви лидерът на БСП Корнелия Нинова по време на пресконференция. „Днес г-н Борисов направи една сценка, на която мисля, че вече и децата в България не вярват“, каза Нинова. „Надявам се, че вече никой не е толкова наивен да повярва на това, още повече и на твърдението, че ГЕРБ се вслушвали в гласа на хората. Искам да припомня, че на 5 февруари тук в тази зала ние за пръв път поставихме въпроса за промените в ИК, като го определихме като узаконяване на диктатурата и като една партия – една държава“, каза Нинова. Лидерът на БСП допълни и че партията й няма да се  . „Условията, които вчера поставихме, не са изпълнени в пълнота. Едно от тях беше машинно гласуване“, уточни Нинова. По думите й за 5 години до 2019 г. то е трябвало да бъде въведено. „В момента те го отлагат за неопределено бъдеще“, подчерта лидерът на БСП и обърна внимание, че машините са сериозна гаранция за честни избори. „Случилото се днес е победа за БСП“, добави Нинова. Тя подчерта, че БСП се е борила за запазване на преференциите, нова ЦИК, машинно гласуване и да остане обжалването пред ВАС. Лидерът на БСП добави и че опасността от фалшифициране на вота не е отминала и по тази причина от партията са изпратили сигнала по изборното законодателство във Венецианската комисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.18", "title": " Корнелия Нинова: ГЕРБ реагираха от страх от гражданската енергия срещу себе си\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bd%d0%b0%d0%b9-%d0%b3%d1%80%d0%be%d0%b7%d0%bd%d0%be%d1%82%d0%be-%d1%89%d0%b5-%d0%b1%d1%8a%d0%b4%d0%b5-100-%d0%b4%d0%bd/", "text": "Най-грозното ще бъде 100 дни преди европейските избори да не бъдем европейци. Да има пазарлъци за определени личности, наддаване за едни или други, противоборство, партизанщина между партиите – няма да бъде добър сигнал“, това заяви в КАрлово вицепрезидентът Илияна Йотова, цитирана от БНР. Ситуацията около Изборния кодекс тепърва ще се развива, каза още Йотова по повод днешното решение на ГЕРБ да направи законодателни постъпки, за да се възстанови предишното преференциално гласуване, намерението да стартира процедура за нов състав на ЦИК и относно последвалата реакция на БСП. „Едно от условията, които представя БСП, се нуждае от уважение и това е начинът, по който се взимат решенията в комисиите. Досегашната ситуация с взимане с 2/3 трябва да остане, а не 50+1, както е в момента. От там нататък ще видим как ще бъде и новият състав на ЦИК“, каза още Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Илияна Йотова: Най-грозното ще бъде 100 дни преди европейските избори да не бъдем европейци\t\t\t"}
{"url": "https://trud.bg/%d0%bd%d0%b0%d0%b4-1600-%d1%87%d1%83%d0%b6%d0%b4%d0%b5%d0%bd%d1%86%d0%b8-%d1%81%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2/", "text": "В Медицински университет – Варна идват студенти от цял свят, а много от тях остават в България, където намират своята реализация. Д-р Екатерина Бомерт – специализант и докторант във Варна, участва в екипа, разработил първия биопродукт у нас за лечение на роговица. Д-р Щефан Баарфус – асистент в катедрата по психиатрия на Медицински университет – Варна и практикуващ специалист в клиниката по психиатрия в Университетската болница „Св. Марина“ във Варна. Д-р Гиоргос Андронико – лекар в Отделението по неврохирургия в Окръжна болница „Св. Анна“ във Варна. В момента в университета се обучават близо 1600 чуждестранни студенти от 48 държави, като повече от половината са от Германия, следвани от британските студенти. „Над 90% от нашите студенти са граждани на страни-членки на ЕС“, пояснява проф. Албена Керековска, заместник-ректор по учебната дейност. „В последните години все повече нараства броят на кандидатите от Ирландия, Испания, Австрия и Италия.“ Тук се обучават още студенти от Белгия, Франция, Дания, Норвегия, Финландия, Швейцария, Холандия, Гърция, Португалия, Люксембург, Беларус, Сърбия, Израел, Турция. Има студенти и от САЩ, Канада, Австралия, Япония, Ямайка, Обединени арабски емирства, Южна Корея, Боливия, Палестина. Модерната материално-техническата база на университета, съвременните високотехнологични методи на преподаване, възможността за обучение на английски език, дипломите, признати във всички страни от ЕС, са само част от привлекателните страни на университета, заради които младите хора избират да кандидатстват в МУ – Варна. С всяка година кандидатстудентските кампании за чуждестранни студенти протичат в условията на все по-нарастваща конкуренция – за едно място се борят трима или повече кандидати. С близо 60 годишни традиции в обучението, МУ-Варна е един от най-бързоразвиващите се модерни и високотехнологични университети в страната, предлагащ отлични възможности за обучение и изследователска дейност на високо европейско ниво. Групите са малки, средата е приятелска, а преподавателите са индивидуално ангажирани с всеки един студент. Клиничното обучение, като част от общото обучение на студентите по медицина, е заложено в учебния план на по-ранен етап в сравнение с по-голяма част от страните, от които идват студентите. И тук университетът не отстъпва от високите си критерии за качествено обучение – на студентите се предлага модерна и високо-технологична клинична база в университетската болница „Св. Марина“. Под вещото ръководство на своите висококвалифицирани преподаватели, студентите могат да изберат да тръгнат по пътя на науката, за което ще срещнат пълната им подкрепа. Така, както избира да направи д-р Екатерина Бомерт. След като се дипломира в МУ-Варна и след повече от две година работа в Бад Хомбург, д-р Бомерт се завръща в България, за да направи своята докторантура и за да специализира очни болести. Научната й дейност е свързана с разработване на носител за първия биопродукт в България за лечение на роговицата, който спомага за обновяване на роговичната повърхност при различни дегенеративни състояния. Тя използва базата и условията на лабораторията по транслационна медицина и клетъчна терапия на университетската болница „Св. Марина“ във Варна. Д-р Щефан Баарфус от Германия и д-р Гиоргос Андронико от Кипър също решават да останат в България. Д-р Баарфус е асистент в Катедрата по психиатрия на МУ– Варна и същевремненно практикуващ специалист в Трета клиника по психиатрия във варненската университетска болница – водеща в областта на старческата психиатрия. Д-р Андронико от Кипър пък е лекар вече близо две години в отделението по неврохирургия в Окръжна болница „Св. Анна“ в морската ни столица. За студентите от четвърти курс по медицина Шасоа Ариф от Великобритания и Зарина Брейди от Ирландия пътищата на науката също са отворени. Те вече са се насочили към неврохиругията. След като представят свои разработки на 17-тия Европейски конгрес по неврохирургия във Венеция и участват в провелия се във Варна през изминалата година курс по спинална хирургия на международното дружество AO spine, те ще представят свой проект на тазгодишната конференция на Световната федерация на неврохирургичното общество, която ще се проведе през март в Белград.", "date": "2019.02.18", "title": " Над 1600 чужденци се обучават и продължават професионалния си път в МУ-Варна"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b5%d0%ba%d0%be%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d1%80%d0%b5%d0%b3%d0%bb%d0%b5%d0%b4%d0%b0/", "text": "Кръговата икономика и чистотата на въздуха с акцент върху електромобилността ще са приоритет при подготовката на следващия програмен период на Оперативна програма „Околна среда“ (ОПОС). Това съобщи министърът на околната среда и водите Нено Димов пред депутатите от Комисията по околната среда и водите на Народното събрание на изнесено заседание в Банско, организирано от председателя на комисията Ивелина Василева. Министърът запозна комисията с напредъка по изпълнението на ОПОС 2014-2020 г. и с хода на подготовка на следващия програмен период. Проблемът със замърсяването на въздуха ще продължи да е приоритет и в следващия програмен период на ОПОС, категоричен беше министър Димов. Сега за целта са заделени 111 млн. лв., които се насочват към седем общини. Тези средства няма да са достатъчни и затова ние разглеждаме проектите като пилотни, така че след тяхната реализация да имаме основание да настояваме да се осигури ресурс в следващия период, отбеляза министърът. Той посочи, че според изчисленията на Световната банка при подготовката на Националната програма за подобряване качеството на атмосферния въздух (2018-2024 г.) между 480 млн. и 880 млн. лв. ще са необходими за справяне с проблемите със замърсяването на въздуха. Освен за смяна на отоплителните уреди, ще опитаме да договорим средства за намаляване на замърсяването от автомобилния трафик чрез електрификация на публичния транспорт, както и за стимулиране на домакинствата за закупуване на електромобили, каза министър Димов. На въпрос на председателя на комисията Ивелина Василева за търсене на допълнителен ресурс за мерки за намаляване замърсяването на въздуха министър Димов посочи, че се търси възможност за финансиране и по програма LIFE на ЕС, както и от държавния бюджет. Според него общините също трябва да имат своя ангажимент. Кръговата икономика ще е в центъра на следващия програмен период, съобщи още министър Димов. Целта е отпадъкът да се превръща в ресурс и да се минимизира депонирането. Това изисква промяна в мисленето, въвеждане на нови технологии и взимане на стратегически решения. Ще се отвори широко обхватът на програмата към повторната употреба на строителни отпадъци, на водата и на други ресурси, обясни министърът. Важно е как ще се справим в график с подаването на проекти на 14-те консолидирани ВиК по ОПОС 2014-2020, за да може да защитим достатъчно голяма сума за следващия програмен период и за подобряване на водоснабдяването и пречистването на отпадъчните води, каза министър Димов. На депутатски въпрос за финансирането на пречиствателни съоръжения за малки общини от 2000 до 10 000 жители, министър Димов съобщи, че са променени правилата на Предприятието за управление на дейностите по опазване на околната среда (ПУДООС), като е дадена възможност да се финансират и проекти на малки общини. Управлението на зоните от европейската мрежа „Натура 2000“ също ще трябва да се гарантира през следващия програмен период, за да се реализират програмите и плановете, които се подготвят в сегашния. Трябва да видим как този период може да завърши с реалното оформяне на мрежата „Натура 2000“ и с повече теренна работа, а през следващия – да се финансират консервационни мерки и да се подпомогнат местните структури, които се създават с промените в Закона за биологичното разнообразие (ЗБР), добави министърът. Министър Димов представи пред депутатите промените в закона, с които се въвежда нов подход за управление на зоните от „Натура 2000“ с акцент върху местните общности. Той предвижда създаването на нови структури, които да въведат активни мерки за управление на зоните. В тях ще се включи по-широк кръг заинтересовани страни. „От самото начало на мандата се опитвам да сложа местните общности във фокуса на политиката по околна среда. Местните общности знаят най-добре как да развиват своите райони. Целта на ЗБР е да даде повече възможности те да взимат решения“, каза министърът. Нено Димов информира депутатите за хода на изпълнението на ОПОС 2014-2020. През май 2017 г. стартирахме с 3% изплатени суми и сертифицирани 1,3%. Към 1 януари 2019 г. вече са изплатени 16% и са сертифицирани 15%, отбеляза той.", "date": "2019.02.18", "title": " Депутатите от екокомисията прегледаха промените в ЗБР"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%be%d1%82-%d0%bd%d0%be%d0%b2%d0%b8-%d0%b8%d1%81%d0%ba%d1%8a%d1%80-%d0%b5-%d1%85%d0%be%d0%b4%d0%b8%d0%bb-%d0%bd%d0%b0-%d0%bf%d1%81%d0%b8%d1%85%d0%b8%d0%b0/", "text": "Четворното убийство в Нови Искър е извършено с брадва, задържаният мъж е ходил на психиатрични прегледи. Няма данни обаче за същинско психично заболяване, което да изключва вменяемостта. Това каза на брифинг градският прокурор на София Емилия Русинова във връзка с четворното убийство в Нови Искър. „Данните са съвсем първоначални, тъй като сигналът е получен в днешния ден. Към настоящия момент данните сочат за извършител на деянието един от синовете. Убити са бащата, майката, братът и бабата на лицето, което смятаме за извършител. Не можем да твърдим с категоричност кога е извършено това четворно убийство, тъй като все още няма готови никакви съдебно-медицински експертизи. По първоначални данни можем да кажем, че то е извършено с брадва“, коментира Русинова и уточни, че текат процесуално-следствени действия, огледи на местопроизшествие и разпити. „Първоначалните данни за лицето, което смятаме за извършител, са че същият е воден през 2015, 2018 и 2019 г. на преглед при психиатър. Няма данни обаче за същинско психично заболяване, което да изключва вменяемостта. Нито прокуратурата, нито МВР са били уведомявани за някакви инциденти с участието на това лице. Няма заведени преписки и досъдебни производства. Няма данни за наркозависимост. Не сме изключили нито една версия“, каза още Емилия Русинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.18", "title": " Убиецът от Нови Искър е ходил на психиатрични прегледи, но няма данни за същинско психично заболяване\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d1%87%d0%b5%d1%82%d0%b2%d0%be%d1%80%d0%bd%d0%be%d1%82%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "По първоначална информация четворното убийство в Нови Искър е извършено с брадва, задържаният мъж е ходил на психиатрични прегледи, но няма данни за същинско психично заболяване, това заяви градският прокурор на София Емилия Русинова във връзка с тежкото престъпление. Поради липсата на готови съдебно-медицински експертизи все още не може да бъде потвърдено кога е извършено четворното убийство. В момента текат процесуално-следствени действия, огледи на местопроизшествие и разпити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Вижте мястото на четворното убийство в Нови Искър (СНИМКИ)"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%be%d0%bf%d0%b0%d1%81%d0%bd%d0%be-%d1%82%d1%80%d0%b8%d0%be-%d0%b0%d0%bf%d0%b0%d1%88%d0%b8-%d0%be%d1%82-%d0%b2%d0%b8%d0%b4%d0%b8%d0%bd/", "text": "Трима от Видин, сред които и момиче на 16 години, са задържани за извършени от тях кражби на пари от хранителни магазини в Монтана, съобщиха от Областната дирекция на МВР в Монтана. Издирването на апашите започнало след подадени жалби от собственици на търговски обекти, в които обирджиите върлували през последния месец и задигнали различни суми между 80 и 200 лева. Криминалистите засекли крадците и задържали двама криминално проявени и осъждани мъже от Видин – Е. П. на 19 години, С. И. на 29 години и 16-годишната А. И. При извършения обиск у момичето са намерени и иззети 0,2 грама амфетамин. 19-годишният Е. П. е конвоиран и предаден на служители на полицията във Видин за изясняване на връзката му с престъпления, извършени на територията на Видинска област. Срещу него има 13 заявителски материали за кражби и грабежи в три области. То е лежал 9 месеца в затвора. Аверът му С. И. пък е бил зад решетките за наркотици. Работата по изясняване и документирането на престъпната дейност на опасната тройка продължава, по случая е образувано досъдебно производство, което е под наблюдението на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Арестуваха опасно трио апаши от Видин за серия кражби в Монтана\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bf%d1%8a%d1%80%d0%b2%d0%b8%d1%82%d0%b5/", "text": "Данъчната кампания на Община Павликени по събиране на местните данъци и такси за 2019 г. стартира официално в понеделник. Лично кметът инж. Емануил Манолов посрещна първите десет граждани, които дойдоха в отдел „Бюджет и местни приходи“, за да платят дължимия налог. Всички те получиха подаръци и сувенири от общината. До края на месеца данъчно задължените лица ще получат по пощата съобщения за дължимите от тях суми за данък сгради, таксата за битови отпадъци и данък върху моторните превозни средства. Начините за плащане и банковите сметки също ще бъдат посочени в съобщенията. Съгласно Закона за местните данъци и такси, данъкът върху недвижимите имоти, таксата за битови отпадъци и данъкът върху моторните превозни средства се събират на две равни вноски – до 30 юни и до 31 октомври. Всички данъчнозадължени лица могат да платят своите задължения с 5 процента отстъпка, ако внесат пълния размер в срок до 30 април. Данъчнозадължените лица могат да заплатят дължимите данъци и такси на каса в отдел „Бюджет и местни приходи“, ул. „Съединение” №4, в брой и чрез ПОС терминал, във всички банкови клонове чрез банков превод по сметка на Общината, в офис на „Изи пей“ АД или чрез пощенски запис. Те могат да наредят плащането и по електронен път, ако разполагат с електронно банкиране към банковите си сметки. Проверка на задълженията може да се направи на интернет страницата на Община Павликени. За целта е нужно лицето да въведе ПИН код. Услугата за издаването му е безплатна и се предоставя от общинската данъчна служба. През тази година са запазени ставките на всички данъци и такси, с изключение на ставките за облагане на моторните превозни средства, поради направените промени на Закона за местните данъци и такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Кметът на Павликени посрещна първите данъкоплатци за годината\t\t\t"}
{"url": "https://trud.bg/%d0%b1%d0%b8%d0%bb%d1%8f%d0%bd%d0%b0-%d0%b4%d0%be%d0%bb-%d1%81-%d0%bf%d0%b0%d1%80%d1%82%d0%b8-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%b7%d0%b0-%d0%b2%d0%b0%d0%bb%d0%b5%d1%80%d0%b8-%d0%b1/", "text": "По случай 33-ия рожден ден на футболиста Валери Божинов, Биляна Дол организира парти-изненада, на което дори покани бившата му съпруга – Николета Лозанова. Биляна определено се бе постарала да изненада своя любим и да украси мястото, където той отпразнува рождения си ден със сини и сребристи балони, инициалите на Валери, както и няколко от купите, които е спечелил по време на кариерата си. Тортата за празника на Валери бе футболна топка с фигурка на футболиста, облечен в синия екип на отбор Левски, към който той наскоро се присъедини. Биляна плътно го подкрепя и присъства на почти всеки негов мач. Както Биляна, така и Николета бяха облечени в оранжеви тоалети, а съдейки по общата им снимка, двете явно са в много добри отношения и смело показват това. В момента Ни Ло е щастливо обвързана с Ники Михайлов, а наскоро дори си направи  Алисия, от друга страна, не присъства на празненството на Валери, но въпреки това футболистът е в прекрасни отношения с техния син. Повече снимки от рождения ден на Валери Божинов, ще откриете в галерията.  ", "date": "2019.02.18", "title": " Биляна Дол с парти изненада за Валери Божинов\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d0%b7%d0%bf%d0%b0%d0%b4%d0%bd%d0%b0-%d0%be%d1%82-%d1%82%d0%be%d0%bf-30-%d0%bd%d0%b0-%d1%81%d0%b2%d0%b5%d1%82%d0%b0/", "text": "Григор Димитров записа ново отстъпление и за първи път от 2016-а изпадна от топ 30 на световната ранглиста по тенис. Първата ни ракета се смъкна със 7 позиции и вече е 31-и. Хасковлията продължава да се възстановява от травма в лявото рамо. Той пропусна турнира в Ротердам, където през 2017-а стигна финал, а сега няма да играе и в Акапулко в края на февруари. Очаква се Димитров да се върне на корта за „Мастърс“-ите в Индиън Уелс и Маями през март.  При жените Виктория Томова запази 158-то си място. Същевременно Сесил Каратанчева триумфира на турнира в Съпрайз, Аризона (САЩ) с награден фонд от $25 000. На финала българката надделя над представителката на домакините Кори Гоф с 5:7, 6:3, 6:1 след близо два часа игра. Това е 11-та титла за софиянката от турнири на ITF.", "date": "2019.02.18", "title": " Григор изпадна от топ 30 на света"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%be%d1%82-%d0%bf%d1%80%d0%b5%d1%81/", "text": "„Споразумението от Преспа е доказателство, че пречките от миналото могат да бъдат преодолени, ако има решителност и политическа воля. Това историческо събитие е пример за помирение, което носи надежда за целия регион, и важен сигнал за европейското бъдеще на Северна Македония. Този положителен импулс трябва да се запази и занапред. Цифровата програма за Западните Балкани може много да допринесе в процеса на европейската интеграция на Северна Македония“. Това заяви на брифинг в Скопие българският еврокомисар по цифровата икономика и общество Мария Габриел заедно с премиера Зоран Заев, съобщават от Представителство на ЕК в България. Тя е на официална мисия в Северна Македония и първият европейски комисар, посещаващ страната след влизането в сила на споразумението от Преспа за новото име на страната. Мария Габриел насърчи властите в страната за изпълнение на приоритетните области на програмата, включващи създаването на ефективна електронна администрация, насърчаването на цифровите умения на всички нива на образование, сключването на регионално споразумение за намаляване на таксите за роуминг, създаването на центрове за цифрови иновации. По отношение на въпроса за роуминга, Мария Габриел приветства готовността на шестте партньори от Западните Балкани да актуализират регионалното споразумение, така че то да обхване потребителите от всички държави в региона. „Нещо толкова просто като възможността да използваме  мобилния си телефон, когато пътуваме  до съседна  страна, е необходимост. То е двигател за бизнеса и за насърчаване на междусъседските отношения, за улесняване на общуването между хората. Надявам се новото  регионално споразумение за роуминга да бъде подписано по време на срещата на високо равнище за цифровите технологии в Белград през април. Това ще бъде силно послание към гражданите и бизнеса в региона, че Цифровата програма за Западните Балкани, която стартирахме от София през май миналата година, може да има измерими ползи“, заяви българският еврокомисар. Тя изрази убеденост и в продължаване на усилията за затваряне на пропуските по отношение на свързаността в региона. Европейската комисия предостави 30 милиона евро по Инвестиционната рамка за цифровите инфраструктури на Западните Балкани, с които могат да бъдат финансирани проектни проучвания. Освен това, предприятията  от региона могат да се възползват от подкрепата на ЕС за изграждането на цифрови иновационни хъбове, където да тестват нови бизнес модели и да се обучат за внедряване на цифрови иновации.  Днес в Западните Балкани функционират 6 оперативни центрове за цифрови иновации и 16 са в подготовка, сред които два  в Северна Македония. „Миналата година беше много важна както за ЕС, така и за региона на Западните Балкани от гледна точка на цифровата трансформация. Заедно можем да успеем в този процес. Благодаря на властите на Северна Македония и на партньорите от Западните Балкани за техния ангажимент за пълно прилагане на Цифровата програма за региона, която е лост за предоставяне  на ползите от цифровите технологии за всички“, заяви накрая българският еврокомисар за  цифровата икономика и общество Мария Габриел. В рамките на мисията си в Скопие, комисарят проведе двустранни срещи с министър Манчевски, представители на регулаторния орган на страната и посети Научно-технологичния парк за трансфер на технологии, ускоряване на цифровизацията и растежа на стартъпите и бизнеса, изграден с финансова подкрепа от ЕС. Визитата на Мария Габриел завърши с работна среща с министрите на шестте държави от Западните Балкани, отговарящи за цифровите въпроси, на която обсъдиха приоритетите и ключовите области, свързани с прилагането на Цифровата програма преди срещата на високо равнище в Белград на 4-5 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Мария Габриел: Споразумението от Преспа е доказателство, че пречките от миналото могат да бъдат преодолени"}
{"url": "https://trud.bg/%d1%83%d0%b5%d1%84%d0%b0-%d1%81%d0%b8%d0%b3%d0%bd%d0%b0%d0%bb%d0%b8%d0%b7%d0%b8%d1%80%d0%b0-%d0%ba%d1%8a%d0%bc-%d0%b1%d1%84%d1%81-%d0%b2%d0%b5%d1%80%d0%b5%d1%8f-%d0%b8%d0%b3%d1%80%d0%b0%d0%b5/", "text": "Отборът на „Верея“ играе съмнителни мачове. Поне такъв сигнал е постъпил в БФС от УЕФА. Европейската футболна централа сигнализира за трети път, а това доведе до порицание и глоба в размер на 5 хиляди лева. Новината бе потвърдена от Дисциплинарната комисия, която обяви санкциите. В последния изигран кръг „Верея“ изненада всички, като направи 0:0 на „Лудогорец“. Тимът от Стара Загора обаче стигна до ремито, заради липсата на късмет в редиците на „орлите“. Последният в Първа лига не опита да отправи удар за всички 90 минути по посока вратата на лидера в шампионата. От БФС съвсем очаквано не разкриха дали сигналът е именно заради представянето на „Верея“ в тази среща. „Това, което можем да потвърдим е, че става въпрос за мач от настоящия сезон“, заявиха от родната централа пред „Труд“. „Верея“ има две тежки загуби до момента. Едната е от „Берое“ с 0:6, а другата от „Левски“ – 0:7.  Тимът от Стара Загора бе глобен и с 10 хиляди лева по друго провинение. Причината е, че новият наставник на тима Олександър Севидов, който все още няма подписан договор, е бил на скамейката в мача с „Лудoгорец“. Украинецът се е легитимирал на пистата с баджа на бившия треньор на тима Небойша Лекич. Отделно от санкцията за клуба, на самия Севидов е наложена глоба в размер на 1000 лева. „Верея“ продължава да е единственият отбор в първенството, който все още няма победа. В 21 кръга „лъвовете“ регистрираха 6 ремита и 15 загуби при голова разлика 9:46. Снимка: СПОРТАЛ", "date": "2019.02.18", "title": " УЕФА сигнализира към БФС: „Верея“ играе съмнителни мачове"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b3%d0%b5%d1%80%d0%b1-%d0%bf%d0%b5%d1%87%d0%b5%d0%bb%d0%b8-34-8-%d0%b0/", "text": "На предстоящите избори за Европейски парламент ГЕРБ ще спечели 34.8% от гласовете, а БСП – 33.1%. Това показва публикувано днес  , представено от Европарламента. ДПС ще е с трети резултат от 10.4% от гласовете, следвана от коалиция „Обединени патриоти“ (8%), „Демократична България“, обединяваща „Демократи за силна България“, „Зелените“ и „Да, България“, (3.8%), Реформаторски блок (2.3%) и „Воля“ (1.7%). За други партии са казали, че ще гласуват 5.9 на сто от анкетираните. Според политическите групи България ще има 7 евродепутати в Европейската народна партия, шест в групата на социалистите и демократите, двама в групата на либералите (АЛДЕ) и един в категорията „Други“, обединяваща политически партии и движения, които все още не са обявили намеренията си. Проучването на Kantar public показва, че на евроизборите българските кандидатите от ЕНП ще добавят едно депутатско място, от групата на социалистите и демократите – две, групата „Европейски консерватори и реформисти“, в която в момента е Николай Бареков и Ангел Джамбазки ще изгуби двамата си евродепутати и ще остане без представителство от България, българите в АЛДЕ (ДПС) също ще намалеят с двама, нов евродепутат ще има от категорията „Други“, но никоя друга група, включително „Зелени/Европейски свободен алианс“, няма да има български евродепутати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.18", "title": " Според проучване на Европарламента: ГЕРБ печели 34.8%, а БСП – 33.1% на изборите"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b8-%d0%ba%d0%be%d0%bd%d1%82%d1%80%d0%b5%d1%80%d0%b0-%d0%bf%d1%83%d1%81%d0%bd%d0%b0%d1%85%d0%b0-%d1%81%d0%b8%d0%b3%d0%bd%d0%b0%d0%bb-%d0%b4/", "text": "Днес евродепутатът и заместник-председател на ВМРО Ангел Джамбазки и общинският съветник и председател на „Патриоти за София“ в СОС Карлос Контрера подадоха сигнал до главния прокурор Сотир Цацаров, министъра на вътрешните работи Младен Маринов и председателя на КПКОНПИ Пламен Димитров с искане за образуване на проверка срещу циганския клан „Гольовците“, съобщават от ВМРО. Тази фамилия е в основата на побоя от неделния ден в Кюстендил, при който има един убит български гражданин, а много са ранени. В сигнала се казва, че незабавно трябва да се вземе отношение към всички членове и родственици на фамилията, известна в Кюстендил като „Гольовците“. Описано е богатото криминално минало на членовете на тази клана, като склоняване към проституция и сводничество, лихварство, съхранение и разпространение на наркотици, нанасяне на телесни повреди, убийство, държане и търговия с акцизни стоки без бандерол, притежание и използване на огнестрелно оръжие в нарушение на закона и т.н. Джамбазки и Контрера обръщат внимание, че очевидно става дума за структура, организирана, йерархична, която от десетилетия се занимава с противообществена дейност, в т.ч. и извършване на тежки престъпления. Ето защо двамата призовават правоохранителните органи да се ангажират и да бъдат взети незабавни мерки за противодействие. Ето и пълния текст на сигнала: ДО ГЛАВНИЯ ПРОКУРОР Г-Н СОТИР ЦАЦАРОВ ДО МИНИСТЪРА НА ВЪТРЕШНИТЕ РАБОТИ Г-Н МЛАДЕН МАРИНОВ ДО ПРЕДСЕДАТЕЛЯ НА КПКОНПИ Г-Н ПЛАМЕН ГЕОРГИЕВ ДИМИТРОВ СИГНАЛ от Ангел Джамбазки, член на Европейския парламент и Карлос Контрера, заместник-председател на ПК „Обществен ред и сигурност“ при Столичен общински съвет Относно: образуване на проверка срещу лица, живущи в кв. „Изток“, гр. Кюстендил Уважаеми г-н главен прокурор, Уважаеми г-н министър, Уважаеми г-н председател, Във връзка с извършено тежко престъпление на 17.02.2019 г. около 7.00 ч. в гр. Кюстендил от група лица, които с дързост, цинизъм, след употреба на алкохол са нанесли телесни повреди и са извършили убийство, считаме че правоохранителните органи следва да се ангажират и да бъде взето незабавно отношение към всички членове и родственици на фамилията, известна в Кюстендил като „Гольовците“. В цитираното престъпление е участвало поне едно лице, принадлежащо към въпросната циганска фамилия – Славчо Игов (известен като Ице или Ице Гольовеца). Същият понастоящем е хоспитализиран в „Пирогов“ с опасност за живота. Тъй като не е ясно на този етап, поне за нас, дали други лица в родствени връзки с фамилията „Гольовци“ са участвали в побоя, считаме, че най-вероятно такива е имало, включително и че част от тях са вече задържани, както беше обявено. Въпросният цигански клан или фамилия от десетилетия е известен с незаконната дейност на своите членове. Лицата Сашо Игов, Стоян Игов и Славчо Игов са с богати криминални досиета – множество регистрации, производства по реда на НК и присъди. Спряга се и името на сестра им – Анка. Същите лица са уличавани или е налице информация (оперативна) за съпричастност към склоняване към проституция и сводничество, лихварство, съхранение и разпространение на наркотици, нанасяне на телесни повреди, убийство, държане и търговия с акцизни стоки без бандерол, притежание и използване на огнестрелно оръжие в нарушение на закона и т.н. За същите лица е известно, че са били съдени и осъждани в България и чужбина. Лицето Славчо Игов е съдено във Франция, Тулуза, за сводничество и склоняване към проституция, вероятно и за принуда. В България има и други присъди. Неговите братя Сашо и Стоян също са осъждани за престъпления от общ характер. Името на циганския клан беше замесено и покрай т.нар. „Черешово дело“, когато няколко члена на клана, родственици, бяха осъдени на наказания ефективно лишаване от свобода за убийството на Пламен Момчилов в землището на с. Шишковци. Родът „Гольовци“ и неговите членове развиват богата и всеобхватна криминална дейност, за която свидетелстват и ефективни осъдителни присъди на негови представители, включително и на тарторите Игови (Славчо, Стоян и Сашо). В тази връзка отбелязваме, че тези и други лица демонстрират висок стандарт на живот, наличие на значително движимо и недвижимо имущество без да има обяснение какъв е произходът на средствата. Отделно от това през няколко магазина в кв. „Изток“ същите лица развиват и търговска дейност – продажба на стоки на дребно, като за същите обекти има основателни съмнения, че се ползват за дистрибуция на стоки без платен акциз, за лихварство и като депа за съхранение и разпространение на наркотици. В годините е имало няколко специализирани операции срещу тази фамилия и нейните представители, при които са установени редица незаконни дейности и съпричастност на членове на циганската фамилия към тежки престъпления. Така например при една от операциите са установени факти и доказателства за лихварска дейност – записи на заповед, дебитни карти на трети лица с ПИН кодове към картите и т.н. Налице е изобилна оперативна информация за престъпна дейност на лицата Стоян, Сашо и Славчо Игови, както и на техни родственици и приближени, живущи в кв. „Изток“. Обществена тайна е, че в това гето се извършват редица незаконни действия в условията на продължавано престъпление. Налице е обективна невъзможност на Областна дирекция на МВР – Кюстендил да овладее криминогенната обстановка в квартала поради липса на ресурс, а и поради наличието на значителни финансови средства с необясним произход и концентрацията на влияние на цитирания род Игови над голяма част от компактното циганско население. В тази ситуация единственият изход да бъдат наложени законът и редът е намеса на централната власт с целия ресурс на репресивната машина на правоохранителните органи. С оглед на това считаме, че е редно да бъде проведена широкомащабна специализирана полицейска операция на МВР, насочена срещу лихварството, държане и продажба на акцизни стоки без бандероли, съхранението и разпространението на дрога на територията на кв. „Изток“, гр. Кюстендил. Отделно от това следва да се предприеме, според нас, пълна проверка от страна на Икономическа полиция относно дейността на търговските обекти на територията на квартала поради изобилни съмнения за укриване на обороти, съответно неплащане на данъци и търговия с акцизни стоки, за които акцизът не е платен. Също така логично следва да се постави, изследва и разследва въпросът за недвижимото и движимо имущество на лицата Сашо Игов, Стоян Игов и Славчо Игов и сестра им Анка по отношение на произхода на средствата, с които са придобити. Въпреки че лицата нямат известни легални източници на доходи, те демонстрират висок стандарт на живот, който очевидно не съответства на доходите, с които легално разполагат. Това води до поставянето на въпроса дали наличието на недвижимо имущество у тях и свързани с тях физически и юридически лица не се дължи на развиване и реализиране на доходи от нерегламентирани дейности. Предлагаме, вземайки предвид горното основателно и обосновано предположение, лицата Стоян, Сашо и Славчо Игови да бъдат проверени по реда на ЗПКОНПИ за съответствие на доходите с притежаваното имущество. Очевидна е диспропорцията между демонстрирания начин на живот и притежаването на недвижими имоти, движими вещи (МПС, накити и украшения и други) и социалния статус на визираните лица. Логично е да бъдат проверени и лицата от близкия им роднински и приятелски кръг на същото основание, тъй като съществува възможност и те да са се обогатили от незаконната дейност на тримата братя. Поставяме и въпроса за пълна проверка на живущите в квартала по станалата актуална напоследък тема за ползване на неистински ТЕЛК решения за получаване на пенсии за инвалидност и други помощи. След поредицата успешни разследвания на Специализираната прокуратура в Северна България стана ясно, че е масова практика да се злоупотребява с издаването на ТЕЛК решения. Както заяви заместник-главният прокурор Гешев, „милиарди изтичат в пясъка“. Предвид това смятаме за целесъобразно да бъде извършена пълна проверка що се отнася до живущите в кв. „Изток“, гр. Кюстендил по отношение на този аспект, като се установи колко лица на територията на квартала са с ТЕЛК решения, истински ли са те и има ли данни за съставяне и ползване на документ с невярно съдържание, който удостоверява определено увреждане и неговата степен. Паралелно с това Ви обръщаме внимание, че въпросният клан/фамилия „Гольовци“ има своите разклонения и на територията на Столична община в кв. „Орландовци“ и следва и този контингент да бъде проверяван и профилактиран на същите основания, посочени в настоящия сигнал. В заключение Ви обръщаме внимание, че очевидно става дума за структура, организирана, йерархична, която от десетилетия се занимава с противообществена дейност, в т.ч. и извършване на тежки престъпления. Нейните членове са организирани по родов принцип, като не изключваме и наличие на финансово-икономически зависимости. Смятаме, че става дума за организирана престъпна група, чийто членове са извършвали и извършват тежки престъпления. 18.02.2019 г.                                            С уважение: гр. София АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.18", "title": " Джамбазки и Контрера пуснаха сигнал до прокуратурата, МВР и КПКОНПИ за проверка на „Гольовците“"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bc%d0%b0%d0%bd%d0%be%d0%bb%d0%b5%d0%b2-%d0%b8%d0%b7%d0%b1%d1%80%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%bf/", "text": "Шампионът „Лудогорец“ удари сериозно по столичните грандове „Левски“ и ЦСКА. „Орлите“ успяха да привлекат Станислав Манолев, силно желан и от „сините“. Опитният футболист бе считан за сигурно ново попълнение на стадион „Георги Аспарухов“, но вместо на „Герена“, той се оказа в Разград. Десният бранител, който може да играе и в полузащитата, ще бъде представен пред феновете днес в минутите преди домакинството на „Ботев“ (Пд). От трансфера му със сигурност няма да останат доволни и на стадион „Българска армия“. Феновете на „червените“ вече заклеймиха остро Антон Недялков, парафирал през лятото със „зелените“. Бившият играч на ЦСКА се върна в родния футбол след кратък престой в американския „Далас“. За „Лудогорец“ това е пети входящ трансфер след Адриан Попа, Пламен Илиев, Серкан Юсеин и Дейвид Рибейро.", "date": "2019.02.18", "title": " Официално: Манолев избра „Лудогорец“ пред „Левски“"}
{"url": "https://trud.bg/%d0%b1%d0%b5%d0%b1%d0%b5-%d0%bd%d0%b0-10-%d0%bc%d0%b5%d1%81%d0%b5%d1%86%d0%b0-%d0%b5-%d0%bf%d1%80%d0%b8%d0%b5%d1%82%d0%be-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%b2-%d0%b0%d0%bd/", "text": "Дете от Разлог на 10 месеца беше прието (около 14,20 часа) в Инфекциозно отделение на УМБАЛ „Св. Анна“- София АД с диагноза морбили. Това съобщиха от пресслужбата на лечебното заведение. Детето е с усложнение, вследствие на болестта – диария, но е стабилизирано и без пряка опасност за живота. Така  , хоспитализирани в УМБАЛ „Св. Анна“-София стават седем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Бебе на 10 месеца е прието в столичната болница „Св. Анна“ с диагноза морбили\t\t\t"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b7%d0%b0-%d0%b8%d0%b7%d0%b1%d0%be%d1%80%d0%bd%d0%b8%d1%8f-%d0%ba%d0%be%d0%b4%d0%b5%d0%ba%d1%81-%d0%bf%d1%80%d0%b5%d0%b4/", "text": "– Как приемате това, че ГЕРБ връщат старите преференции, готови са и да избират нова ЦИК?  – БСП предизвика изкуствена истерия с темата за преференциите, като използваха драматични изрази като „заклаха демокрацията“. Това беше фарсово, но като се има предвид, че ГЕРБ се впечатляват от всички възможни обществени раздвижвания по различни теми, са решили да поправят това, което се гласува в един късен вечерен час. По тази тема „Атака“ не взе отношение и не гласува. Аз не мисля, че въпросът с преференциите е най-важен. Превърнаха технически въпроси в номер 1. За мен номер 1 продължава да бъде какви хора ще бъдат изпратени в европарламента, ще се съгласят ли с моето предложение да не получават евродепутатите по-големи заплати от тези на българските депутати – защото не вършат повече работа. Сумата, която се поставя като разлика е огромна. Заплатата на един евродепутат е 21 276 лева на месец, а на българския народен представител е 3540 лв. Разликата е 17 736 лв. т.е., а ако се приеме моето предложение това на месец ще бъде спестено за бюджета. Ако се умножи сумата по 17 – колкото са евродепутатите, спестените ще бъдат 301 512 лв. на месец. За една година ще бъдат 3 618 144 лв. Така за 5-годишния им мандат ще бъдат спестени 18 090 720 лева. – Не е ли популистка идеята ви, веднага ще се реагира, че стандартът на живот в Белгия и във Франция е далеч по-висок от нашия и те не биха могли да се справят с тези пари.  – Те ходят по три дни от седмицата и освен това им дават допълнителни заплащания за пътувания, за всичко. Така че стандартът на живот тук да не го слагаме. Българската депутатска заплата е достатъчна за не много голям стандарт на живот, не по-особен. В крайна сметка те отиват да вършат работа там, ако така приемем нещата. Това е тема, която много сериозно смятам да я поставя и да питам досега колко са спестили. – Има хора, които са спестили по над милион за престоя си в европарламента.  – Точно така. Мога да ти изброя няколко такива имена, които са спестили. Например Андрей Ковачев – 1 241 262 лв. Шампионът е Петър Курумбашев – 4 549 170 лв. Ангел Джамбазки – 410 483 лв., по-скромно. Емил Радев и Сергей Станишев да завършим – 317 408 лв. Ако поне част от тези пари, защото говорим за 18 милиона за мандат, аз в Ямболската болница 2 години се боря да излобирам да отпуснат 12 млн. лева да я правим, 35 години я чакат. Тук имаме едни пари, които веднага могат да отидат за по-полезни неща. За мен това са важните неща. И друго – когато отиде българският евродепутат в европарламента, ще гласува ли за джендър идеологии, за Истанбулски конвенции, пактове за миграции, както са направили почти всички от тях. Мисля, че всички сега и за Венецуела признаха някакъв самозван президент, който се посочи сам и всички български депутати са гласувани до един да го признаваме. Аз предлагам през 2021 година да не правим избори, а да посочат от някое посолство кой да бъде президент и да си спестим парите за избори. Това за мен са важните неща. Връщането на преференциите е може би логично, защото след размисъл знаем, че понякога Бойко Борисов е взимал решения. Като лидер на ГЕРБ той има право да каже на своите партийни активисти да каже своето мнение и да решат да направят обратния ход. Не веднъж е ставало. Не виждам някаква драма в това. – Борисов каза, че се е наложило да се направи компромис, да се съгласят с ДПС и с тяхното желание за преференциите, защото не всички от „Обединените патриоти“ ходят на работа. Затова утре щял да покани коалиционните партньори, за да се разберат редовно да се ходи на работа. Това ли беше наистина причината за компромиса?  – Не знам причината. Причината си я обяснява ГЕРБ на пресконференцията. Колкото до самите преференции, дали ДПС, аз мисля, че партийните централи поначало се разбраха, че тези преференции стават и манипулации. Да не посочваме примери. И че има възможност, ако човек иска да излезе с инициативен комитет, дори и самостоятелно и да се пребори, ако събере гласове. Но тъй като се прие, че това е демократична изява, хората да предпочитат, да пренареждат ако трябва листата, хубаво, нека бъде така. Но за ходенето на работа ще прескоча коментара, защото ако почнем да се гледаме кой ходи на работа и кой кога ходи, важното е какво се върши и какъв е резултатът. Така че пак ще кажа накрая, не виждам драма да се върне нещо гласувано в късния нощен час. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.18", "title": " Волен Сидеров за Изборния кодекс пред „Труд“: ГЕРБ се впечатляват от всички обществени раздвижвания\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d0%b8%d0%b7%d0%ba%d0%bb%d1%8e%d1%87%d0%b8%d1%82%d0%b5%d0%bb%d0%bd%d0%be-%d0%b2%d0%b0%d0%b6%d0%bd%d0%be-%d0%b5/", "text": "Недостигът на специалисти е предизвикателство, за чието преодоляване трябва да работим всички. Затова ранното кариерно ориентиране е много важно, посочи министърът на образованието и науката Красимир Вълчев, съобщиха от пресслужбата на МОН. Той участва в работна среща на ръководителите на регионалните управления на образованието, която се проведе в Габрово. Там бе представена образователната програма на областта за професионално и кариерно насочване на учениците. Инициативата, подкрепена от институциите и реализирана съвместно с бизнеса в града, представя пред учениците възможностите за избор на професия, включително с посещения в предприятия, организации, лечебни заведения и др. Като положителна тенденция от изпълнението на програмата беше посочен засиленият интерес от страна на учениците към продължаване на обучението в различни специалности. Трябва да насочим повече деца чрез ранно кариерно ориентиране към направления във висшето образование, за които се очаква недостиг на пазара на труда, апелира министър Вълчев. Заедно с началниците на регионалните структури той обсъди възможността за разработване на програми за кариерно ориентиране на общинско ниво, които биха допринесли и за осигуряване на необходимите кадри и специалисти в съответните населени места.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Министър Вълчев: Изключително важно е ранното кариерно ориентиране за учениците"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d1%84%d0%b5%d1%80%d0%b0%d1%80%d0%b8-%d0%be%d1%82%d0%b2%d1%8f-%d0%ba%d0%be%d0%bd%d0%ba%d1%83%d1%80%d0%b5%d0%bd%d1%86%d0%b8%d1%8f%d1%82%d0%b0/", "text": "Себастиан Фетел даде надежда на феновете на „Ферари“, че с доминацията на „Мерцедес“ във Формула 1 може би е свършено. Германският пилот бе най-бърз в сутрешната сесия от първия ден на предсезонните тестове в Барселона. Той завъртя обиколка за 1:18,161 минути и остави на 1,783 секунди зад себе си Серхио Перес („Рейсинг Пойнт“). Трето време на близо 2 секунди даде вторият пилот на шампионите Валтери Ботас.  Четвъртият резултат, но и най-голямата издънка за деня бяха на Кими Райконен, който изпробва пръв колата на новия си отбор „Алфа Ромео“. Той се завъртя още в първите минути и се заби в чакъла, но впоследствие успя да завърти 46 обиколки.  „Уилямс“ пък не успя да подготви колите си навреме и пропусна първия ден на тестовете. Утре се очаква в колата на тима да се качи новобранецът Джордж Ръсел и тест пилотът Никола Латифи.", "date": "2019.02.18", "title": " Новото „Ферари“ отвя конкуренцията"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b4%d0%b6%d0%b5%d0%bd%d0%b4%d1%8a%d1%80%d1%81%d1%82%d0%b2%d0%be-%d0%b2-%d0%b4%d0%b5/", "text": "Сигнал за пропаганда на джендър идеи в бургаската детска градина „Ханс Кристиан Андерсен“ е получен в местния Регионален инспекторат. Оплакването дошло след проведено в забавачката обучение по програма, касаещо различни педагогически практики. Това потвърди пред „Труд“ Виолета Илиева, шеф на Инспектората в Бургас. „Тепърва предстои проверка“, каза г- жа Илиева и не уточни дали сигналът е подаден от учители или от родители на малчуганите в детската градина. „Става дума за обучение, което е проведено в забавачката в жк „Лазур“. То било по програма за нови педагогически практики, които меко казано се сторили странни на учителите“, каза пред медията ни източник, пожелал анонимност. „Нямаме общо с това, не се става въпрос за общинска програма“, обясни пред „Труд“ заместник-кметът на Бургас с ресор „Образование“ Йорданка Ананиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.18", "title": " Проверяват сигнал за джендърство в детска градина"}
{"url": "https://trud.bg/%d0%bb%d0%b8%d1%88%d0%b5%d0%bd-%d0%be%d1%82-%d0%bb%d0%b5%d0%ba%d0%b0%d1%80%d1%81%d0%ba%d0%b8-%d0%bf%d1%80%d0%b0%d0%b2%d0%b0-%d0%bf%d1%80%d0%b5%d0%b3%d0%bb%d0%b5%d0%b6%d0%b4%d0%b0%d0%bb-%d0%b2-%d1%82/", "text": "46-годишен лекар от Македония, съден и лишен от лекарски права, е извършвал прегледи в Търговище в  нарушение на законите. Той е бил засечен в събота в хотел в града, където бил обявил, че преглежда със специална апаратура за рак на гърдата. Гинекологът бил записал множество пациенти, срещу такса от по близо 100 лв. за преглед. При опит на проверяващите да си запазят час им бил насрочен преглед за 20,30 часа. Докторът, който бил гинеколог, нямал право да извършва такива прегледи, защото бил заличен от регистъра на Българския лекарски съюз. При проверката, в която участвали здравни инспектори, данъчни, представители на лекарския съюз и други е установено, че не са издавани документи за тези прегледи. Нарушени били законовите изисквания те да са в лекарски кабинет. Самата апаратура пък нямало как да даде достоверни данни при монтирането й в хотелска стая, смятат проверяващи. Били установени нарушения на законите за здравето, за лечебните заведения, за съсловните лекарски организации и други. Съставени били актове за констатираните нарушения. По случая е образувано досъдебно производство и работата продължавала. Разпитани са били 5-6 пациентки, които разказали за прегледите и плащанията. По неофициална информация докторът имал забрана да работи в страната си и бил осъден ефективно. После бил работил в столични медицински центрове, докато станало ясно, че е бил подведен под отговорност в страната си.", "date": "2019.02.18", "title": " Лишен от лекарски права преглеждал в Търговище\t\t\t"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d1%81-%d0%ba%d1%83%d0%bf-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b7%d0%b0-%d0%b0%d0%bd%d1%84%d0%b8%d0%b9%d0%bb%d0%b4/", "text": "Нико Ковач, наставникът на „Байерн“, трябва да се справя с куп проблеми преди първия 1/8-финален сблъсък с „Ливърпул“ от Шампионската лига. Освен колебливата игра, хърватският специалист изпитва трудности и около окомплектоването на състава. Шампионът на Германия със сигурност ще бъде без централния бранител Жером Боатенг. Опитният футболист е със стомашен вирус и остана в Мюнхен, за да се лекува. Под въпрос е и халфът Кингсли Коман. 22-годишният ляв полузащитник има болки в глезена. Спортният директор Хасан Салихамиджич призна, че състоянието на французина се подобрява, но в деня на мача ще стане ясно дали ще бъде на разположение на Ковач. А Франк Рибери не замина със своите съотборници в понеделник сутринта. Въпреки това ветеранът бе включен в групата и снощи трябваше да се присъедини към отбора. Французинът стана баща за пети път и получи разрешение от шефовете да види бебето и след това да лети с редовен полет до Острова.  Но и домакините от „Ливърпул“ имат своите кадрови проблеми. На пресконференция преди двубоя, мениджърът Юрген Клоп призна, че не е сигурно участието на хърватския бранител Деян Ловрен. Полузащитниците Жоржиньо Вайналдум и Джeрдан Шакири също имат оплаквания, а от триото с най-големи шансове да бъде готов е холандецът.", "date": "2019.02.18", "title": " “Байерн“ с куп проблеми за „Анфийлд“ (ГРАФИКА)"}
{"url": "https://trud.bg/%d1%84%d0%b5%d0%b4%d0%b5%d1%80%d0%b8%d0%ba%d0%b0-%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b7%d0%b0%d1%8f%d0%b2%d0%b8-%d1%87%d0%b5-%d0%b5%d1%81-%d0%bd%d1%8f%d0%bc%d0%b0-%d0%b4%d0%b0-%d0%b3/", "text": "ЕС няма да гони посланиците на Венецуела, заяви днес върховният представител по външната политика и сигурността Федерика Могерини на пресконференция. Тя уточни, че представителството на ЕК във Венецуела е било предупредено, че евродепутатите няма да бъдат допуснати в страната. Тя съобщи, че представители на ЕС и Уругвай заминават тази седмица за Венецуела, за да съдействат за свикването на нови мирни президентски избори. По-рано днес председателят на групата на Европейската народна партия (ЕНП) в Европейския парламент Манфред Вебер призова ЕС и държавите от Общността да прогонят представителите на „режима на (президента Николас) Мадуро“. Причина за настояването му стана  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.18", "title": " Федерика Могерини заяви, че ЕС няма да гони посланиците на Венецуела"}
{"url": "https://trud.bg/%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0%d1%82%d0%b0-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%bf%d0%b0%d0%b7%d0%b8-%d0%ba/", "text": "Книгата „Апостолът на свободата“ с автограф на авторката Мерсия Макдермот съхранява Общинска библиотека в Горна Оряховица. Изданието е едно от най-ценните в колекцията на библиотеката от книги с автографи на творци, гостували и представяли произведенията си пред читатели и горнооряховската общественост. Книгата „Апостолът на свободата“ е издадена през 1970 година и авторката прави изключително голям брой представяния в цялата страна. В Горна Оряховица Мерсия Макдермот гостува два пъти. При едно от идванията си – на 28 март 1977 г. тя надписва екземпляр от книгата си за читателите на горнооряховската библиотека. Мерсия Макдермот е британска историчка и писателка, чуждестранен член на Българската академия на науките от 1987 година и Доктор хонорис кауза на Софийския университет от 2007 година. Нейната преподавателска и научна работа е тясно свързана с България, където с кратки прекъсвания живее и твори от 1962 до 1989 г. През 1962 г. Марсия Макдермот пише първата книга на английски по обща история на България, която обхваща събитията в периода 1392–1885 година. Втората и? и най-известна книга, свързана с България, е за Васил Левски – „Апостолът на свободата“. Книгата е преведена на български от Иван Градинаров през 1970 г. и преиздавана неколкократно. В колекцията на Общинска библиотека се пазят още книги с автографи на Мара Белчева, Елисавета Багряна, Евтим Евтимов, Димитър Мантов, Любомир Левчев, Ламар, Павел Матев, Валери Петров, Дончо Цончев. Всички те са оставили своето посвещение към месните читатели, при посещенията си в Горна Оряховица за представяне на творбите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Библиотеката в Горна Оряховица пази книгата „Апостолът на свободата“ с автограф на Мерсия Макдермот\t\t\t"}
{"url": "https://trud.bg/%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d1%81-%d0%bc%d0%bd%d0%be%d0%b3%d0%be-%d0%b8%d0%b7%d1%80%d1%8f%d0%b7%d0%b0%d0%bd%d0%b0-%d1%80%d0%be%d0%ba%d0%bb%d1%8f-%d0%bd/", "text": "Ким Кардашиян се появи в твърде разголена рокля на 5-та годишна церемония за наградите Hollywood Beauty Awards в Лос Анджелис. Съпругата на Кание Уест, който вече се подвизава под прякора УЕ, облече тоалет на дизайнера Thierry Mugler. Роклята от черно кадифе е не само с огромна цепка на бедрото, но и почти никакъв плат на бюста или по-точно няколко тънки ивици, които придържаха пищния бюст на Ким. Риалити звездата, прочула се от предаването „Keeping up with the Kardashians“, през годините е провокирала многократно с разголени визии и все пак доста от феновете й я нападнаха, че една майка, особено на 3 (и 4-то на път) деца, е редно да се облича малко по-прилично.", "date": "2019.02.18", "title": " Ким Кардашиян с много изрязана рокля на наградите за красота на Холивуд"}
{"url": "https://trud.bg/%d0%b0%d0%b1%d0%b2-%d0%b8-%d0%bf%d0%b0%d1%80%d1%82%d0%b8%d1%8f-%d0%b5%d0%b4%d0%b8%d0%bd%d0%bd%d0%b0-%d1%80%d1%83%d1%81%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0%d1%85/", "text": "Протокол за конструктивно сътрудничество бе подписан между председателя на ПП АБВ Румен Петков и Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“, съобщават от АБВ. Протоколът между двете организации отразява необходимостта от развитие на междупартийните ни отношения на АБВ и „Единна Русия“ на базата на меморандум за разбирателство, който бе подписанв средата на през 2016 година.  Протоколът е структуриран в няколко направления – поддържане на редовни контакти между представителите на двете партии, насърчаване развитието на сътрудничеството между младежките и женските организации на двете партии и организиране на съвместни дейности, оказване на  съдействие за развитие на двустранните Българо – Руски взаимоотношения, вкл., търговско-икономическо, културно и междурегионално сътрудничество. „В следващия европарламент ще настояваме за сваляне на санкциите срещу Русия, защото са непродуктивни и срещу развитието на европейската икономика. Изключително важно е да се оценява мястото и ролята на отношенията между Европа и Русия“, посочи Румен Петков. Андрей Аркадиевич Климов посочи, че партията му е отворена за сътрудничество с всички организации, които се стремят към мир. „За нас е важно да имаме позитивни отношения с нашите партньори и да работим за равноправно сътрудничество“, каза още Климов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " АБВ и партия „Единна Русия“ подписаха протокол за конструктивно сътрудничество"}
{"url": "https://trud.bg/%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd%d0%b0%d1%82%d0%b0-%d0%b4%d1%8a%d1%89%d0%b5%d1%80%d1%8f-%d0%bd%d0%b0-%d0%be%d0%b1%d0%b0%d0%bc%d0%b0-%d0%ba%d1%83%d0%bf%d0%be%d0%bd/", "text": "По-голямата от двете дъщери на бившия президент на Америка Барак Обама прекара уикенда в компанията на приятелки, отсядайки в 5-звезден хотел в Маями. Малия Обама ще навърши 21 години през юли месец това лято, което я прави непълнолетна и според американските закони, е забранено тя да приема алкохол. Папараци обаче я уловиха да пие няколко чаши розе, а по-късно и коктейли, с най-близките си приятелки. Дъщерята на Барак и Мишел Обама не за първи път е снимана как „нарушава“ законите. През 2017-та Малия отново бе уловена от папараци, но този път пушейки цигари. Голяма част от Холивуд обаче, се застъпи зад нея и дори стартира тенденцията с хаштаг #LetMaliaLive, която имаше за цел да оправдае постъпките й като типични за възрастта й.    ", "date": "2019.02.18", "title": " Непълнолетната дъщеря на Обама купонясва в Маями\t\t\t"}
{"url": "https://trud.bg/%d0%b5%d0%ba%d1%81%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b4%d0%bf%d1%81-%d1%85%d0%b0%d1%81%d0%b0%d0%bd-%d1%85%d0%b0%d0%b4%d0%b6%d0%b8%d1%85%d0%b0%d1%81%d0%b0%d0%bd/", "text": "Бившият депутат в 41-то Народно събрание от листата на ДПС във Великотърновски район Хасан Хаджихасан осъди Прокуратурата да му плати 10 000 лв. неимуществени и 800 лв. имуществени вреди, след като беше оправдан по дело, свързано с обществена поръчка в Благоевград. Фирмата на Хаджихасан и сина му Илияз печели поръчка за строително-ремонтни дейности в университета в Благоевград. По-късно са им повдигнати обвинения по чл. 311 от Наказателния кодекс за неотчетени около 22 000 лв. Последната съдебна инстанция оправдава двамата и те съответно завеждат дела. Илияз Хаджихасан също успя да осъди на първа инстанция Прокуратурата, като Районният съд във Велико Търново му присъди обезщетение за неимуществени вреди в размер на 4 000 лв. Искът на бившия депутат Хасан Хаджихасан е за 22 000 лв., като Районният съд в старата столица е допуснал обезщетение в размер на 10 000 лв. Решението може да се обжалва в Окръжния съд на старопрестолния град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Ексдепутатът от ДПС Хасан Хаджихасан осъди прокуратурата за 10 800 лева\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%ba%d0%be%d0%b9%d1%82%d0%be-%d1%83%d0%b1%d0%b8-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d1%81%d0%b8-%d0%b2-%d0%bd%d0%be%d0%b2%d0%b8/", "text": "25-годишният Георги Георгиев, който беше задържан за  е страдал от туберкулоза в късен стадий, психично заболяване, травматична епилепсия, алергичен артрит, себореен дерматит и др. Това става ясно от фейсбук профила на майка му Ирена Ранова, която е публикувала информация за състоянието му. За Георги е била организирана и благотворителна кампания в  „Специфичното лечение е дълго и продължително, а неговото семейство не е в състояние да поеме всички разходи. Георги има брат, който също има заболявания. Майката е личен социален асистент на двамата си сина, а бащата е пенсионер. Липсата на финансова възможност възпрепятства лечението на Георги. По препоръка на специалисти е необходимо той да постъпи в Държавна психиатрична болница – с. Карвуна, специализирана в лечението на болни с психични разстройства и белодробна туберкулоза. На 3 май миналата година Ирена Ранова пише във фейбук, че е била съкратена от социална програма „без предупреждение, когато и двете ми деца лежаха в болница в София“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Георги, който уби семейството си в Нови Искър, е страдал и от туберкулоза в късен стадий\t\t\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%83/", "text": "Апелативният съд във Велико Търново потвърди изцяло присъда на Окръжния съд в старата столица, с която подсъдимият Антон И. е признат за виновен, че шофирайки с превишена скорост, е предизвикал катастрофа и причинил по непредпазливост смъртта на двама пешеходци и средна телесна повреда на пътник в колата. За това провинение Окръжен съд – Велико Търново на 2 октомври 2018 г. осъди Антон А. И. на 3 години лишаване от свобода, като отложи изтърпяването на наказанието с изпитателен срок от 5 години. Съдът лиши подсъдимия от право да управлява МПС за срок от 5 години. Сега съставът на Апелативния съд е потвърдил присъдата.  Катастрофата става на 13 октомври 2017 г., около 22.50 ч., в Горна Оряховица. При управление на лек автомобил „Тойота Селика“, Антон нарушил правилата за движение, като се движил със 72 км./ч., вместо позволените 50 км./ч., в следствие на което напуснал пътното платно, навлязъл в левия тротоар и убил пешеходците Димитър Г. Д. на 40 години и Красимир Я. Е. на 20 години, както и причинил средна телесна повреда на возещия се в автомобила А. Л. на 15 години. След постановяването на присъдата от окръжните магистрати бащата на убития Красимир Янко Янев излезе с трогателно писмо до медиите. Той и прокуратурата подадоха въззивен протест в Апелативния съд, в който оспориха размериха на наказанието и отлагането му. „Съставът на Апелативен съд – Велико Търново намира, че правилно са отчетени от първоинстанционния съд обстоятелствата, обуславящи наказателната отговорност на подсъдимия, като наказанието се явява  справедливо определено при превес на смекчаващите обстоятелства (чисто съдебно минало, направени самопризнания на досъдебното производство, добро процесуално поведение и изразена самокритичност и съжаление към извършеното, млада възраст, поведението след извършване на престъплението, положителни данни за личността – отличен ученик, избран за отговорник на класа, приет след деянието като студент във ВВМУ – Варна, където продължава образованието си, взимал участие в благотворителни мероприятия и инициативи) под средния размер на предвиденото в закона. При определяне на наказанието е отчетена в достатъчна степен завишената степен на обществена опасност на деянието, което е обусловило определянето му над минималния размер на предвиденото в закона. По начало обществената опасност на деянието и настъпилият вредоносен резултат са взети предвид от законодателя при определяне параметрите на санкциите. (т.е. не следва да се отчитат като отегчаващи вината обстоятелства)” – се казва в мотивите на Апелативен съд – Велико Търново. Решението подлежи на обжалване и протест пред Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Апелативният съд в Търново потвърди условна присъда на шофьор, прегазил двама на тротоар\t\t\t"}
{"url": "https://trud.bg/%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bd%d1%8f%d0%bc%d0%b0%d1%82-%d0%bf%d1%80%d0%b0%d0%b2%d0%be-%d0%b4%d0%b0-%d0%b3%d0%bb%d0%be%d0%b1%d1%8f%d0%b2%d0%b0%d1%82-%d1%80%d0%b0%d0%b1%d0%be/", "text": "Въпрос:  Работодателят ми постоянно ме глобява със суми от 20 и 50 лв., защото според него „нарушавам трудовата дисциплина”. Има ли законово основание да ми налага такива глоби? В. Тодоров, гр. Враца Отговор:  Съгласно чл. 272, ал. 1 от Кодекса на труда (КТ) без съгласието на работника или служителя не могат да се правят удръжки от трудовото му възнаграждение освен за: получени аванси; надвзети суми вследствие на технически грешки; данъци, които по специални закони могат да се удържат от трудовото възнаграждение; осигурителни вноски, които са за сметка на работника или служителя, осигурен за всички осигурителни случаи; запори, наложени по съответния ред; удръжки в случая по чл. 210, ал. 4 от КТ. Пълният отговор четете в броя на вестник „Труд“ във вторник.", "date": "2019.02.18", "title": " Шефовете нямат право да глобяват работници при нарушаване на трудовата дисциплина"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%be%d1%89%d0%b5-%d0%bd%d0%b0%d0%b4-300-%d1%82%d0%be%d0%bb-%d0%bf%d0%be%d0%bb%d0%b8%d1%86%d0%b0%d0%b8/", "text": "Попълват новите длъжности до юли  339 са назначени в новото звено за контрол на пътя  Още над 300 пътни служители в новото звено, наричано тол полиция, предстои да назначи пътната агенция до юли. Това става ясно от отговори на ведомството на въпроси на в. “Труд”. Към момента като тол полицаи са назначени 339 души след проведения през ноември конкурс. Кандидатите за позициите са били общо 482-ма, но след подбор работата са получили единствено тези, които отговарят на условията, уточняват от Агенция “Пътна инфраструктура”. Общо 680 ще бъдат тол полицаите, които ще следят дали водачите на коли имат валидна електронна винетка, а впоследствие и дали за камионите е платена нужната тол такса. Отделно е предвидено да бъдат назначени и още 240 служители за поддръжка на системата. Инспекторите в отдел “Контрол и правоприлагане” на Националното тол управление ще бъдат назначавани поетапно до юли, когато се очаква да бъде запълнен целият предвиден щат, става ясно от отговорите на ведомството. Основната месечна заплата, която всеки от служителите ще получава, ще бъде в размер от 1100 лв. до 1300 лв., обясниха от пътната агенция. Размерът на възнаграждението ще зависи от професионалния опит на класираните кандидати, съгласно действащата нормативна уредба, регламентираща формирането на възнаграждението, уточняват от ведомството. Така по груби сметки към момента минималната издръжка на инспекторите, които трябва да следят дали шофьорите са изрядни на пътя, е 372 900 лв. на месец или почти 4,5 млн. лв. годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Търсят още над 300 тол полицаи\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b8%d0%bc%d0%be%d0%b2-%d0%b1%d1%81%d0%bf-%d0%bd%d1%8f%d0%bc%d0%b0-%d0%b4%d0%b0-%d1%81%d0%ba%d0%bb%d1%8e%d1%87%d0%b2%d0%b0-%d0%bf/", "text": "Депутатът от „БСП за България“ Александър Симов заяви пред  , че националното съвещание на БСП, проведено в неделя, е взело решение да не се сключва предизборна коалиция с  „Няма да има коалиция с АБВ. На първо място, защото те не са доказали принадлежността си към лявото пространство“, поясни депутатът. БСП няма да се връща в парламента засега въпреки заявлението на ГЕРБ, че ще оттегли спорните промени в Избирателния кодекс, каза още Симов. Вместо това партията ще започне диалог с неправителствени организации и с партии за обсъждане на избирателния процес. „Сега имаме по-голяма кауза. Каузата сега е демокрацията в България да не бъде доубита“, заяви Симов. Симов каза, че ГЕРБ не отговарят на всички искания на БСП, а именно машинното гласуване, обжалваемостта на изборните актове пред Върховния административен съд и мнозинството за вземането на решения в избирателните комисии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Александър Симов: БСП няма да сключва предизборна коалиция с АБВ"}
{"url": "https://trud.bg/%d0%b1%d1%8a%d1%80%d0%b7%d0%b8%d1%82%d0%b5-%d0%ba%d1%80%d0%b5%d0%b4%d0%b8%d1%82%d0%b8-%d0%bd%d0%b0%d0%bc%d0%b0%d0%bb%d1%8f%d1%85%d0%b0-%d1%81-11/", "text": "Спад има и при средствата за бизнеса Най-често дълговете са със срок над 5 години Отпуснатите заеми от дружествата, специализирани в кредитиране (т.н. бързи кредити), към края на декември 2018 г. са в размер на 2,446 млрд. лв. като за година намаляват с 11% (302,3 млн. лв.), обявиха от БНБ. Основната причина за това не е, че хората взимат по-малко заеми, а фактът че все по-често си осигуряват финансиране от банките. Лихвите по банковите заеми са значително по-ниски от тези по бързите кредити. Освен това банките облекчават условията си за отпускане на заеми, което позволява все повече граждани да си осигурят финансиране от тях. Част от намалението на бързите кредити се дължи и на нетните продажби на заеми, които за година са в размер на 92,4 млн. лв. Това най-често са проблемни заеми, които се продават на колекторски фирми. През последното тримесечие на 2018 г. обаче има ръст в бързите кредити с 0,5%, или с 12,6 млн. лв. Това се дължи на увеличение на отпуснатите суми от дружествата, специализирани в кредитиране, през декември. Традиционно в края на годината има ръст във взиманите от домакинствата заеми заради допълнителните разходи за купуване на коледни подаръци. Много хора инвестират коледните бонуси в покупката на скъпи вещи за дома като хладилник или голям телевизор, както и за ремонт в апартамента, а често за това им е необходимо и допълнително финансиране. По отношение на срока преобладават бързите кредити над 5 години, които в края на декември са 1,073 млрд. лв. За година те се увеличават с 1,9% (19,9 млн. лв.). Делът на тези заеми в общия размер на бързите кредити нараства до 43,9%, при 38,3% година по-рано. Тези заеми не само са най-популярни, а и само при тях има ръст. В края на декември обемът на бързите кредити със срок от 1 до 5 години е 664 млн. лв., като за година те намаляват с 15,7% (123,8 млн.лв.). Заемите със срок до 1 година са 498,5 млн. лв. и в рамките на година намаляват с 11,8% (66,5 млн.лв.). През 2018 г. отпуснатите бързи кредити на домакинствата намаляват с 12% (265,9 млн. лв.) до 1,943 млрд. лв. През последното тримесечие на годината обаче те се повишават с 3,7% (69,7 млн. лв.). Бързите заеми, предоставени на бизнеса, са в размер на 409 млн. лв. и за година намаляват с 8,3% (36,9 млн. лв.).   Лошите заеми намаляват с 38% Потребителските имат дял от 93% Размерът на лошите бързи кредити в края на декември 2018 г. е 210,5 млн. лв., като те намаляват с 38,5% (131,9 млн. лв) спрямо края на предходната година, сочат данните на БНБ. Това се дължи на факта, че от една страна хората по-рядко имат затруднения при изплащане на заемите, а от друга голяма част от лошите кредити са продадени на колекторски фирми. От отпуснатите бързи кредити за граждани преобладават потребителските, които в края на декември те са в размер на 1,81 млрд. лв. За година те намаляват с 12,1% (250,2 млн.лв.). Делът им в общия размер на отпуснатите на граждани средства намалява до 93,2%. Размерът на жилищните кредити за домакинствата намалява с 38% (20,5 млн. лв.) до 33,4 млн. лв.", "date": "2019.02.18", "title": " Бързите кредити намаляха с 11%\t\t\t"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0%d1%89%d0%b0-%d0%b3%d1%80%d1%83%d0%bf%d0%b0-%d0%be%d1%82-%d1%80%d1%83%d1%81%d0%ba%d0%b0%d1%82%d0%b0-%d1%84%d0%b5%d0%b4%d0%b5%d1%80%d0%b0/", "text": "В съответствие с изискванията на Виенския документ – 2011 г. от днес, 18 февруари, до 21 февруари 2019 г. на посещение в нашата страна е инспектираща група от Руската федерация, съобщават от МО. Тя е в състав от четирима военнослужещи и ще посети военните формирования в района на Пловдив, Карлово, Стара Загора и Асеновград. Групата ще проведе инспекция на обозначения район на територията на нашата страна. Проверката включва предоставянето на информация за провеждането на военни дейности във военните формирования на Българската армия. По време на инспекцията групата има право да извърши полет над полигоните в обозначения район и да бъде информирана за извършваната военна дейност, за целите на учението и етапа от неговото провеждане.  Групата ще бъде съпровождана от български офицери от дирекция „Стратегическо планиране“ в Министерството на отбраната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Инспектираща група от Руската федерация е на посещение у нас"}
{"url": "https://trud.bg/%d1%81-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%b1%d0%b0%d0%b7%d0%b0%d1%80-%d0%bd%d0%b0-%d0%bc%d0%b0%d1%80%d1%82%d0%b5%d0%bd%d0%b8%d1%86%d0%b8/", "text": "За осма поредна година Община Велико Търново организира благотворителна изложба-базар „Баба Марта бързала и мартенички вързала” на мартеници. Тематичните изделия и сувенири са изработени от потребителите на социални услуги, функциониращи на територията на старопрестолния град и населените места от общината. От днес до 1 март включително край чешмата в центъра на Велико Търново е оформен кът, в който са изложени мартениците. Освен хората от социалните услуги, сред майсторите самодейци са дами от фондация „Искам бебе“, членове на съюза на инвалидите, малчугани и ученици от центровете за работа с деца и младежи. Всеки може да зарадва своите близки, роднини и приятели, като закупи мартеници и сувенири. За направата им са използвани нетрадиционни материали и разнообразни техники. Изработените изделия се предлагат на символична цена, като събраните средства ще се използват за закупуване на материали за арт-ателиетата към социалните услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " С благотворителен базар на мартеници подпомагат арт-ателиета към социални услуги в Търново"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bc%d1%8a%d0%ba%d0%b2%d0%b0-%d0%b3%d0%b5%d1%80%d0%b1-%d0%be%d1%82-%d0%ba%d0%b0%d0%bf%d0%b0%d0%bd%d0%b0-%d0%ba%d0%be%d0%b9%d1%82%d0%be-%d1%81/", "text": "Избират нова ЦИК преди евровота  Лидерът на ГЕРБ нарежда на патриотите да ходят на работа Премиерът Бойко Борисов измъкна ГЕРБ от капана, който сами си поставиха и влязоха в него като свика спешно заседание на Изпълнителната комисия и нареди да се върнат преференциите, каквито бяха преди вдигането на прага с последните промени в Изборния кодекс (ИК) – 5% за евроизбори и 7% за парламентарния вот. Той обяви, че ще започне и процедура за избор на нова Централната избирателна комисия (ЦИК). Ден след като пленумът на БСП взе решение червените депутати да напуснат парламента и да не се връщат на работа, докато не бъдат изпълнени 4 условия по изборния закон, Борисов отговори на опозицията: „Издебват ме, когато съм в чужбина, да създават такова напрежение! Можеше да реагирам още в събота, неделя, но в Мюнхен имах важни разговори”. В петък от Мюнхен Борисов обяви, че не се бърка на парламентарната група на ГЕРБ, която решава въпросите с Изборния кодекс. В събота заместникът му Цветан Цветанов обясни, че е подкрепил обезсмислянето на преференцията, за да няма политическа криза. Той каза, че е лично негово решението депутатите от партията да подкрепят предложението на ДПС. „След като сме били заплашвани, че ще се напусне парламентът, за да се запази кворумът, депутатите от ГЕРБ са приели това решение (за вдигане на преференциалния праг – б.р.). Това обяснил на Борисов шефа на ПГ на ГЕРБ Цветан Цветанов. „За съжаление никъде не се отбелязва, че НФСБ е главен инициатор да се вземе това решение, ДПС са го подкрепили. Точно обратното се говори”, каза още Борисов. „В случая излиза, че ДПС са ни извили ръцете и така се е получило, че заради стабилност или заради каквото и да било … Разбирам го Цветанов, той ме информира, че има огромен проблем с кворума. Казах му – задачата ти е да решаваш проблема”, обясни премиерът. Той подчерта: „Когато аз съм искал официално подкрепа от ДПС, те са ни подкрепяли – за данъчни закони, за превъоръжаване на армията, за евроатлантически теми. И аз винаги съм им благодарил. Никога към казвал, че има скрито-покрито“. Борисов съобщи, че е поканил на разговор партньорите си от Обединени патриоти. „След като искаме да сме управляваща коалиция, трябва всички да ходят на работа и тогава няма да ни е нужно да търсим друга подкрепа за кворума“, категоричен бе премиерът. Спешно до края на деня внасяме промените в Изборния кодекс в деловодството на Народното събрание. Това обясни пред „Труд” председателят на правната комисия Данаил Кирилов. Той отказа да коментира в конкретика предложенията и обясни, че бърза, за да успеят да вкарат в деловодството на парламента текстовете, които връщат преференциалния праг на 5 % за евроизбори и на 7 % за парламентарните и за процедура за избор на нова ЦИК. Професорът по конституционно право Пламен Киров коментира пред „Труд”, че трябва да се изчака последните промени в Изборния кодекс да бъдат обнародвани в Държавен вестник, или да бъде наложено президентско вето върху тях. Той бе категоричен, че прилагане на „огледална техника”, за каквато говори шефът на правната комисия в НС Данаил Кирилов има само в лунапарк , в залата на кривите огледала. В края на работния ден около 18.00 часа от сайта на Народното събрание стана ясно, че промените са внесени.  В мотивите от ГЕРБ обясниха, че „проектът се внася преди да завърши финалната промулгационна фаза на законодателния процес, за да отрази обществения интерес и реакции, от една страна и от друга – да предостави възможност за отделна от резултата на промулгацията законодателна инициатива, така че в крайна сметка при приемане на законодателя, да останат действалите до сега правила за отчитането на преференциалния вот”.   Цветан Цветанов от Прищина: Чувствителни сме към мнението на обществото  От Прищина зам.-председателят на ГЕРБ и шеф на парламентарната група Цветан Цветанов се изказа в социалната мрежа. Той обяви, че подкрепя решението на партийното ръководство да се направи крачка назад с Изборния кодекс. „ПП ГЕРБ нееднократно е показвала досега, че държи сметка за мнението на хората и че е чувствителна към реакциите на обществото по повод на законодателната дейност в парламента. След обстоен анализ, който извършихме заедно с премиера Борисов и членовете на Изпълнителната комисия, смятаме за наложително да преразгледаме промените в Изборния кодекс“, написа Цветанов в профила си във Фейсбук. „Парламентарната група на ГЕРБ ще предприеме всички необходими действия за ревизиране на приетите промени. Защото за нас е по-важно да гарантираме спокойствието на хората, както и да им покажем, че спазването на техните права е най-важно за нас“, увери Цветанов.   БСП засега няма да се връща в парламента Нинова обяви, че не са изпълнени всички техни условия  „Не се връщаме в парламента, не са изпълнени всичките ни условия! Нашето решение да напуснем Народното събрание породи страх у ГЕРБ.” Това заяви лидерът на БСП Корнелия Нинова на извънредна пресконференция на БСП. „При първото ни напускане на парламента Борисов смени Главчев, при второто – Валери Симеонов”, припомни Нинова. Според нея повратът в позицията на ГЕРБ е победа на българските граждани, но и победа на БСП. „ГЕРБ не чуха 26 часа разговори и дебати, реагираха едва след днешното ни решение за напускане, посочи пред медиите тя. И припомни среднощните дебати първо в парламентарната комисия по правни въпроси в сряда, а след това и в пленарната зала в четвъртък, където управляващата партия не се вслуша в нито едно от предложенията на опозицията”, допълни лидерът на БСП. На пленума в неделя социалистите решиха депутатите от „БСП за България” да напуснат парламента и поставиха четири условия на управляващите: избор на нова Централна избирателна комисия, връщане на преференцията на равнището, което беше преди промените в ИК, започване отново на дебата за машинното гласуване, връщането на правото всеки български гражданин да може да си търси правата пред Върховния административен съд с касационна жалба.   Политически реакции след днешното решение ГЕРБ влезе в ролята на тариката, който хем изяде тоягите, хем изяде солта и накрая си плати сметката. Политическата отговорност я понесоха ГЕРБ, те ще бъдат наказани с получено недоверие. Съобщеното от тях не беше дискутирано в коалиционна формация, те решиха да се подадат на натиск. Това коментира зам. – председателят на ВМРО Искрен Веселинов. „ГЕРБ се впечатляват от обществените раздвижвания, затова са решили да поправят онова, което се гласува в един късен вечерен час”, посочи лидерът на „Атака” Волен Сидеров. „Не знам причината за компромис с ДПС, за който спомена Бойко Борисов. Партийните централи поначало се разбраха, че при преференциите стават манипулации. Но тъй като се прие, че това е демократична изява – да пренареждат ако трябва листата, хубаво, нека бъде така”, допълни Сидеров. „Решението на ГЕРБ е правилно и в случая трябва да бъде поздравен премиерът Бойко Борисов, защото неговите депутати се бяха подвели да тръгнат към сделка с ДПС”, заяви пред „Труд” евродепутатът от ВМРО Ангел Джамбазки. Според него скорошните корекции в ИК, с които преференцията на практика отпадаше, са били грешка. „Изводът от всичко това е, че Кодексът не трябва да се сменя на парче”, каза още евродепутатът. Според него на хората трябва да се даде възможност да избират политици, а не послушковци. ”Това, което се случи е скандално. Те самите осъзнават грешката, която направиха, но тя е цената да се запази политическата власт. За мен грешката е толкова сериозна, че надявам се да понесат отговорност, като отидем възможно най-бързо на избори”, коментира депутатът от БСП Пенчо Милков. Йордан Цонев от ДПС отказа да коментира случващото се с Изборния кодекс. ”Няма да коментирам, докато не излезе решение на партията”, обясни той.   Твърденията на водещи фигури от ГЕРБ до 17 февруари Данаил Кирилов, 5 февруари, от трибуната на НС: Предполагаме, даже имаме дълбокото убеждение, че изявленията на лидерката на БСП целят да подрият Изборния процес чрез една нова, неподготвена, нестикована, некомпактно и организационно стъпила в правомощията си нова ЦИК. Ако искаме честни избори, би следвало да делегираме доверие на сегашната ЦИК, която е провела множество избори. Такива и които ние не сме печелили. Да, разчитаме на обстоятелството, че тази комисия има опит. 6 февруари, пред БиТиВи: Изборите за Европейски парламент през май могат да бъдат проведени от сегашния състав на ЦИК. Настояването на БСП за нова ЦИК е саботаж. Саботажът е създаването на обстановка на несигурност, така че да може да се оправдае евентуалната загуба на опозиционната формация на следващите избори. От самото начало се твърди, че предстоят манипулации. Това не е ново за българския избирателен процес. Срещали сме го и друг път. 14 февруари, в НС по време на дебатите: Поправките в Изборния кодекс бяха дефинирани конкретно, но БСП спекулира с формулировките. 17 февруари, пред БНР: Има логика цената на една преференция да бъде равна на тежестта на един мандат. Отклоненията в това правило водят, при всички положения, до дисбаланс в една или в друга посока. На предходните евроизбори настоящият вицепремиер Томислав Дончев събра над 130 000 преференции при мандат от около 110 000 гласа. Тоест, не иде реч за непостижима, невъзможна граница. Томислав Дончев, 13 февруари, пред БНТ: Провеждането на избори с изцяло нов състав на ЦИК е „голяма авантюра”. Удължаването на мандата на комисията с 2 или 3 месеца е разумният вариант за провеждането на европейските избори. След това ще има достатъчно време да се избере частично нов състав, който да отговаря за местните избори. Цветан Цветанов 13 февруари, пред журналисти в Народното събрание: ГЕРБ категорично няма да подкрепи промяна на състава на ЦИК преди евроизборите. ГЕРБ предпочитат тази ЦИК да проведе предстоящия евровот, но ще се пристъпи към смяна преди местните избори, когато ще има достатъчно време. Искаме да гарантираме, че 1 месец преди изборите по-добре да остане ЦИК, назначена от БСП и това е достатъчна гаранция, че изборите ще бъдат прозрачни. Нямаме никакви съмнения, защото вярваме в ЦИК. 16 февруари, пред Нова тв: Държим да остане преференцията, но трябва да бъде постигнат консенсус в политическия живот. Това беше желанието и на НФСБ, които също искат преференциите да не участват в решаването и пренареждането на листите. НФСБ е част от „Обединени патриоти“, парламентарната им тежест е равна на тази на ВМРО. В политиката не винаги можеш да поставяш ултиматум. Има теми, по които намираме политически консенсус с ДПС и пресечни точки. ДПС поставиха 4 теми, в някои от тях се препокриха и с част от „Обединени патриоти“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.18", "title": " Борисов измъква ГЕРБ от капана, който сами си заложиха\t\t\t"}
{"url": "https://trud.bg/%d1%81%d1%82%d1%80%d0%b0%d0%bd%d0%bd%d0%b8%d1%8f%d1%82-%d0%b4%d0%be%d0%bc%d0%b0%d1%88%d0%b5%d0%bd-%d0%bb%d1%8e%d0%b1%d0%b8%d0%bc%d0%b5%d1%86-%d0%bd%d0%b0-%d1%81%d0%b0%d0%bb%d0%bc%d0%b0-%d1%85%d0%b0/", "text": "Новият домашен любимец на актрисата с мексикански корени е доста нетипичен. Салма Хайек реши да осинови малко бебе сова и качи снимка с него в профила си в Instagram, към която написа: „ Обичам го толкова много! „. Въпреки че животинчето изглежда много сладко, грижите за него са по-специални, а на някои места в САЩ дори е забранено отглеждането на този вид в домашни условия. През 2014-та, актрисата посети България и осинови куче, което кръсти Очо, а после отведе със себе си в родно Мексико. Малко по-късно стана ясно, че Салма има над 50 домашни любимци, включително коне, папагали, кучета, котки, риби и дори няколко чифтокопитни алпаки. В такъв случай, малкото бебе сова със сигурност ще си намери компания.  ", "date": "2019.02.18", "title": " Странният домашен любимец на Салма Хайек\t\t\t"}
{"url": "https://trud.bg/%d0%b1%d0%b4%d0%b6-%d0%b2%d1%8a%d0%b2%d0%b5%d0%b6%d0%b4%d0%b0-%d0%bf%d1%80%d0%b5%d0%b4%d0%b2%d0%b0%d1%80%d0%b8%d1%82%d0%b5%d0%bb%d0%bd%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd-5/", "text": "За удобство на всички клиенти, които предвиждат да пътуват с влак по време на почивните дни около Националния празник – 3-и март, от днес (18-и февруари) „БДЖ – Пътнически превози” ЕООД въвежда предварителна продажба на билети за всички бързи влакове, съобщават от компанията. Обичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ – Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак. Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 18-и февруари 2019 г. до 5-и март 2019 г. Клиентите на „БДЖ – Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътни гари, както и на националния информационен телефон 0700 10 200. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " БДЖ въвежда предварителна продажба на билети за 3 март"}
{"url": "https://trud.bg/%d0%bc%d0%b0%d1%85%d0%b0%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b1%d0%b8%d0%bb%d0%b1%d0%be%d1%80%d0%b4%d0%be%d0%b2%d0%b5-%d1%81%d0%bb%d0%b5%d0%b4-%d0%bc%d0%b0%d1%81%d0%be/", "text": "63 нерегламентирани билбордa, рекламни мрежи и пана са свалени от началото на годината в резултат на масови проверки на Столичен инспекторат. Демонтираните съоръжения се оказали без актуални разрешителни документи. В обсега на проверките са попаднали основни улици и булеварди като „Черни връх“, „Симеоновско шосе“, „Т. Александров“, „Царица Йоана“, „Сливница“, „Цариградско шосе“, Околовръстно шосе и др.  „Който постави без разрешение за поставяне преместваем обект или рекламен елемент в имот публична собственост, се наказва с глоба от 2 000 до 5 000 лв. за физически лица, съответно с имуществена санкция от 10 000 до 50 000 лв. за еднолични търговци и юридически лица“, пише в Наредбата за преместваемите обекти в София. Освен реклами без разрешения са открити и други нередности. Такъв е случаят с подмяната на обикновени билбордове с дигитални LED екрани. На фирмата, която е извършила подмяната са съставени 4 акта за установяване на административно нарушение, а екраните са доброволно демонтирани. С последните промени в наредбата за рекламната дейност в София е забранено излъчването на видео клипове и анимация, както и на мигащи и движещи се светлини на открито. Който постави или ползва обект или елемент в противоречие с издаденото разрешение за поставяне се наказва с глоба от 100 до 5 000 лв. за физически лица или с имуществена санкция от 500 до 10 000 лв. за еднолични търговци и юридически лица. Друга констатация на инспекторите е, че на терени частна собственост често билбордовете излизат извън рамките на имота и навлизат в пространството на улици и тротоари. При тези случаи на собственика на билборда предстои да бъде издадено предписание за преместване в границите на имота или демонтиране. Вече има премахнати такива на булевардите „Драган Цанков“ , „Черни връх“ и „Тодор Александров“. В момента текат и проверки по бул. „Витоша“ за фирмените надписи по партерните етажи. Инспекторите проверяват дали те са в правилния размер и на правилното място. Проверява се още и законосъобразното поставяне на рекламни мрежи по фасадите на сгради. Този тип рекламна дейност дава възможност за финансова подкрепа на собствениците на сгради при ремонти на външния им вид. Често обаче, намеренията за ремонти са фиктивни и лицата на сградите се използват единствено като позиция за реклама. Такъв е случаят с рекламната мрежа на сградата на кръстовището на бул. „Тодор Александров“ и „Христо Ботев“, която се оказа поставена без разрешение, а мястото е ползвано вместо за ремонти само за реклама. За установеното нарушение инспекторите са съставили актове за административно нарушение, както на домоуправителя на сградата, така и на фирмата, която е поставила мрежата, която впоследствие е доброволно демонтирана. В резултат на проверките бяха доброволно свалени и други такива мрежи на бул. „Цариградско шосе“ , бул. „България“ и „Т. Каблешков“ и на бул. „Ал.Стамболийски“ ул. „Опълченска“. Успоредно с проверките на билбордове тече и премахване на незаконни фирмени информационни табели от уличните стълбове. До настоящия момент са махнати 249 табели. Много от обектите, за които са били предназначени, вече не съществуват, а други са в лошо техническо състояние и опасни за преминаващи под тях минувачи. Акциите са проведени в районите Лозенец, Триадица и Изгрев. От началото на годината пък по инициатива на Главния архитект на София Здравко Здравков се провеждат и работни срещи между представители на НАГ, Столичен инспекторат и фирмите от рекламния бранш за подобряване контрола в областта на външната реклама. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Махат незаконни билбордове след масови проверки на Столичния инспекторат\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8%d1%82%d0%b5-%d0%b9%d0%be%d1%80%d0%b4%d0%b0%d0%bd-%d0%bc%d0%b8%d0%bd%d1%87%d0%b5%d0%b2-%d0%b8-%d0%b9%d0%be%d0%b0%d0%bd%d0%b0-%d0%b8%d0%b2%d0%b0%d0%bd/", "text": "В навечерието на 140-ата годишнина от приемането на Търновската конституция разговаряме с двама великотърновски адвокати – Йордан Минчев и Йоана Иванова. Той е на 90 години и три месеца, тя е на 28 години. Със своите 62 години стаж като действащ юрист, адвокат Минчев е сред доайените на тази професия в България. Изключителна личност, професионалист, в отлична кондиция и с тънко чувство за хумор, адвокат Минчев е забележителен събеседник. Завършил е право в Софийския университет в далечната 1946 година. От 1950 г. практикува във Велико Търново. Адвокат Йоана Иванова е представител на младите в гилдията на търновските адвокати. Възпитаник е на Юридическия факултет на Великотърновския университет „Св. св. Кирил и Методий“ преди три години, предстои й дипломиране по „Право на европейския съюз“ в Софийския университет. От близо три години работи като адвокат в старата столица. Отговорен, възпитан и дисциплиниран млад човек, тя признава, че е имала възможност да учи в чужбина, но семейните ценности и възпитание са надделели и е твърдо решена да работи в България.  Защо е важна Търновската конституция и какво означава тя за развитието на държавата ни, е първият въпрос към двамата колеги. С тази Конституция се създава институциализираната държавност в България, дават се права, но се дават и задължения на гражданите, които са важни, защото вменяват отговорности, казва Йоана. Тя категорично поддържа предложението на инициативния комитет от видни великотърновски общественици, датата 16 април да стане официален празник. На същото мнение е и адвокат Минчев. Говорим, че откакто сме в Европейския съюз сме станали пълноправни европейци, но малко хора си дават сметка, че реално българите са станали такива точно с приемането на Търновската конституция, казва той. И припомня, че в основата на най-важния закон преди 140 години залягат най-ценните моменти от водещите европейски конституции по онова време, като например Белгийската. Как се е развила професията на юриста през тези век и 40 години разсъждават двамата великотърновски адвокати. И двамата с огромно съжаление признават, че в нашето съвремие тази, както и други престижни професии у нас, не са достатъчно оценени и страдат от дефицит на уважение. С атаките пряко към адвокатурата, които наблюдаваме напоследък, се създава  неправилна нагласа в обществото, че едва ли не адвокатът е съучастник в престъпления, казва Йоана. Тя открито изразява и несъгласието си с това, че с някои промени напоследък, едва ли не се създават задължения на адвокатите да бъдат доносници на Държавна агенция „Национална сигурност“, което е в абсолютно противоречие с основните принципи на гилдията –  да се защитават интересите на клиента. Йордан Минчев подкрепя напълно нейната теза. Етика и традиции са основните принципи, които съм следвал и не съм прекрачвал през дългата си кариера, категоричен е той. Нито материалните облаги, нито робуването на властта могат да бъдат оправдание за тяхното нарушаване. Адвокатът е легалната опозиция на властта, твърди Минчев и припомня, че въпреки левите си убеждения, преди време е защитавал двама студенти от Свищов, които разпространявали материали срещу Людмила Живкова.  Един от основните принципи в новата Конституция от 1991 г е принципът на правовата държава. Разбира се, той не може да бъде осъществен без принципа за разделение на властите. Наше професионално призвание е да защитаваме интереса на гражданите, но не с всички средства, допълва Йоана. И двамата са категорични, че за да се върне доверието на обществото към юристите у нас, системата трябва спешно да се освободи от  всички възможни форми на корупция, колкото и клиширано да звучи това. Професионализъм, обучение, постоянно повишаване на квалификацията и изчистване от гнилите ябълки, са само част от пътищата, за да върнат българските прависти своето достойно име пред обществото. Не по-маловажно според двамата търновски адвокати е и регулирането на висшето образование в България. Може да се стори обидно на някой, но аз мисля, че доста от сегашните преподаватели по право не са на необходимата висота, споделя Минчев. И си спомня за времето, когато като студент е слушал лекции от министри, регенти, пълномощни министри, от хора, знаещи по няколко езика и завършили едни от най-престижните университети в Европа. Зрелостниците, които завършват училище през последните години са по-малко от свободните места в университети и това пълен абсурд, казва Йоана Иванова. Тя определя като пълна недомислица и наличието на девет юридически факултета в страната, някои от които с доста спорна репутация. Над 3000 са завършващите юристи на година у нас, а нито фирмите, нито системата, нито администрацията има нужда от толкова кадри, допълва Иванова. Когато аз започнах работя във Велико Търново, тук бяхме двайсетина адвокати. Някои от тях имаха дипломи от Швейцария и Франция. Наблюдавах поведението на колегите, някои от които истински колоси в правната мисъл, попивах най-доброто, за да стана като тях, спомня си Минчев. Сега се радва на все по-разрастващото се семейство на великотърновската адвокатура, която определя като една от най-авторитетните в страната. Когато отида на събрание и видя колко млади и красиви колежки имам, все едно съм на абитуриентски бал, с усмивка казва той. Има свое обяснение на феминизирането на професията и то е, че това е тежка и изнурителна работа, каквато все по-малко мъже могат да носят на плещите си… Французите имат една максима, че адвокатът работи 20 години за името си, а  след това името работи за него, казва още Минчев.  Непрекъснато учене, квалификация, практика и пак е учене е пътят към професионалното израстване, твърди Йоана Иванова. Тя и адвокат Минчев разсъждават и върху това защо статистиката отчита по-малко съдебни дела и по-малко заетост на адвокатите. И двамата споделят мнението, че причината първо е в ниските доходи на хората, не дотам високата правна култура и не на последно място нереално високите адвокатски хонорари.  Какво биха пожелали на колегите си преди празника? Отговорност, категорична е Йоана Иванова. Пред себе си на първо място, пред обществото и пред клиентите. Дано всички колеги се радват на здраве, успехи и доходи, допълва адвокат Йордан Минчев. И двамата подкрепят и се надяват да бъде прието предложението на инициативния комитет Велико Търново да получи статут на духовна и историческа столица на България, защото искрено вярват, че старата столица отдавна заслужава това признание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.18", "title": " Адвокатите Йордан Минчев и Йоана Иванова от Велико Търново:\t\t\t"}
