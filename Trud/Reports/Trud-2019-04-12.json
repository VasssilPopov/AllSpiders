{"url": "https://trud.bg/%d0%b0%d1%80%d1%82%d0%b5%d0%ba%d1%81-%d0%b2%d0%bd%d0%b5%d1%81%d0%b5-%d0%b2%d1%8a%d0%b7%d1%80%d0%b0%d0%b6%d0%b5%d0%bd%d0%b8%d0%b5-%d1%81%d1%80%d0%b5%d1%89%d1%83-%d1%81%d0%bf%d0%b8%d1%80%d0%b0%d0%bd/", "text": "Дни преди да получат заповедта за цялостно спиране на строителството на 34-етажната сграда „Златен век“, от „Артекс“ поискаха ДНСК да не предприема тази стъпка. В писмо до строителния контрол от „Артекс“ отчитат, че са напълно отстранени всички забележки, които ДНСК е засякла, и за които първоначално беше обявено, че ще наложат частично спиране на строежа, информира   Според арх. Весела Мирянова, издаването на заповед, дори за частично, а още повече за цялостно спиране на строителството, би било „напълно незаконосъобразно“. От компанията настояват за още една проверка, преди спирането на строежа в понеделник. До това решение се стигна, след намесата на премиера Бойко Борисов.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " „Артекс“ внесе възражение срещу спирането на строителството на „Златен век“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b5%d0%bc-%d0%bb%d0%b5%d0%ba/", "text": "Няма да има сестри с по-ниска заплата, но ще има такива с по-висока от предвидената целева стойност от 950 лева. Това каза здравният министър Кирил Ананиев пред   „Това ще стане от 1 юни, след като приключа с методиката, която разработваме, имам срок до 1 „, добави още той. „Ние сме длъжни да оценим всички фактори, които оказват влияние при формиране на работната заплата. Всичко зависи от тежестта и резултатите на медицинските изследвания, от ефективността на функциониране на лечебните заведения. На базата на новите стандарти, които ще разработим, да се оптимизира структурата на тези лечебни заведения, за да могат ефективно да работят“, коментира здравният министър. Ананиев бе категоричен, че няма да допусне лекарите да получават по-ниска заплата от тази на медицинските сестри. „Предлагам да се изработи методика, която да определи формирането и разпределението на разходите за персонал за цялото здравеопазване“, каза още Ананиев. „Представете си, ако утре или вдругиден вдигнем заплатите на две минимални на професионалистите по здравни грижи, след една седмица ще излязат на улицата лекарите и те с основание ще кажат искаме 3 хиляди лева основна заплата. Необходимо е да се направи съответният баланс&rdquo“, обясни здравният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Министър Ананиев: Няма да допуснем лекарите да получават по-ниска заплата от тази на медицинските сестри"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%bb%d0%b0%d1%88%d0%b8-%d1%81-%d0%b3%d0%bb%d0%b0%d0%b4%d0%bd%d0%b0-%d1%81%d1%82%d0%b0%d1%87%d0%ba%d0%b0/", "text": "Участие заяви и зам.-кметът на Белград Министърът на отбраната на Сърбия Алекандър Вулин заплаши да започне гладна стачка в опит да спре протестите на опозицията. Сръбският министър на отбраната обяви, че ще започне гладна стачка в знак на протест срещу “насилието на лидерите и привържениците на опозицията срещу гражданите на Сърбия”, съобщи радио Б92. Така той определи продължаващите седмици наред демонстрации на привърженици на опозицията, на които се настоява за оставката на президента Александър Вучич и правителството, оглавявано от неговата Сръбска прогресивна партия (СПП). За намерението си да гладува Вулин обяви в четвъртък вечерта. Самата стачка бе планирано да започне по обяд, като към нея щели да се присъединят 30-ина депутати от управляващата СПП и Горан Весич – зам.-кмет на столицата Белград, която е най-засегната от опозиционните протести. “Те го правят, защото искат хаос и кръв по улиците. Не виждам друг цивилизован и разумен начин да се противопоставим на хулиганите от опозицията, която унищожава собствеността на гражданите и гони инвеститорите от нашия град”, така Весич обясни мотивите си да стачкува с глад. Днес сутринта президентът Вучич извика на среща Вулин, на която да обсъдят намерението му да гладува.", "date": "2019.04.12", "title": " Министър плаши с гладна стачка\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%b2-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b8/", "text": "Нужни са принудителни мерки, а не само глоби за родители, които спират децата си от училище. Това заяви в Бургас министърът на образованието Красимир Вълчев. В морския град той откри реконструираните по оперативна програма спортна площадка и обновен училищен двор на Строителния техникум. Той бе при дружаван от кмета на града Димитър Николов. Министърът похвали Бургас и посочи, че политиките в образованието на общината изпреварват националните. Министър Красимир Вълчев добави, че над 10 000 души работят на терен, убеждавайки родители, които не осигуряват правото на образование на децата си. Учителите също полагали усилия, но били нужни и мерки на принуда. Народните представители в момента са предложили не спиране на социалните помощи на родителите, a трансформация на метода им на изплащане. Средствата могат да бъдат превеждани на училището, вместо на родителите, и от него да купуват нужните учебници или други неща на ученика, обясни Красимир Вълчев. Над 140 училища са включени в ОП „Региони в растеж“, което било израз на приоритизиране на професионалното образование и важността му за развитието на страната и регионите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Министър Красимир Вълчев в Бургас: Принудителни мерки, а не само глоби за родители, които не пускат децата си на училище\t"}
{"url": "https://trud.bg/%d0%b1%d1%83%d0%bc-%d0%bd%d0%b0-%d0%b4%d0%b8%d0%b2%d0%b5%d1%87-6-500-%d0%b5%d0%bb%d0%b5%d0%bd%d0%b0-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%b8-%d1%82%d1%8a%d1%80%d0%b3%d0%be%d0%b2/", "text": "Дивечът в областите Шумен и Търговище се увеличава с всяка изминала година, в момента в двете области са преброени 6 499 благородни елена. През 2016 г. официалният им брой е бил 5 020, по справка на РДГ-Шумен за двете области. Данните бяха изнесени в петък в Шумен на първи за годината Съвет по лова, в който взеха участие ловни експерти и специалисти от Североизточното държавно предприятие, РДГ-Шумен, ловните сдружения, директори и експерти от Държавните ловни и горски стопанствата, полицията и областната управа. Данните от таксацията за същите години показват, че сърните от 4 421 броя вече са 5 650. Ръст има и при дивата свиня – от 4 967 преди четири години до 5 288 животни сега.  Едновременно с това неимоверно нараства и броя на хищниците, като чакалите вече са 4 103, а лисиците 2 761. За пореден път ловците поискаха държавата да стимулира финансово отстрела на този вид дивеч, каквато практика имаше преди години. По време на Съвета по лова бяха обсъдени отново мерките срещу разпространението на болестта африканска чума по свинете. Представителите на ловните сдружения поискаха да им бъде разписано какви точно проби трябва да вземат от мъртви и отстреляни животни, като според тях информацията трябва да достига до всеки един ловец заедно с кутиите за пробите. Зам.-областният управител на Шумен Петко Шаренков обясни на участниците в срещата какви мерки срещу чумата са били набелязани на проведената при него среща през седмицата. По време на първото за тази година заседание на Съвета по лова за зам.-председател беше преизбран адвокат Стоян Стоянов, който оглавява шуменското ловно сдружение. Председател на Съвета е директорът на РДГ-Шумен инж. Емил Гелов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Бум на дивеч, 6 500 елена в Шуменско и Търговищко"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%b7%d0%b0%d1%89%d0%b8%d1%82%d0%b0-%d0%b7%d0%b0-%d0%bf%d1%8a%d1%80%d0%b2%d0%be-%d0%b6%d0%b8%d0%bb%d0%b8%d1%89%d0%b5-%d0%b2-%d0%b3%d1%8a%d1%80%d1%86/", "text": "От облекченията на Закона могат да се възползват освен гръцки граждани и всички чужденци, закупили имоти в Гърция с банкови кредити отговарящи на условията Министерското Постановление, в което се изяснява кои граждани и как ще бъдат допуснати да се включат в новия закон за защита на първото жилище от продажба на търг в Гърция е вече факт. Предстои публикуването му в Държавен вестник. С постановление се определят процентите за субсидиране  на „червените” банкови длъжници и се регулират процедурни въпроси относно функционирането на елекронна платформата, която се очаква да стартира през месец Май. Въз основа на споразумението между заемодателите (кредитори) и правителството се предвижда субсидия между 20% и 50% за кредити с първа ипотека. Държавната гаранция ще се кредитира всеки месец директно в неприкосновена банкова сметка на избрания заемополучател. Субсидията ще се определя в зависимост от състоянието на гражданите, свързано с доходите и имуществото им. В бюджета е заделен капитал от 150 милиона евро за 2019 г. за субсидии като тази сума ще се увеличи на 200 милиона долара през следващите години. Предпоставките за интегриране в регулацията за защита са следните: 1. Заемът да е със закъснение от 90 дни до 31.12.2018 г. 2. Дългът представен за регулация да не надвишава сумата от 130.000 евро, когато става въпрос за жилищен заем и 100.000 евро когато е бизнес кредит. 3. Реалната стойност на първото жилище да не надвишава сумата от 250.000 евро, когато става въпрос за жилищен заем и 175.000 евро когато е бизнес кредит. 4. Доходът на всеки заемополучател не трябва да надвишава сумата от 36.000 евро за петчленно семейство (12.500 + 8.500 за съпруг + 5.000 за всяко дете и до три деца). 5. Максималната сума от влогове да е 15.000 евро (включват се акции, облигации, бижута, златни кюлчета, скъпоценни камъни) 6. Стойността на останалото недвижимо имущество и превозните средства на заемополучателя, съпругата и издържаните от тях членове на семействата  не трябва да надвишава сумата от 80.000 евро. Припомняме, че Гърция внесе в Парламента изменение на закон „Кацели” въпреки различията с кредиторите за новата рамка в Закона. Така нареченият закон на „Кацели”, кръстен на бившия министър на икономиката Лука Кацели, предпазва собственици на имоти от загуба на първо основно жилище в случай на несъстоятелност. Законът „Кацели” (закон 3869/10) за свръхзадължени домакинства влезе в сила за първи път през Юли 2010 г. и предвижда уреждане на дълговете на свръхзадължени физически лица. Регламентира всички видове жилищни кредити, консумативни заеми и кредитни карти. Според закона се изключва конфискуване на първо собствено жилище на кредитополучателя от процедурата за ликвидация на неговото имущество.", "date": "2019.04.12", "title": " Държавна защита за първо жилище в Гърция и за българи"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b5%d0%bb%d0%be-%d0%ba%d0%b0%d1%80%d0%b0%d0%bf%d0%b5%d0%bb%d0%b8%d1%82-%d0%b5-%d0%bf%d0%be%d0%b4%d0%b0%d0%bb-%d0%be%d1%81%d1%82%d0%b0%d0%b2/", "text": "Кметът на село Карапелит, община Добричка, е напуснал доброволно поста си, заради течащо срещу него разследване, съобщава  . Срещу Иван Стоянов се води разследване за документна измама. От Окръжната прокуратура в Добрич все още се въздържат да дадат повече информация по случая, но не отрекоха да са повдигнати обвинения срещу Стоянов. Според източник на „Хоризонт“ Иван Стоянов доброволно е подал документите си за напускане поста кмет на село Карапелит на 9 април в Общинската избирателна комисия. Комисията ще заседава извънредно по случая тази неделя.", "date": "2019.04.12", "title": " Кметът на село Карапелит е подал оставка, заради течащо срещу него разследване"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b8-5-%d0%bf%d1%8a%d1%82%d0%b8-%d0%bf%d0%be-%d0%bd%d0%b8%d1%81%d0%ba%d0%b8-%d0%be%d1%82-%d1%81%d1%80%d0%b5%d0%b4%d0%bd%d0%b8%d1%82%d0%b5/", "text": "Българите и румънците получават най-ниско заплащане в ЕС, въпреки усиленото увеличаване на заплати, съобщава Евростат. Разходите за работна ръка в България са пет пъти по-малко от средните за съюза. У нас на час дават по 5,4 евро, а средното за ЕС е 27,4 евро. След нас най-ниско е заплащането на час в Румъния – 6,9 евро, Литва – 9,0 евро, Унгария – 9,2 евро и Латвия – 9,3 евро. Най-високи са ставките в Дания – 43,5 евро на час, Люксембург – 40,6 евро, Белгия – 39,7 евро, Швеция – 36,6 евро, Холандия – 35,9 евро и Франция – 35,8 евро. Европейската статистическа служба припомня, че през 2018 г. най-голямо увеличение на заплатите е имало в Румъния. Разходите за работна сила на час са нараснали най-много в Румъния и най-малко в Малта. В еврозоната най-голямо увеличение е регистрирано в Латвия (плюс 12,9%), Литва (плюс 10,4 на сто), Естония, Гърция и Словакия (плюс 6,8%). Най-малко е нараснало заплащането в Малта – с 0,4 на сто, във Финландия – с 1,2%, Испания – 1,3% и Португалия – 1,4 на сто.", "date": "2019.04.12", "title": " Заплатите ни 5 пъти по-ниски от средните в ЕС\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%be%d1%82-2/", "text": "Полицията издирва 16-годишната Зорница Красимирова Петрова, от София. На 10 април следобед тя е напуснала дома си в столичния ж.к. „Младост“ и оттогава е в неизвестност, съобщават от МВР. Зорница е висока към 165 см, със слабо телосложение, дълга, кестенява коса, с кафяви очи. Облечена е в син клин – имитация на дънки, с черно кожено яке. Обичайно носи слънчеви очила. По данни на близките, тя вероятно се придвижва в компанията на млад мъж на име Радослав, от Разград. Хората, които имат информация къде може да бъде намерена търсената Зорница Петрова, ще помогнат като съобщят данните на тел. 112 или 02 982 87 31. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Полицията издирва 16-годишно момиче от София"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b5%d1%80%d0%b3%d0%b8%d0%bd%d0%b8%d1%8f-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%bf%d1%80%d0%b0%d0%b2%d0%b8/", "text": "В момента тече 14-дневен срок за промени в Наредба № 5 за прилагане на правилата на биологично производство. Това заяви заместник-министърът на земеделието, храните и горите Вергиния Кръстева по време на среща с представители на биологичните асоциации. Тя уточни, че крайният срок, в който могат да подадат становища по Наредбата, е 18-ти април. „Създали сме необходимата организация и ще направим всичко възможно обнародването й да стане в рамките на месец април“, уточни Кръстева. За удовлетворяване исканията на бранша и за прозрачност на действията  ще бъда създаден и съвет по биологично земеделие, съобщават от МЗХГ. Биопроизводителите настояват процедурата за надзор на контролиращите лица да бъде прозрачна. По този въпрос Вергиния Кръстева обяви, че тя ще бъде публикувана на сайта на МЗХГ. Сред другите искания на бранша беше и да се изготви обобщен анализ, в който да се посочва колко контролиращи лица са проверени от Министерството и при колко са открити несъответствия. „Това можем да го направим, защото такъв доклад се представя в Европейската комисия“, каза още тя. По време на срещата стана ясно, че ще бъде създадена и работна група, която да работи по допълнителните промени, които ще бъдат направени в Наредба  № 5. Заместник-министър Кръстева покани представителите на биологичните асоциации да присъстват на предстоящото заседание на  Консултативния съвет по овощарство и зеленчукопроизводство, който ще се проведе на 22 април 2019 г. в МЗХГ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Зам.-министър Вергиния Кръстева: Правим промени в Наредба №5 по искане на биопроизводителите"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b7%d0%b0%d1%81%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d1%8a%d1%80%d0%b2%d0%b5%d1%82%d0%b0-%d0%b2-%d0%bd/", "text": "И този уикенд  столичани ще могат да садят дървета в Новата гора на София край „Суходол“. Новият  залесителен сезон стартира на 6 април, когато доброволците посадиха нови 3000  фиданки. С тях  засадените дървета в гората вече са 31 800. През този сезон засажданията ще се провеждат всяка събота и неделя от 10 до 16 часа и ще продължат, докато времето позволява, с изключение на празничните уикенди покрай Великден и Гергьовден, когато засаждането ще бъде преустановено. Новата гора на София край „Суходол“ е един от най-мащабните проекти, който Столична община реализира вече трета година. Той е насочен към трансформация на пустеещ общински терен в зелен филтър край града. За реализацията му, Столичната община осигурява фиданките от вида акация и дъб, уредите за засаждане и ръкавиците, като за самото засаждане се разчита изяло на доброволци. За  улеснение на всички желаещи  да засадят дръвчета в Новата гора на София край „Суходол“, Столична община разкрива извънредна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е „Новата гора на София“. Рейсът обслужва граждани между 9 и 16 часа, с интервал от час и половина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Продължава засаждането на дървета в Новата гора на София"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d1%84%d1%83%d1%82%d0%b1%d0%be%d0%bb%d0%b5%d0%bd-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d1%81%d0%be%d1%86%d0%b8%d0%b0/", "text": "Елена е сред осемте града, в които ще се реализира футболен проект за подпомагане на социалната интеграция, адаптация и пълноценна реализация в обществения живот на деца и младежи със специални образователни потребности. Идеята е чрез създаване на условия и възможности подрастващите да се включат в спортни занимания по футбол с цел подобряване здравословния начин на живот, физическата и психическата им пригодност. Мобилбокс – футболна и здравословна академия е проект на Българския футболен съюз като част от дългосрочната стратегия на организацията със социална насоченост. Той е финансиран по програмата Хеттрик на европейската централа УЕФА. На специална среща в Елена с участието на представители на футболни клубове, учители по спорт, експерти от общината проектът беше представен от координаторите Андрей Петров от БФС и Стоян Денев, представител на Зоналния съвет на БФС във В.Търново. Предстоят обучителни семинари за запознаване със съвременните тенденции в развитието на футбола като инструмент за здравословен начин на живот, за повишаване културата на младите хора и тези със СОП за разпознаване на различни видове зависимости и осмисляне на свободното им време чрез спортуване. Проектът предвижда и провеждането на футболен здравословен фестивал в Елена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Представиха футболен проект за социалната интеграция на подрастващи в Елена"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8%d1%8f-%d0%b2-%d0%bd%d0%b5%d0%b4%d0%b5%d0%bb%d1%8f-%d0%b7/", "text": "Променят движението в София в неделя заради велошествие и мач, съобщиха от Столичната община. Въвежда се oрганизация на движението за провеждане на традиционното велошествие за по-чист въздух. От 20.00 ч. на 13 април до приключване на мероприятието на 14 април се забранява престоят и паркирането на превозни средства на пл. „Народно събрание”. От 08.00 часа приключване на мероприятието на се забранява влизането на превозни средства по ул. „Цар Шишман” между ул. „Аксаков” и пл. „Народно събрание”. От 10.00 часа до приключване на мероприятието в неделя се забранява влизането на превозни средства по бул. „Цар Освободител” между ул. „Г.С.Раковски” и бул. „Васил Левски”, само при необходимост и по преценка на отдел „Пътна полиция” при СДВР. На 14 апприл се въвежда и организация на движението за провеждане на футболен мач. Забранява се престоят и паркирането на коли от 08.00 до 22.00 часа на 14 април при сектор „Г” на Националния стадион. От 14.00 до 21.00 часа забрана ще важи и за моста пред Национален стадион „Васил Левски”, както и за ул. „Ген. Гурко“ между бул. „Евлоги и Христо Георгиеви“ и бул. „Васил Левски“. От 18.00 часа в неделя до края на мача се забранява влизането на превозни средства, с изключение на автобусите на градския транспорт по ул. „Ген. Гурко” между бул. „Васил Левски” и бул. „Евлоги и Христо Георгиеви”. Такава забрана се въвежда и по бул. „Евлоги и Христо Георгиеви” между пл. „Орлов мост” и бул. „Черни връх”, както и по бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Променят движението в София в неделя заради велошествие и мач"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d0%b9%d0%be%d0%b0%d0%bd%d0%b0-%d1%85%d1%80%d0%b8%d1%81%d1%82%d0%be%d0%b2/", "text": "Очаква се до края на годината да заработят 22 нови сензора ще измерват качеството на въздуха в София, съобщи столичният зам.-кмет Йоана Христова по време на конференцията SOFAIR. Столична община е водещ партньор на проект AIRTHINGS „Ефективно използване на новите технологии за чист атмосферен въздух“, финансиран по Програма „Балкани – Средиземно море“ (2014 – 2020), който се реализира съвместно с общините Солун, Никозия, Тирана и Скопие. В рамките на проекта ще бъдат монтирани 22 мониторигови устройства от сензори за следене на показателите на въздуха. „Сензорните станции ще бъдат част от отворена платформа за мониторинг, която ще позволява визуализиране и анализ на данни за въздуха не само в София, но и в градовете партньори по проекта“, каза Христова. Стойността на инвестицията за доставката на сензорните станции и за разработката на платформата е в размер на 672 хил. лв. Към момента, след проведена процедура по Закона за обществените поръчки, вече е избрана фирмата, която ще достави сензорите, сключен е договор и предстои доставката им. Очакванията на общината са, че до края на 2019 г. сензорите ще бъдат внедрени. „Междувременно вече представихме 22-те геоидентифицирани локации, на които ще се разположат сензорите и които бяха определени чрез научно обоснован геопространствен мултикритериен анализ. Данните от сензорите ще се събират в Отворена онлайн платформа, която ще позволява събиране и анализ, както и възможност за добавяне на разширен обем от данни и от други източници – вкл. съществуващите станции на ИАОС и други източници на данни“, каза още Христова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Зам.-кметът на столицата Йоана Христова: Нови сензори започват да мерят въздуха в София до края на годината"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d0%b0%d1%87%d0%b5%d0%b2%d0%b0-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%bf%d0%be%d0%bc%d0%be%d1%89%d0%b8-%d0%bd/", "text": "Детските помощи няма да бъдат спирани при 5 неизвинени отсъствия, а ще бъдат насочвани към конкретното дете, но през училището, в което то учи или започне да посещава. Това заяви зам.-министърът на образованието Деница Сачева, информира БГНЕС. Тя участват в Националния съвет за тристранно сътрудничество, на който бяха обсъдени помените в Закона за социалното подпомагане. „Новата методика на МОН предвижда помощите за деца да се получават директно от училището, а не както досега – директно да се разплащат на родителите. С промените детето ще получава от училището си дрехи, храна, обувки и други придобивки”, обясни Сачева като подчерта, че през последните 2 г. правителството провежда политика за борба и превенция на отпадането на децата от училище. И ако допреди 2 години 206 хиляди деца са били извън училищата, то след двегодишна усилена работа вече е ясно, че от тях 87 хиляди деца са в чужбина, 40 хиляди са върнати в училищата, а родителите на 19 хиляди деца ги принуждават да работят и не ги пускат на училище. Тя обясни, че други около 10 000-11 000 деца са т.нар. „номади”, които постоянно пътуват с родителите си заради сезонната работа и не се записват на училище. Сачева заяви, че при спиране на помощта преди парите са били давани на училището и то се е разпореждало с тях както иска. Тя уточни, че за миналата година министерството е върнало в образователната система над 4 млн. лева. Сачева разясни защо досегашният механизъм за санкциониране на семейството не е работил. „Ще дам пример с 4-членно семейство, на което са му спрени детските. То получава детски за децата до 140 лв. на месец. Ако се спрат помощите, то на следващия месец ще получи 99 лв. Заради гарантирания минимален доход, понеже на всички ще им е паднал дохода, на следващия месец ще получат 190 лв. Затова не работи мярката в момента. Санкционираш ги този месец, но следващия месец взимат повече пари”, обясни зам.-министърът и добави, че когато имаш реалната заплаха да ти отнемат детските за 1 година, което е около 1000 лв. и няма начин да си ги върнеш ще имаш мотив да пускаш детето си на училище или предучилищна група в детската градина. Деница Сачева подчерта, че ако семейството получава друг вид помощи, то те няма да бъдат засегнати от промените в закона за социалното подпомагане, които се очаква да влязат в сила на 1.01.2020 г. Стана ясно още, че има предложение неизвинените отсъствия да бъдат увеличени от 5 на 10. Този законопроект беше подкрепен от работодателите и социалното министерство. Срещу него се обявиха синдикатите, които съзряха в него дискриминационен елемент, защото Конституцията не позволява да се отнемат права на хората, а в случая се касае именно за такова нещо. Ваня Григорова от КТ „Подкрепа“ заяви, че са против подготвяните промени в Закона. „Той е насочен към хора, които получават с изпълнение на множество критерии и изисквания мизерна социална помощ. Второ – защото от няколко години получателите на тези помощи намаляват с 20% всяка година. И трето – едва 6% от всички лица, които получават доходи под линията на бедност получават някакво подпомагане”, заяви. Тя предложи още да се премахнат изискванията за получаване на детски и всички семейства да получават такава. Григорова заяви, че родителите заплащат детската градина, както и че има общини, които не гарантират място на дете в градина и докато това не се уреди, то не следва да бъдат лишени от подпомагане. Вицепрезидентът на КНСБ Чавдар Христов не подкрепи предложените промени с мотива, че образованието на деца до 16-годишна възраст е гарантирано от Конституцията на Р България; и за неизпълнението на това задължение отговорност трябва да бъде търсена от родителите. Икономическите и бизнес организации напълно подкрепиха внесените промени в Закона. Според БТПП обвързването на получаването на социални помощи със задължителното посещение на училище е необходимо, за да може децата да придобият навици за по-нататъшно образование или започване на работа. От АИКБ, които също подкрепиха промените в Закона, родителят е отговорен за поведението на детето си; и социалното подпомагане освен права, дава и задължения. От организацията дори настояха все повече родители на деца, които получават социални помощи, да се включат в трудовия процес и да им бъде намерена сезонна работа като работници в земеделието, например. От Асоциацията поискаха и разширяване на обхвата на член 114А от Кодекса на труда, който касае еднодневните трудови договори. На първото четене на промените в Закона в пленарна зала бе решено семейните помощи за децата, които не посещават детски градини или училища, да бъдат спрени. При пет неизвинени отсъствия за един месец от учебно заведение семейството ще бъде лишено от допълнителното стимулиране. През 2019 г. месечната помощ за семейство с едно дете е 40 лв., за две деца – 90 лв., а за близнаци – 75 лв. Има подоходен критерий, според който доходите за член от семейството не бива да превишават 400 лв. на месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Зам.-министър Сачева: Детските помощи няма да бъдат спирани при 5 неизвинени отсъствия"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "В Русе висока скорост погуби млад моторист. 19-годишният младеж се е движел по международното шосе. В района на моста, който минава над оживен булевард, внезапно е загубил управление, информира  Ударил се е в мантинелата, при което е излетял и е паднал долу на платното. Инцидентът причини огромно задръстване района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " 19-годишен моторист загина при катастрофа в Русе"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d1%87%d0%b0%d1%81%d1%82%d0%bd%d0%be-%d0%bf%d0%b0%d1%81%d0%bf%d0%be%d1%80%d1%82%d0%bd%d0%be-%d0%b1%d1%8e%d1%80%d0%be-%d0%b2-%d1%88%d1%83%d0%bc%d0%b5%d0%bd/", "text": "Шуменски полицаи разбиха частно паспортно бюро в Шумен, което изготвяло лични карти и задгранични паспорти за чужденци, най-вероятно бежанци. Майсторът е 33-годишният Владимир Пламенов Василев, висшист, който се занимавал единствено с изработката на фалшификати и дори полицаи трудно разпознали ментетата, каза шефът на ОДМВР-Шумен ст.комисар Ялчън Расим пред журналисти в петък. „Труд“ научи, че шуменецът е художник. Смесвал е четири цвята бои, за да докарва цвета на паспортите. Той е арестуван и са му повдигнати три обвинения, прокуратурата ще иска постоянно задържане, каза прокурор Емилия Янчева. Частният цех за неистински документи е разбит след като на 10 април вечерта на бензиностанция на бул.“С.Велики“ в Шумен криминалисти засекли 33-годишния в момента на предаване на пратка. Той стоял продължително време в автомобил „Фолксваген“ и при проверка униформените забелязали пазарска чанта, а в нея добре опакована видеоигра. При разглобяването й между платките на играта са открити четири неистински български документи за самоличност – две лични карти и два международни паспорта, изработени с изключително прецизно качество. Те били на жена и двама мъже. Последвало претърсване в жилище в Шумен и къща в съседното село Салманово. Селският наследствен имот е бил ползван като помощен за печатарската дейност на Владимир. В апартамента имало истинско „паспортно бюро“, пълно с техника за предпечат, печат и производство на неистински документи за самоличност. Намерени са над 100 бели на цвят пластики, подготвени за производство на лични карти и свидетелства за управление на моторни превозни средства, матрица, бои, мастила. Иззети са 3 компютърни конфигурации, 6 принтера, гравираща машина, иглен плотер, ламинатор, инструменти за фина техника, термоламиниращи фолиа с релефни мотиви и кинеографски елементи. Криминалисти установили, че производството в цеха за изработка на лични документи е със затворен цикъл – шуменецът си набавял материалите, продавани в интернет, разполагал е с и необходимия софтуер за изцяло завършен цикъл на производство за трите вида документи. В имот в шуменско село освен принтери и техника за печат са намерени около 2,5 кг суха марихуана. По данни на Владимир личната карта е струвала 60 лв., а задграничния паспорт 100 лв. Владимир е бил съден за шофиране след употреба на алкохол. Неговите родители са педагози художници. Заедно с него е бил задържан 48-годишен куриер на документите, но след 24 часа е освободен. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Разбиха частно паспортно бюро в Шумен\t"}
{"url": "https://trud.bg/%d0%ba%d0%b0%d0%ba%d0%b2%d0%b8-%d0%b4%d0%b0-%d0%b1%d1%8a%d0%b4%d0%b0%d1%82-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d0%be%d0%bb%d0%b8%d1%82%d0%b8/", "text": "Износеността на партийно-парламентарните форми е необратима След Брекзит, на английски език, т.е., на чужд за Европейския съюз език, ли ще комуникират помежду си евробюрократите и евродепутатите? На пръв поглед това е въпрос вторичен, но при по-задълбочено вглеждане, на преден план изкача проблемът за достойнството на Евросъюза, за неговия международен авторитет и за възникващата комедийност на ситуацията. Да се преговаря със САЩ, Китай и Индия на английски език – да, това е логично, защото той е утвърден международен език, но да си говорят в коридорите и залите на Европарламента на английски – някак си не върви, защото между останалите 27 страни-членки на ЕС, няма нито една, чийто официален език да е английски. Този възможен проблем е бил достатъчно видим още в зародиш, преди повече от десетина години, когато малцина анализатори се опитваха да поставят въпроса за последиците, включително и езикови, ако глобалният играч Великобритания изпълни задачите си в Евросъюза и изчерпвайки ползите за себе си, откаже да се впише в сценария за Европа от федерален тип с позиция на почти равнопоставен участник в някакво си ядро на първа скорост. Проблемът, проспан от политиците, умишлено или не, сега трябва да се решава от езиковедите, но при твърде усложнена ситуация. Друго подобно, вече почти смехотворно размотаване при взимане на единственото нормално и правилно решение, е това за отмяна на крещящата нелепост със смяната на астрономическото време с някакво неистинско, наречено „лятно часово време“ и наложителното вече връщане към естественото, исторически утвърдено от хилядолетия време, съобразено със слънчево-лунния календар. Невежеството и наглостта на политиците понякога са толкова големи, че няма да е изненада, ако се опитат да ни пробутат, по подобие на третия пол, нов вид политическо време от трети тип. Разиграват около 500 милиона европейски граждани и никой в Европа не протестира. Странно! На фона на тези и още много други видимо нелепи решения, възниква въпросът: Колко от досегашните евродепутати имат добра професионална подготовка в областите на международното право, енергетиката, транспорта, търговията, образованието, дипломацията, системната методология и организационните структури, климатологията, дори и в историята и географията? Разчита се на професионализма на обслужващата администрация, а за нейното ниво може да се съди по нивото на произведените от нея документи. Според специалистите, работещи с тях – в повечето случаи те са на нивото на студентска курсова работа, най-много – на дипломна работа. И това е логично, като се съобрази, че отрочетата на всички партийни номенклатури от всички страни-членки са насочени натам и се конкурират почти само помежду си. Откъде произтича основният проблем? Истината е, че управлението чрез партии вече е твърде анахронично. То е като да караш колата си с гуми от отминалия сезон, при това износени. Следователно – време е за смяна на гумите. За специалистите е очевидна непригодността на старите форми на парламентаризъм да работят в новите условия. В епохата на супербързи телекомуникации и възможност за телеконферентни връзки и гласуване, в ЕС все още се разнасят куфари и кашони с документация между европейските столици, редуват се безкрайни пътувания от тук до там и от там до тук, и се прахосва скъпоплатено време по летищата. И то – само, за да се отчете предварително договорения глас и да се оформят политическите сделки. Повечето парламентаристи не четат това, за което гласуват, а и да се опитат да го прочетат, не винаги го разбират, защото е от непозната за тях област. Затова гласуват така, както им е наредено. Нещо, което биха могли да направят и без да пропътуват тези разстояния и да похабят значителни суми.  Може би, ако нямахме телевизия, все още щяхме да вярваме на парламентаризма като ефективно средство за управление. Откакто обаче европейските граждани имат възможност да наблюдават в преки предавания работата на Европарламента и особено на Британския парламент, чиято комедийна трагичност вече няма как да се скрие, става все по ясно, че износеността на партийно-парламентарните форми за управление е необратима и е време да започне дискусия за нови форми с по-висок коефициент на полезно действие. Европейският парламент не е място за обучение на начинаещи политици. Предстоящите евроизбори се провеждат в много сложен преходен етап, така че в твърде малката квота, която ни е отредена, не би следвало да има нито една безполезна, слабополезна или вредна личност. В сегашните международни условия избранниците на всяка държава съставляват нейният национален отбор и трябва да се чувствуват като същностна част от него, независимо от факта, че са излъчени от различни клубни отбори, тоест – партии. Освен това, за държавите от бившия „Източен блок“ е много важно да докажат, че народите им не отстъпват в интелектуално отношение на западните си партньори и могат сами да определят собствената си скорост. Затова високата образованост- общокултурна, езикова и професионална, следва да бъде задължителна за представителите на всички етноси. При действащата сега двустепенна изборна система, същинският подбор се извършва от партийните ръководства, а не чрез самите избори, които имат характер на избор между вече подбраните. Поради това, именно върху партийните лидери пада тежестта да се издирят и включат в листите амбициозни творчески личности с изградени умения да съчетават националните с общоевропейските интереси, както и с изграден филтър за думите си и умение да аргументират и отстояват тезите си. Не е лесно, но е наложително да се отсеят всички партийни кариеристи и такива, около името на които има, или е имало корупционни и морални съмнения. Следва да се има предвид, че вече не прави добро впечатление да се включват млади непознати лица с все още недоказана обществена полезност. В последната фаза, подборът на партийните ръководства и съответно изборът, осъществяван от гражданите, следва да се съсредоточи върху прочистване на листите от всички онези, които в решителен момент могат, поради слабост или алчност, да се окажат национални предатели, продажници, или най малкото – мързеливи егоисти. Ако лидерите на партиите са умни, няма да подлагат на проверка авторитета си, оглавявайки листите. Преференциалният вот дава две възможности: – претендентите за преференции да докажат своите предимства чрез публично представяне на дипломи, книги, патенти и други свои достижения; – избирателите да прочистят листите от партийни кариеристи и лица със съмнителна морална устойчивост и преданност към националната кауза. Целта е – в Европарламента да се изпратят само доказани професионалисти с обществено-политически тип мислене и комуникативни умения. И доколкото е възможно да се предвиди – почтени и отговорни пред родината си. Изводът от това, което наблюдаваме през последните години, е, че вече е наложително институцията „Европейски парламент“ да бъде преосмислена и рационализирана – съдържателно и конструктивно. Предстои да се формира един, вероятно преходен европарламент, който може и да не завърши мандата си до край, но е много важно да бъде екип от стратегически мислещи професионалисти, защото нему се пада отговорната задача да подготви съдържателната промяна в ЕС и прехода към една по-рационална организационна система с гъвкаво и ефективно управление.", "date": "2019.04.12", "title": " Какви да бъдат евродепутатите – политици или професионалисти\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1-28/", "text": "Тук ще се случи най-доброто, хем ще имаме магистрала, хем ще запазим ценните находки и ще направим туристически център Кметът на Благоевград д-р Атанас Камбитов от ГЕРБ е вече втори мандат градоначалник. И ще бъде кандидат за трети. С него разговаряме за проблемите и успехите на Благоевград, за атаките на опонентите и за кампанията за местни избори, която предстои, но реално вече е започнала. – Г-н Камбитов, приключи ли сагата с археологическите разкопки, които бяха открити на трасето на АМ „Струма“ край Благоевград и как се реши този важен казус?  – Първо магистралата е много важна, но не трябва да се противопоставя пътят на археологията. И решението е, че и двете неща трябва да се случват. Първата добра новина е, че отсечката на магистралата се строи. Всичко е в срок и това е добре, защото ще доведе до тласък в икономическото ни развитие. И втората добра новина е за казуса „Скаптопара“, защото за нас разкопките също са много важни. В тази посока работим в много добър синхрон с АПИ, с министерство на културата, с министерство на регионалното развитие и общината. В момента се извършва преместването на находките. – Как ще случи това?  – Специално за археологията ще направим голямо обществено обсъждане в Благоевград и ще се чуят мненията на всички експерти, специалисти и граждани. На база на обсъждането общината ще направи задание за комплексно решение как ще продължим да развиваме и социализираме обекта и накъде ще се продължи проучването, изграждане на туристически център, на допълнителна инфраструктура, на обходен път, паркинги, места за услуги. Това ние го правим като проект и после на етапи ще се реализира, търсейки всички възможни финансови източници. Така, че тук ще се случи най-доброто, хем ще имаме магистрала, хем ще запазим ценните находки и ще направим туристически център. – Кмете, имате ли идея всички ценни находки, открити при разкопките, да се рекламират съвместно с други общини?  – Да, това е идеята ни – да създадем един регионален туристически продукт с общините в региона. Например да се предлага пакет и връзка с Хераклея Синтика, Сандански и други, за да има ефект и до доведем повече туристи. – До местните избори има доста време, но още от миналата година общината и вие лично станахте обект на агресивен черен пиар и фалшиви новини, усеща се напрежение в общинския съвет, местната опозиция се опитва да се организира на принципа всички срещу вас. Такава ли ще бъде кампанията?  – Може би е зададен модел такъв модел. Ако погледнете опорните точки, почти навсякъде са едни и същи, като се почне от чистотата на въздуха и се стигне до каквото се сетите. Ние работим на принципа – ние си вършим задълженията, а те си атакуват. Има много говорене, но всички решения в общинския съвет се взимат с огромно мнозинство и нямам върнато решение. Мисля, че това е повече от показателно. Това, че трима-четирима човека искат да принизят тона, си е тяхна работа. Те не участват в дебат, а идеята им е да се оплюва и очерня всичко. Целта им е да се опростачва всичко до степен да се профанизира. Това дори не искам да го коментирам. За мен е важно другото какво правим и какво се случва в Благоевград. – Но такава ли ще бъде предизборната кампания – мръсна и непочтена?  – Явно на някои опоненти това е идеята – да въвлекат всички в мръсотията. Моята няма да бъде такава. Може да звучи като клише, но аз искам да ме съдят по делата и по това какво сме направили. Но не мисля, че наистина може да се печели с черна кампания. За толкова време не чух никакво градивно предложение от тези хора. Те следват едни опорни точки, които стигат до степен на откровени лъжи – като се почне от това, че градът ни замира, че вече няма население, а това не е така. В момента сме над 108 хиляди регистрирани, македонците са 30 хиляди. Когато станах кмет, населението бе 80 хиляди, а македонците – 17 хиляди. Но цифрите сами говорят. Реално градът нараства. Хората живеят вече динамично. Едни отиват в столицата, други идват от областта тук. Част от тези, които говорят и ни оплюват са строителни предприемачи, нали строят в Благоевград, ами да кажат кой им купува имотите. При нас има строителен бум, ако сме зле, защо ще се строи, при това се купува на зелено. В момента сме в пика на строителството след 2008 година. Това означава,че има интерес. И още казват: няма хора, а в същото време всички се мръщят, че стоят по 20 минути на кръговите кръстовища, защото има огромно движение. Откъде са тези хора? – Кои лъжи смятате за най-абсурдни?  – Черната кампания стигна до там, че да се тиражират лъжи, като тази, че бирената фабрика се изнася от града, че Американският университет се мести, че Югозападният университет едва оцелява. Ами това са пълни лъжи. Югозападният университет има по-голям прием в сравнение с предходната година, има най-високата акредитация откакто съществува университетът. Нищо никъде няма да се мести и изнася, съобщиха самите фирми. Не може така, това се прави от хора, които явно не обичат Благоевград. – Какво е положението с инвестициите и работните места?  – В Благоевград безработицата е много ниска. Справка на Бюрото по труда показва, че тя е 5,7%. Да, лошо е, че „Булгартабак“ беше затворен в града, така е. В цял свят този сегмент се преструктурира. И да, това не променя факта, че едни хора остават без работа и това е лошо. Но иначе като инвестиции нека ги разгледаме в две групи. Имаме бум на инвестиции в малките фирми и се вижда, ако погледнете от Е-79 надолу, всичко се застроява и това са все малки фирми с работещи до 30 души. Разширяваме парцели извън общия устройствен план. Те са с предимство, когато са за промишлено строителство. Имаме такива стотици. И се произвежда всичко – от опаковки до фирма със 150 товарни коли, например. И тези малки инвеститори за мен са гръбнака на икономиката, защото са много по-мобилни. Да, ако говорим вече за стратегически инвеститори, такива с 3 хиляди места няма. Но вече и такива идват и ни оглеждат, защото това е държавна политика, премиерът и правителството също съдействат. Това, че не даваме гласност е друг въпрос, но те искат така – докато не стане нещо да не се обявява. И такива инвеститори не гледат само Благоевград, оглеждат и други общини. – И няма никакъв проблем?  – Категорично трябва да се каже къде е проблемът на Благоевград, защото се използва и се спекулира. Имаме два основни проблема: Единият се отнася и за цяла България. Нямаме квалифицирана работна ръка, която се търси в момента на пазара. То дипломирани много, но дали се търси точно тяхната квалификация, това е важно. При нас една канадска фирма намали работниците. Ами те преди да започнат работа, искаха да стигнат производство до 1200 души. Стигнаха до 480 и дори извозваха работници от съседни общини. Но заради различни причини инвеститорът в един момент се сви. Другият основен проблем за Благоевград е, че нямаме общински терени. Господ да слезе, няма как да се промени този факт. И като нямаме, няма как да преотстъпим такива на инвеститорите. Допреди да встъпя в длъжност, не са актувани общинските земи и това е дало възможност терените да бъдат върнати и възстановени и да се смени собствеността. В момента ние терен повече от 5 дка на парче нямаме. И какво означава приказката „Кмете, намери инвеститори!“ Това не е работа на кмета, неговата работа е да създава условия. Към тези фирми, които са тук, дори съм назначил отделни хора, които да отговарят за тях и да помагат за всички процедури. Всячески помагаме и съдействаме. – Старата промишлена зона на града няма ли някакъв шанс за развитие?  – Нека да политизирам малко, а не да викаме кмета и ГЕРБ. Хората да си спомнят кой съсипа тия заводи. Кой ги приватизира? Сега всичко е частна собственост и се взеха за без пари. И ако при тях иде голям инвеститор, те продават вече на огромни цени. – При този строителен бум в града има ли зелена площ, която да сте застроили, защото и такива нападки има?  – Категорично заявявам, че няма. Не е застроена нито сантиметър общинска площ зелена. Там, където е имало някакви дръвчета и е станал строеж жилищен, то всичко това е частно. Ние няма как да спрем частника да строи на възстановена собствена земя, върната със съдебно решение. И не само, че нямаме застроена зелена площ, но и имаме изграждане на нов парк – 62 декара и то в центъра на града. И сега го облагородяваме. И още един парк на „Даме Груев“ направихме. Тази година увеличихме над 20 пъти бюджета за озеленяване. Проектира се зелен пояс за всички възлови места и междублоковите пространства. – Господин Камбитов, кажете каква е историята с главния архитект на града?  – Уволних дисциплинарно главния архитект и съм го дал на прокуратурата и на КПКОНПИ, защото там има наистина много сериозни нарушения. Дойде сигнал от гражданин и веднага отреагирахме. Това бе първият конкретен сигнал срещу него. Честно казано, не сме предполагали какви ги е вършил този човек. Ние сме подали 1400 страници, като материали на компетентните органи и чакаме да си свършат работата. Схемата е била следната: главният архитект е работил с един общински съветник, като партньори и всичко е описано как е действал механизмът. Но това, което е правено, не е корупция, то е нещо повече. В момента тече разследване. Има фрапиращи данни, там където общинският съветник е строял, има апартаменти и главният архитект. Но нека компетентните органи си свършат работата. – Общината направи оригинална и практична кампания „Ти предложи, кмете направи!“. Какъв интерес имаше към нея и какво залегна от предложенията на хората?  – Наистина кампанията е много успешна. Цял град си даде предложенията. Бяха над 100, но като казвам тази цифра, имам предвид, че предложенията дойдоха обединени – например от цял квартал, махала, живущи на улица, от малки общности. Всички идеи ги изпълняваме и ще бъдат изпълнени. Те вече са заложени в програмата и бюджета на общината. Енергията на хората е важна, те сами се заинтересуваха и развълнуваха от това как изглежда техния вход, улица, квартал. Хората искат пейки, дръвчета, плочки и хубавото на тази кампания е, че стигна до всеки. – Прави впечатление,че вие искате да създадете в този град една голяма общност, която да бъде активна и позитивна. Правите кампании за приобщаване на хората. Дава ли резултат тази политика?  – Дава, разбира се. Вижте, че драстично намаляха вандалските прояви. Хората идват на всички мероприятия, които правим и вече не са безразлични и апатични към онова което се случва в града. Аз гледам на Благоевград като дом, искам всичко да е подредено и уютно. И искам и всеки жител така да чувства своя град. Нашият гост  Доктор Атанас Камбитов е роден е на 30 април 1967 година в Благоевград. По професия е лекар. Специализира „Кожни и венерически заболявания”. В продължение на три години е лекар в град Кочериново. Магистърската си степен по „Стопанско управление” получава в УНСС. Общински съветник е от групата на ГЕРБ в Благоевград от 2007 г. През 2009 г. става депутат в 41-вото НС. През ноември 2011 г. е избран за кмет на Община Благоевград с 18 709 гласа – 64.5% от вота на избирателите.  Баща е на три деца.", "date": "2019.04.12", "title": " Кметът на Благоевград д-р Атанас Камбитов пред „Труд“: Гледам на града като на дом – искам всичко да е подредено и уютно"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%bd%d0%b0-%d1%86%d0%b2%d0%b5%d1%82%d0%b0%d0%bd%d0%be%d0%b2/", "text": "По-малко от два месеца преди изборите за нов европейски парламент, вече стартиралата, макар и неофициално, предизборна кампания в България се очертава да бъде всичко друго, но не и безинтересна. Вълните от журналистически разследвания, свързани със съмнения за корупционни практики, се вляха в океана от взаимни обвинения между политическите формирования у нас. Гласоподавателите лесно могат да удавят интереса си към предстоящия вот в тази среда, където едва ли словестните островчета, касаещи бъдещето на Европа и ролята на България в него, ще успеят да привлекат достатъчно внимание. Жалко, но това е ситуацията и ние следва да се съобразяваме с нея. Дебатът за Европа ще остане привилегия на затворени, отчасти маргинални клубове и групи от хора, но не и привилегия на широкото гражданско общество. Може би самото гражданско общество няма желание да се акцентира на този дебат и предпочита да обърне взора си към обвиненията в корупция. Така да бъде. Не смятам да навлизам в конкретика по различните казуси, свързани с представители на ГЕРБ, БСП, „Обединени патриоти“ и още много други партии, както и висши държавни чиновници като шефа на антикорупционната комисия Пламен Георгиев. Достатъчно отговорни органи, наред със самата КПКОНПИ и прокуратурата, разследват случаите, а човекочасовете, посветени на обсъждане на тези случаи в телевизионни студиа и печатни материали, биха стигнали за изграждане поне на няколко етажа от луксозен небостъргач в София. Вместо това смятам да анализирам ситуацията преди европейските избори и по-скоро какво ще донесат те за безспорно едно от основните лица на българската политическа сцена през последните над 10 години – Цветан Цветанов. Ако има човек, за който тези избори са наистина изключително важни, то това не са водачите на листите на ГЕРБ и БСП Мария Габриел и Елена Йончева. Не са дори лидерите на двете основни партии Бойко Борисов и Корнелия Нинова. Макар рядко да се признава в България, при всеки вот има загубил и спечелил, и независимо от коя страна на това разграничение останеш, то винаги идват следващите избори, където можеш да се реваншираш. Не такава е обаче ситуацията пред Цветан Цветанов. Замесването на името на заместник-председателя на ГЕРБ в имотните скандали от последните седмици нанася сериозен удар на партията преди вота. Този факт се отчете както от председателя й Бойко Борисов, така и от последните социологически проучвания. Ударът е факт и Цветанов има своето отношение към него. Подаването на оставка като председател на парламентарната група на ГЕРБ, макар мнозина да го подценяват като факт, е сериозен акт на отстъпване от ръководната позиция, която Цветанов заема в партията. Чисто физическото присъствие в Народното събрание и ежедневното общуване, както с представители на собствената му парламентарна група, така и на управляващата коалиция и опозицията, са нещо, което не може да бъде заменено с лека ръка. Независимо, че вече е нещатен сътрудник на ПГ на ГЕРБ. Извън предизборна ситуация, в каквато се намираме в момента, постовете на председател на Изборния щаб и зам.-председател на партията са несравними по значение с председател на най-голямата парламентарнат група в парламента. Както вече споменахме обаче, в момента се намира в предизборна ситуация, а кампанията чука на вратата. В този контекст, запазването на Цветанов като председател на предизборния щаб на партията носи особен вид риск, при това предимно за самия него. През визираните дотук 10 години заместник-председателят на ГЕРБ си създаде образ на човек, който печели избори. Самият Бойко Борисов създаде традицията да го награждава с часовник за всяка изборна победа, а тези часовници се натрупаха. В това поле на размисъл е логично да допуснем причината Цветанов да запази водещата си позиция в подготовката на партията за изборите. Подобно на футболното игрище, политическите треньори също нямат навика да променят състав, който бие. Какво обаче ще се случи, ако съставът не бие? В случая дори не говорим за същинска изборна загуба от страна на ГЕРБ спрямо опонентите им от БСП. Бърза справка с резултатите от последните европейски избори, провели се през 2014 г., ни показва, че партията на Борисов е завоювала над 680 000 гласа срещу малко над 424 000 гласа за тази на Нинова, управлявана тогава от Сергей Станишев. Всъщност резултатът от близо 19% за БСП е много по-близък до този на ДПС (17%), отколкото този на ГЕРБ, които получиха над 30%. Неизбежните електорални негативи, които носи едно управление, както и мобилизацията в ляво през последните години, не биха могли да бъдат оправдание за стапяне на разлика от 11% само за един европейски мандат. Логиката на разсъждението сочи, че ако съставът на ГЕРБ не бие, при това убедително, вината ще бъде съсредоточена в своеобразния му капитан, какъвто в случая се явява Цветан Цветанов, запазвайки поста председател на предизборния щаб. Тази теза се потвърждава и от последното изказване на „треньора“ в ГЕРБ – Бойко Борисов, според когото има кой да накаже Цветанов, като такива правомощия имат както хората, така и самият той.   Вариантите при победа Обект на анализ следва да бъде и възможността ГЕРБ да спечели победа, която да изглежда достатъчно убедителна както пред собствения електорат на партията, така и пред политическите опоненти. При подобно развитие на обстоятелствата Цветанов по всяка вероятност, при това може би с основание, ще претендира за запазване на ръководната си позиция в партията, поне по отношение на организиранато на изборните кампании и работата с местните структури. Както вече споменахме, малцина биха посмели да прекроят състав, който печели. Каквото и да се случи през следващото време, изборите се очертават изключително интересни. Особено за Цветан Цветанов.", "date": "2019.04.12", "title": " Изборите на Цветанов\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b4%d1%83%d0%b1%d1%80%d0%be%d0%b2%d0%bd%d0%b8%d0%ba-%d0%bf%d0%b0%d1%80%d1%82%d0%bd%d1%8c/", "text": "„За всички нас, които принадлежим към голямото европейско семейство на страни-членки или такива, които вървят по пътя към ЕС, е от особено значение задълбочаването на всеобхватното стратегическо партньорство между ЕС и Китай като фактор на мира, просперитета и устойчивото развитие“. Това заяви министър-председателят Бойко Борисов в речта си по време на пленарното заседание на Осмата среща между държавните и правителствените ръководители на страните от ЦИЕ и Китай в Дубровник, съобщиха от пресцентъра на Министерски съвет. Пред участниците в Срещата на върха българският премиер Борисов отбеляза ползотворната роля и резултатите от форума „16+1“ миналата година, който беше домакинстван от България. „На срещата беше потвърдено и общото ни  разбиране, че „16+1“ може да се развива успешно само като допълнение към стратегическото партньорство ЕС-Китай, спазвайки принципите на откритост, реципрочност, равно третиране и върховенство на закона“, заяви министър-председателят Бойко Борисов и отбеляза като важен резултат решението, взето в София, за създаването на Глобалния център за партньорство. Българският премиер посочи и други резултати в практическото сътрудничество между България и Китай – изпълнението на споразумението на стойност 1,5 млрд. евро между банките за развитие, участието на китайски компании в търгове за инфраструктурни и транспортни проекти, предстоящото откриване на изнесени визови центрове в 15 китайски града. В изказването си по време на пленарното заседание Борисов информира, че по време на Срещата на местните лидери на „16+1“ в София развитие получиха демонстрационната база и павилионът за електронна търговия на селскостопански продукти в Пловдив. Министър-председателят посочи още, че в София и други градове вече се движат доставени от Китай дизелови и електрически автобуси, които се приемат добре у нас. Пред участниците във форума българският премиер обърна внимание и на въпроса за ограничения обхват на изнасяните стоки за Китай. „Разчитаме на подкрепата на китайското правителство за набелязване на конкретни мерки за разширяване и улесняване достъпа до китайския пазар, както и за ускоряване на процедурите за разрешения за внос“, заяви министър-председателят. По думите на Борисов китайските инвестиции следва да са в унисон с правилата на ЕС и без държавни гаранции, чрез концесии, модернизиране на съществуващи производства, участие в индустриални и логистични паркове, смесени проектни компании. „Придаваме голямо значение на свързаността на региона в инфраструктурата, енергетиката, дигиталната сфера, туризма, където Китай може да намери своето място и значимо присъствие“, отбеляза премиерът Борисов. В тази връзка българският министър-председател посочи за пример инициативата „Един пояс, един път“ и изрази надежда, че тя ще продължи да се развива съобразно Стратегията на ЕС за свързаност между Европа и Азия, Транс-европейската транспортна мрежа и Платформата за свързаност ЕС-Китай. Като крайна цел на инициативата премиерът Бойко Борисов каза, че очаква и реализирането на конкретни проекти и на българска територия. В края на речта си пред участниците в Осмата среща на държавните и правителствените ръководите на страните от ЦИЕ и Китай премиерът Бойко Борисов заяви, че се надява на увеличаване на пътуванията на китайски туристи в България и страните от региона и за засилване на обмена в образованието, културата, науката и технологиите, иновациите и електронната търговия.", "date": "2019.04.12", "title": " Премиерът Борисов в Дубровник: Партньорството между ЕС и Китай е фактор на мира и устойчивото развитие"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%be%d0%b1%d1%80%d0%b0%d0%b7%d1%83%d0%b2%d0%b0-%d1%87%d0%b5%d1%82/", "text": "След втория ден на протест в Габрово са образувани три бързи производства и едно наказателно производство по общия ред за действия на участници в него, съобщиха от районната прокуратура в града. Бързите производства се водят срещу 27-годишния П.Р.П., 19-годишния П.М.П и 28-годишния П.А.А., всички от Габрово за това, че около 21.30 часа вчера  са пречили на полицейски служители да изпълнят задълженията си – престъпление по чл. 270 ал. 1 от НК. Образувано е и досъдебно производство за запалено имущество със значителна стойност – две полумасивни едноетажни постройки на ул. “Батак“. В тях не е имало хора. Действията по разследването продължават под ръководството на Районна прокуратура-Габрово.", "date": "2019.04.12", "title": " Прокуратурата в Габрово образува четири производства след вчерашните размирици"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%be%d1%81%d1%82%d0%b0%d0%b2%d0%b0%d0%bc-%d0%b4%d0%b0-%d1%80%d0%b0%d0%b1%d0%be%d1%82%d1%8f-%d0%b2-%d1%81%d0%be%d1%84%d0%b8/", "text": "Искам да отговоря на всички, които през последните седмици ме питаха дали ще се кандидатирам за евродепутат. Отговорът ми е категорично „Не“. Това заяви лидерът на БСП–София Калоян Паргов, съобщават от пресцентъра на партийната структура. „Благодаря на десетките районни и общински организации от София и страната, които издигнаха моята кандидатура за представител на БСП в Европейския парламент. Благодаря им за доверието и оценката за мен и моята работа“, каза още той и обясни защо остава да работи в София: „Защото за мен София е свързана с кауза, която има две измерения – работата за БСП начело на най-голямата организация в партията и работата за столицата, като общински съветник и председател на групата на БСП в СОС. Тук се чувствам полезен и щастлив“. Той акцентира върху това, че си дава ясна сметка за отговорността на столичните социалисти за представянето на БСП на изборите на 26 май и подготовката за участието в местните избори през есента. „Тези два важни ангажимента, които стоят пред мен и Градската организация през тази година, не ми дават възможност дори да се замисля за ново лично кариерно развитие“, категоричен е Паргов. „Но съм напълно убеден, че представителите, които ще изпрати софийската организация на БСП в Европейския парламент, ще се представят достойно и ще дадат своя принос за постигането на целите и принципите, които отстояват социалистите. Така, както беше и досега“, убеден е Калоян Паргов.", "date": "2019.04.12", "title": " Калоян Паргов: Оставам да работя в София"}
{"url": "https://trud.bg/%d0%b4%d0%b5%d0%bd-%d0%bd%d0%b0-%d0%be%d1%82%d0%b2%d0%be%d1%80%d0%b5%d0%bd%d0%b8%d1%82%d0%b5-%d0%b2%d1%80%d0%b0%d1%82%d0%b8-%d0%b2-%d0%b0%d0%b2%d0%b8%d0%be%d0%b1%d0%b0%d0%b7%d0%b0-%d0%b2%d1%80%d0%b0/", "text": "Авиобаза „Враждебна“ в София организира Ден на отворените врати по повод Международния ден на авиацията и космонавтиката. До 15.00 часа всички посетители могат да видят авиационна техника, оръжия и екипировка. Хората могат да влязат и в кабините на военно-транспортните самолети и да ги разгледат отблизо. Снимки: Цветан Томчев", "date": "2019.04.12", "title": " Ден на отворените врати в авиобаза „Враждебна“ (СНИМКИ)"}
{"url": "https://trud.bg/%d1%82%d0%b5%d0%bb%d0%b5%d0%bc%d0%be%d1%81%d1%82-%d1%81%d0%b2%d1%8a%d1%80%d0%b7%d0%b0-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b1%d1%83%d1%80%d0%b3%d0%b0%d1%81-%d1%81-%d1%83%d0%ba/", "text": "Телемост свърза възпитаниците на българското СОУ „Св.Св. Кирил и Методий“ – Бургас и украинското 7-мо средно общообразователно училище в гр. Николаевск. Контактът между двете училища и виртуалните срещи се провеждат с помощта и под патронажа на почетния консул на Украйна в Бургас – Димитър Караненов от 2014 г. насам. В нашия глобален свят е важно младите хора от различни народности да имат възможност да общуват, да се опознават взаимно и да обсъждат теми, които ги вълнуват, коментираха от Почетното консулство на Украйна в Бургас. Всеки от телемостовете е подчинен на определена тема. Тази година тя е „Ученическо самоуправление”. Учениците от Бургас и Николаевск представиха разнообразните форми на самоуправление в своите училища. Най-малките възпитаници на СОУ „Св.Св. Кирил и Методий“ – от първи  клас, поздравиха своите украински приятели с песни, изпълнени на български и руски език, второклансниците представиха драматизация на приказката „Дядо вади ряпа” на руски език, а дванадесетокласници се включиха със стихотворение на Тарас Шевченко на украински език и украинска народна песен.", "date": "2019.04.12", "title": " Телемост свърза ученици от Бургас с украинчета в Николаевск"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d0%b7%d0%bf%d0%b8%d0%bb%d0%b8-%d1%81%d1%80%d0%b5%d0%b4%d0%bd%d0%be-%d0%bf%d0%be-75-%d0%bb%d0%b8%d1%82%d1%80%d0%b0-%d0%b1%d0%b8%d1%80%d0%b0/", "text": "През 2018 г. консумацията на бира на глава от населението в България е 75 литра или 150 стандартни бутилки пиво. 93% от изпитата в страната бира е произведена в България, по данни на Съюза на пивоварите в България (СПБ). Браншовата организация проведе второто издание на своята Национална бирена академия и събра на едно място директорите на националните пивоварни асоциации на Чехия, Полша, Румъния, Словения и Унгария. От СПБ посочиха, че българите продължават да предпочитат произведената в страната бира. Все повече се утвърждава тенденцията за нарастващ интерес на потребителите към безалкохолните и нискоалкохолни бири. От всички алкохолни индустрии пивопроизводството е единственото, което позволява продуктът да бъде с 0% или под 0,5% алкохол. В същото време безалкохолното пиво съдържа същите натурални съставки, вкусови и ароматни качества като традиционната бира. Все по-широко се развива и сегментът на специално разработваните бутикови пива, включително с повишено съдържание на антиоксиданти и витамини – позитивна тенденция, която предоставя различни възможности на пазара за удовлетворяване на изискванията на все повече потребители. Преподавателят по технология на пивото от Университета по хранителни технологии (УХТ) – Пловдив, д-р Петър Недялков подчерта, че бирата е нискоалкохолно питие, продукт на ферментация и традиционно се произвежда от пълноценни натурални суровини – вода, малц, хмел и пивни дрожди. Те са с доказани хранителни свойства, богати на витамини, антиоксиданти, минерали, соли и фибри. Именно характерните качества на съставките на пивото и особеностите на технологичния процес, правят възможно производството на повече от 55 000 марки и над 100 вида пиво, според които се определя т.нар. „стил“ или „тип“ бира. Интересен факт е, че пивото съдържа близо 900 съединения, които обуславят спецификите и характера на напитката. Д-р Петър Недялков опроверга мита, че бирата от една и съща партида е различна в различните опаковки. „Единственото, което се случва, е че пивото преминава през различни бутилиращи линии – за стъкло, кенове, кегове или PET, но това не променя самия продукт. Трябва да се отбележи обаче, че видът опаковка има значение за срока на годност на пивото. Ето защо, ние винаги съветваме потребителите внимателно да четат етикетите, още повече, че произвежданите в страната бири имат списък на съставките и стойността на калориите на етикетите си“, сподели той. „Националната бирена академия продължава и през тази година с поредица от инициативи, с които се стремим да разширим познанието за пивото и съвременната бирена култура. Едно от най-важните неща е прозрачно, с научни доказателства и факти, но по разбираем и популярен за крайния потребител начин, да дадем информация за категорията и технологичния напредък в пивоварната индустрия.“, обясни изпълнителният директор на СПБ, Ивана Радомирова.", "date": "2019.04.12", "title": " Българите изпили средно по 75 литра бира през 2018 г."}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%81%d1%82%d0%be%d0%b9%d1%87%d0%be-%d0%bf%d0%be-%d1%81%d0%bb%d1%83%d1%87%d0%b0%d0%b9-%d1%87%d1%80%d0%b4/", "text": "Навръх 62-ия си рожден ден Стойчо Младенов получи награда от казахстанската лига. За осми път Екзекутора на „Ливърпул“ бе отличен с приза за най-добър треньор на кръга. Младенов и неговият „Кайсар“ станаха първите, които взеха точка от шампиона и хегемон на местния футбол „Астана“. Всички награди на Младенов за №1 на кръга са с „Кайсар“, преди това той води за кратко и „Атирау“. Футболистите пък изненадаха треньора си с уникален подарък. В гравиран с казахски орнаменти дървен сандък играчите на „Кайсар“ поставиха специално изработен за Младенов плакет. За трета година поред треньорът празнува рождения си ден в страната. Преди 24 месеца Младенов стана на 60 години и губернаторът Кримбек Кушербаев го дари с кон. ЦСКА, отборът на сърцето на Стойчо, поздрави своята легенда чрез официалния си сайт. Също за празника Младенов научи и жребия за четвъртфиналите за купата на Казахстан – гостуване на „Иртиш“ с треньор Димитър Димитров. Преди две седмици „вълците“ спечелиха в Павлодар с 1:0 за първенство.", "date": "2019.04.12", "title": " Награда за Стойчо по случай ЧРД"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%bc%d0%b0%d1%8f-%d0%b5%d0%b2%d1%80%d0%be%d0%bf%d0%b0/", "text": "Жоао Феликс от „Бенфика“ смая Европа. 19-годишният талант наниза хеттрик при успеха над „Айнтрахт“ с 4:2 в първи мач от 1/4-финалите в Лига Европа. Нападателят е най-младият играч в турнира с три попадения в един мач. Феликс се отчете и с асистенция за другия гол, който отбеляза Рубен Диас. Талантът на „Бенфика“ е желан от редица европейски грандове и е смятан за новия Кристиано Роналдо. “Емиори на „Реал“ (Мадрид) бяха на мача“, написа португалският вестник „А Бола“, като добави, че цената на Феликс е 120 млн. евро. През настоящия сезон талантът има 35 срещи и 15 попадения във всички турнири за тима от Лисабон. Снимка: Twitter", "date": "2019.04.12", "title": " 19-годишен смая Европа"}
{"url": "https://trud.bg/%d0%b1%d0%b8%d1%82%d0%ba%d0%b0-%d0%bd%d0%b0-%d1%80%d0%be%d0%b1%d0%be%d1%82%d0%b8%d1%82%d0%b5-%d0%b2-%d0%b1%d1%83%d1%80%d0%b3%d0%b0%d1%81-2/", "text": "Роботи ще се изправят един срещу друг в невиждана битка на 7-ми май в Бургас. Това не е сценарий на поредния научно-фантастичен филм, а реално състезание по роботика, в което ще участват ученици от професионалните гимназии, в които се изучават информационни технологии. Атрактивното „ROBO CHALLENGE BURGAS“ ще се проведе на 7 май от 15.00 часа на площад „Тройката“. Футуристичната надпревара ще протече в четири кръга – мини сумо, следене на линия, състезание с Лего роботи и демонстрация на роботи. Целта на състезанието е учениците да демонстрират знания и умения в областта на съвременните информационни технологии, управлението на киберфизични системи и алгоритми. В състезанието, което ще се проведе за първи път в града, ще вземат участие и учениците от Професионална гимназия по компютърно програмиране и иновации, в която децата изучават роботика. Освен съревнованието гимназиите, участващи в „ROBO CHALLENGE BURGAS“, ще представят пред зрителите свои макети и инсталации в специално подготвена шатра. В нея всеки желаещ ще получи информация за професиите, които предлагат училищата.  Публиката също ще може да се включи с конкурс за най-добра снимка с дрон.", "date": "2019.04.12", "title": " Битка на роботите в Бургас"}
{"url": "https://trud.bg/%d0%b1%d1%81%d0%bf-%d1%89%d0%b5-%d0%be%d0%b1%d0%b6%d0%b0%d0%bb%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%bf%d0%b5%d1%86%d0%bf%d1%80%d0%be%d0%ba%d1%83/", "text": "БСП ще обжалва решението на Спецпрокуратурата   сигнала на партията срещу министъра на културата Боил Банов и следващата седмица ще бъдат представени още документи по случая. Това каза говорителят на ПГ на „БСП за България“ и водач на листата на левицата за евровота Елена Йончева по време на пресконференция. „Специализираната прокуратура днес отказа да образува досъдебно производство по наш сигнал срещу министъра на културата. Аудиозаписът показва, че Боил Банов е наредил да бъдат подправени документи. Документите доказват, че това, което е наредил Банов, се е случило“, каза Йончева. „Очевидно е, че подготвят съдбата на „Ало, Банов съм“ да е същата, каквато бе съдбата на „Ало, Ваньо““, коментира тя. „В аферата „Ало, Ваньо“ министърпредседателят нареди да бъде спряна проверка на шефа на митниците. Разследващият прокурор, който трябваше да разследва „Ало, Ваньо“, оглави антикорупционния орган“, припомни говорителят на ПГ на БСП. „Очакваме по същия начин последната афера „Апартаментгейт“ да бъде потулена и да не се потърси съдебна отговорност“, заяви Елена Йончева. Тя обяви, че следващата седмица ще представи категорични доказателства за това, че Боил Банов е наредил фалшификация на документи. „Получихме от МРРБ допълнителни документи, които доказват, че става дума за документално престъпление, за измама, за престъпление срещу финансовата система при изразходването на европейски средства“, каза още Елена Йончева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " БСП ще обжалва решението на Спецпрокуратурата да не се образува досъдебно производство срещу Боил Банов"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%8a%d0%b1%d0%b0%d1%80%d1%8f%d0%bd%d0%b5%d1%82%d0%be-%d0%bd%d0%b0-54-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d1%80%d0%be%d0%bc%d1%81/", "text": "На 15 април започва събарянето на 54 незаконни постройки в ромския квартал „Лозенец” в Стара Загора. Собствениците на шест от тях са предприели доброволно отстраняване. Всички са получили предизвестията си преди шест месеца и са били длъжни да ги премахнат в 30-дневен срок. Процедурата е обжалвана пред ВАС, но е потвърдена от съда. Със специално разлепени съобщения Община Стара Загора прикани обитателите им да освободят помещенията от имущество и домашни животни. Предупредени са EVN и В и К да прекъснат снабдяването с ток и вода преди принудителното премахване. От началото на мандата на кмета Живко Тодоров досега са съборени 172 незаконно построени ромски къщи в кварталите „Лозенец“ и „Кольо Ганчев“ в Стара Загора.", "date": "2019.04.12", "title": " Започва събарянето на 54 незаконни ромски постройки в Стара Загора"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%bd%d0%b5-%d0%b5-%d0%be%d1%82%d1%87%d0%b5%d1%82%d0%b5%d0%bd%d0%be-%d0%b7%d0%b0%d0%bc%d1%8a%d1%80%d1%81%d1%8f%d0%b2/", "text": "Не е отчетено към момента замърсяване на водите на река Драговищица, която е трансгранична за България и Сърбия, каза министърът на околната среда и водите Нено Димов в отговор на депутатски въпрос в рамките на парламентарния контрол. В края на миналата година имаше протестни действия сред българската общност в западната ни съседка, заради планове за извършване на рудодобивни и металургични дейности на сръбска територия в близост до реката. По думите на Димов липсват превишения на следените приоритетно вещества, включително тежки метали, пестициди, летливи органични съединения и други. Министърът посочи, че от декември 2018 г. се извършва мониторинг на 86 показателя във водите на реката на наша територия, а от април 2019 г. са включени още 12 показателя и те са станали общо 98. Въпреки това следим с повишено внимание резултатите от мониторинга в пункта при границата със Сърбия, каза Димов. След среща на двамата министри на околната среда от Сърбия е предоставена информация за качеството на водите на река Драговищица. Според получената информация взетите от сръбска страна проби отговарят на сръбското национално законодателствно. Министър Димов посочи още, че е настоял пред еврокомисар Кармену Вела въпросите, свързани с опазването на водите и с конкретния казус, да станат част от преговорите на ЕС със Сърбия за присъединяването й към Съюза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Министър Димов: Не е отчетено замърсяване на водите на река Драговищица"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d1%81%d0%b8%d1%87%d0%ba%d0%b8-%d1%83%d1%87%d0%b8%d0%bb/", "text": "„До средата на май месец всички училища у нас ще имат Wi-Fi мрежа, която позволява използването на персонални крайни устройства“, съобщи в Пловдив министърът на образованието Красимир Вълчев. По изграждането на достъп до интернет в учебните заведения се работи от миналата година и през май предстои включването на последните 600 училища, стана ясно още при посещението на просветния министър в ЕГ „Иван Вазов“. Там беше представен пилотният за България проект 1:1 (Едно към едно), благодарение на който може да се учи навсякъде и по всяко време чрез персонални устройства. Вълчев съобщи още, че през тази година по националната програма „Информационни и комункационни технологии“ образователното министрество ще финансира закупуването на електронни дневници. Предстои и реализацията на проект по оперативна грама „Наука и образование за интелигентен растеж“ за изграждане на т. нар. „Отворен облак“. В тази платформа ще се качват изготвени от учителите електронни уроци, до които всеки ще има свободен достъп. „Ще финнасираме обучение на учителите за изготвянето на такива образователни ресурси. Има предмети, които са специфични, няма учебници, малък брой ученици се обучават по тези дисциплини. Например в професионалното образование и езиковите гимназии, където не по всички дисциплини има учебници, например по италиански език”, обясни Красимир Вълчев. Въпреки дигитализацията той е убеден, че хартиените учебници няма да изчезнат. Текст под снимката Красимир Вълчев се запозна на място с дигиталните технологии, въведени в ЕГ „Иван Вазов“ в Пловдив.", "date": "2019.04.12", "title": " Красимир Вълчев в Пловдив: Всички училища с wi-fi до средата на май"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%b7%d0%b0-%d0%bf%d0%be%d0%b4%d0%b2%d0%b5%d0%b6%d0%b4%d0%b0%d1%89%d0%b8-%d0%be%d0%b1%d1%8f%d0%b2/", "text": "Непълни или подвеждащи реклами за отстъпки на „черния петък” ще струват на двама търговци от Разград по 500 лв. глоба, наложени от Комисията за защита на потребителите. Проверки от контролната служба през ноември миналата година засекли, че търговски обект – книжарница е обявил намаления на различните стоки от 15 до 72%. Никъде обаче не бил посочен периодът, през който те се предлагат на намалени цени. Съдът в Разград е потвърдил наложената санкция, която била атакувана от търговеца. В решението на магистратите е записано, че всяко съобщение за намаление на цените трябва да посочва стоките и услугите или групата, за която е валидно. То трябва да включва условията, при които се извършва намалението, срока, през който стоките и услугите се продават на понижените цени. Обръща се внимание, че срокът на намалението не може да е по-дълъг от един месец и по-кратък от един работен ден. В цитирания случай гражданите нямало как да разберат в какъв период могат да купят стоките на тези по-ниски цени. Вторият търговец пък заложил на подвеждаща реклама на витрината, която гласяла: „черен петък, само 23 и 24 ноември – 20% на всички налични артикули”. Той продавал различни промишлени стоки от чорапи до чаршафи и шалтета. Проверяващите обаче установили, че не било изпълнено условието новата цена на стоката да е поставена до старата, която трябвало да е зачекната. Така хората не можели да разберат има ли такова намаление. При обжалването на санкцията търговецът заявил, че всъщност, чрез рекламата, той бил посочил готовност да преговоря за отстъпка. Съдът обаче смята, че налице било обявление за действащо намаление на цените и очевидно целта е била същото да бъде възприето така от потребителите. Посланието било към всички потребители и важащо за всички стоки, като е конкретизиран и период, за който важи. Всеки от търговците е глобен по 500 лв. и това е потвърдено от Районния съд. Решенията му може да се обжалват и пред Административния.", "date": "2019.04.12", "title": " Глобяват търговци за подвеждащи обяви на „черен петък”\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%bc%d1%80%d1%80%d0%b1-%d0%be/", "text": "За изграждането на 136 км на магистрала „Хемус“ от Плевен-Ловеч до Велико Търново са осигурени 1.350 млрд лева с ДДС, които включват и проектирането. Парите са на специална сметка в БНБ и ще се изразходват само за автомагистралата, каза във Варна зам.-регионалният министър Николай Нанков. Той посочи, че това е най-ниска цена на километър, теренът е много сложен, като включва и три тунелни съоръжения. След Великден ще бъдат направени две първи копки в участъка между Плевен и Ловеч и на пътен възел „Боаза“ към Тетевен. С подготвените промени в Закона за държавната собственост по отношение на размера на обезщетенията ще спестим близо година за отчуждителните процедури, които са най-тежки в този процес по отношение на националните обекти, каквато е АМ „Хемус“, посочи Нанков. Те бавят участъка Белокопитово-Буховци, коментира той. В 2021 г. трябва да се приключи магистралата от Плевен до Ловеч, а 2022-2023 г. и до Велико Търново. Тази година започване изграждането на естакада за укрепване на свлачището в местността „Трифон Зарезан“, заради което панорамният път за Златни пясъци е затворен вече 20 години. Има одобрен проект за съоръжението от Експертен съвет, а необходимите 15 млн. лева с ДДС ще бъдат осигурени от бюджета на АПИ, в който тази година има 100 млн. лева за аварийни мероприятия при свлачища и срутища, каза зам.-министърът. До началото на сезона 4-5 юни трябва да приключи превантивен ремонт на Аспаруховия мост. По отношение на изграждане на втори Аспарухов мост с европейски пари Нанков каза: „Брюксел да не една каса, която стои и чака някой да я отвори. Аз първо искам да попитам къде са тези 700 млн. лева за втори мост? Едно е научната фантастика, друго са реалните, обективните възможности“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Николай Нанков, зам.-министър на МРРБ: Осигурени са 1.350 млрд. лева за магистрала „Хемус“ до Велико Търново"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%88%d0%b5%d1%84%d1%8a%d1%82-%d0%bd%d0%b0-%d0%be%d0%b4%d0%bc%d0%b2%d1%80-%d0%b3%d0%b0/", "text": "Шефът на ОДМВР – Габрово трябва да подаде оставка, смята министър-председателят Бойко Борисов. Пред журналисти в Дубровик той добави: „Имам основателни претенции към шефа на полицията в Габрово. За мен оставката на този директор трябва да е факт веднага, след като си дойде министърът. Защото месеци наред е допускано да се движат такива групи в обществото, да си пият бири на детски площадки, да се правят на интересни в града. Ролята на полицията е това да не го допуска“, посочи премиерът. „Полицията е за това да взима мерки – ако има групи, които притесняват майките, децата или хората, те трябва да се намесят. Да са ми докладвали – да сме изпратили още 100, 200 ,300 полицаи“, посочи Бойко Борисов. „Стотици милиони дадохме повече за възнаграждения в МВР, имаме кадри, имаме всичко. Така че министърът като се прибере, може би това ще бъде решението“, посочи премиерът. „Няма незадържан ром, извършил престъпление. Има български гражданин незадържан. От 12 хил. затворниците 10-11 хил. са роми“, обясни Борисов. „Недейте да настройвате етносите едни срещу други. За предишните избори имахме мигрантите и сега като нямаме мигранти, трябва да намерим някакъв друг етнически въпрос. Тези, които биха магазинера, сега са в ареста. Въпросът е защо са пуснати. За този, който ги е пуснал – ръководителя на ОДМВР- Габрово, ще искам тежка санкция, щом се прибера“, заяви Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Премиерът Борисов: Шефът на ОДМВР – Габрово трябва да подаде оставка"}
{"url": "https://trud.bg/%d0%b4%d0%b5%d1%80%d0%b1%d0%b8%d1%82%d0%b0-%d0%be%d1%82-%d0%b8%d1%81%d0%bf%d0%b0%d0%bd%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f-%d0%b8-%d1%81%d1%83%d0%bf%d0%b5%d1%80%d1%88%d0%be%d1%83/", "text": "Уикенд програмата на MAX Sport ще предложи поредната доза силни емоции на спортните фенове. 7 кръга преди края на шампионата в Серия А Ювентус има преднина от 20 точки и ще се опита още при гостуването си на СПАЛ да си осигури и на теория 8-а поредна титла. Двубоят е в събота с начален час 16:00 и ще се излъчи пряко по MAX Sport 3. Отново в събота и отново по MAX Sport 3 ще стане ясно и кои тимове измежду Рома, Милан и Лацио ще се утвърдят в зона Шампионска лига. От 19:00 часа „римските вълци” приемат Удинезе, а от 21:45 часа е голямото дерби на кръга между Милан и Лацио. Съботната програма на испанската Ла Лига също предлага вълнуващи двубои. В 17:15 часа Барселона гостува на Уеска, а от 19:30 часа Атлетико Мадрид е домакин на Селта. Каталунците имат комфортен аванс от 11 точки пред „дюшекчиите”, но със сигурност ще чувстват умора след тежкия мач в Шампионската лига срещу Манчестър Юнайтед. Съботният футболен маратон от Испания приключва в 21:45 чaса с дербито на град Севиля между едноименния тим и Бетис. Освен битка за честа на Андалусия, този мач е и директен сблъсък за участие в европейските клубни турнири през следващия сезон. Всичко най-интересно от 32 кръг в Примера ще може да се проследи на живо по MAX Sport 4. Освен емоциите от футболните мачове в Италия и Испания, през уикенда зрителите на MAX Sport ще могат да се насладят и на страхотното шоу UFC 236. Галавечерта от Атланта, щата Джорджия, ще предложи на феновете две битки за титли. Суперзвездата Макс Холоуей ще защитава пояса си в лека категория срещу Дъстин Пойриър, а Келвин Гастелъм и Израел Адесаня ще се бият за пояса в средна категория. Зрелището е в ефира на MAX Sport 2 и започва в 02:00 часа на 14 април.", "date": "2019.04.12", "title": " Дербита от Испания и Италия и супершоу от UFC през уикенда по MAX Sport"}
{"url": "https://trud.bg/%d1%86%d1%81%d0%ba%d0%b0-%d0%bc%d0%be%d0%b6%d0%b5-%d0%b4%d0%b0-%d0%bd%d0%b5-%d0%b5-%d1%88%d0%b0%d0%bc%d0%bf%d0%b8%d0%be%d0%bd-%d0%b8-%d1%81-8-%d0%bf%d0%be%d0%b1%d0%b5%d0%b4%d0%b8/", "text": "ЦСКА може да не стане шампион дори да спечели оставащите си осем мача до края на сезона в Първа професионална лига. Ако се стигне до изравняване по точки с „Лудогорец“, то ще се гледат първо преките двубои от всички четири дербита през сезона, а не само от плейофите. Досега шампионите са „с едни гърди“ напред след 1:0 у дома, 1:1 в София и 0:0 у дома. ЦСКА ще се нуждае с по-голяма победа от 1:0, за да е отпред. По-сложно е при изравняване на точките с „Левски“, където досега „червените“ са с две поражения от по 0:1. В момента „Лудогорец“ с пет гола по-добре от ЦСКА. А „сините“ изостават с шест попадения в головата разлика. Любослав Пенев, треньорът на ЦСКА, постави златен дубъл като цел през сезона. „Защо да нямаме сили да се преборим за титлата и купата – попита Ел Голеадор преди домакинството срещу „Берое“. – Не е тайна, че резервната ни скамейка е къса. Това няма значение. В битката сме и за двете купи. Показахме, че сме основен конкурент. Имаме ли 11 футболисти, с 11 ще излезем.“ Пенев отново отправи стреличка към предшественика си Нестор Ел Маестро. „Играем по-добре в плейофите, защото се представяме малко по-добре от преди – рече Любо. – Вървим по възходяща линия. Сега ни предстоят по два мача на седмица и така ще е до края.“ За първи път от началото на годината ЦСКА няма контузени футболисти.", "date": "2019.04.12", "title": " ЦСКА може да не е шампион и с 8 победи"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b5-%d1%81%d1%82%d0%b0%d0%bd%d0%b0%d0%bb%d0%b0-%d0%bd%d0%b0-%d0%bf%d1%8a%d1%82%d1%8f-%d0%b8%d1%81%d0%ba/", "text": "Тежка катастрофа е станала на пътя Искър-Долни Дъбник в района на 91 км, има загинали, съобщават от ОДМВР-Плевен пред агенция „Фокус“. Сигналът за инцидента е постъпил в 13.15 часа. Катастрофата е между два леки автомобила – „Фолксваген“ и „Хонда“. По първоначална информация има и  пострадали, сред които 2-годишно дете и 22-годишен младеж. На място има полиция АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Тежка катастрофа е станала на пътя Искър-Долни Дъбник, има загинали"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%b2-%d0%b3%d0%b0/", "text": "Според вицепремиера Красимир Каракачанов няма място за саморазправа в рамките на недоволството в Габрово. Каракачанов заяви, че обстановката в града е спокойна, информира  „Ситуацията е спокойна. Винаги съм подкрепял хората, които протестират против циганските произволи, но не мога да одобря факта, че се вършат същите работи от хора, които излизат уж да протестират срещу циганската престъпност. Проблемът на практика е решен. Тримата са задържани, повдигнати са им обвинения. Двама от тях имат предишни присъди, което гарантира тяхното стоене в затвора. Няма място за саморазправи и за опити за създаване на излишно напрежение“, подчерта вицепремиерът и министър на отбраната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Министър Каракачанов: Ситуацията в Габрово е спокойна, няма място за саморазправа"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-68-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%83%d0%b4%d0%b0%d1%80%d0%b8-%d0%b8%d0%bd%d0%b4%d0%be/", "text": "Земетресение с магнитуд от 6,8 по скалата на Рихтер е регистрирано на индонезийския остров Сулавеси, показва справка на официалната интернет страница наЕвропейския средиземноморски сеизмологичен център. Епицентърът на труса е бил на 236 км северно от Кендари и на 210 км източно от Посо, с дълбочина от 10 км под земната кора. Властите са издали предупреждение за опасност от цунами. На този етап няма данни за пострадали, жертви и материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Земетресение от 6,8 по Рихтер удари индонезийския остров Сулавеси\t"}
{"url": "https://trud.bg/%d1%86%d0%b5%d0%bb%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%81%d0%b5%d0%bb%d0%b0-%d0%b8%d0%b4%d0%b2%d0%b0%d1%82-%d0%b7%d0%b0-%d0%b2%d0%b5%d0%bb%d0%b8%d0%ba%d0%b4%d0%b5%d0%bd-%d0%bf/", "text": "Традиционно двадесет хотела с капацитет от 500 легла отварят за Великден по Северното Черноморие. Очакват се поне 7000-8000 туристи от северната ни съседка да празнуват у нас. Идват цели села с автобуси и кметовете им начело, каза проф. Стоян Маринов от Варненската туристическа камара. Великденските пакети в хотелите от средна категория са по 100 лева на човек на ден. Цените в по-качествената база са с 40-50 на сто по-високи. Сезонът ще бъде по-труден и по-слаб в сравнение с миналогодишния, коментира експертът, припомняйки че при ранните записвания има 20 % спад. Оптимистичното е, че по-качествените хотели са успели да наваксат и спадът при тях е намален на 4-5% и може да стигнат резултатите от лято 2018. Това, което прави впечатление, е, че записванията в Германия само за март с изключение за гръцките острови, са на минус с 4-5%. Миналата година, когато в страната им имаше хубаво време, германските туристи завариха в избраните от тях дестинации дъжд. Колкото и парадоксално да звучи и времето играе роля, каза проф. Маринов. Според него германците изчакват с резервациите си и или ще се ориентират към вътрешни пътувания, или ще изберат почивка в последния момент, когато ще има по-големи намаления от порядъка на 30-40 % на офертите ласт минит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Цели румънски села идват за Великден по Северното ни Черноморие"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%87%d1%83%d0%bf%d1%80%d0%b5%d0%bd%d0%b5-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Кметът на Чупрене Ваньо Костин остава в ареста, реши Специализираният наказателен съд. Костин е обвинен за . Земите попадали в територията на бъдещия ски комплекс „Миджур“, чието изграждане в близост до Чупрене предстои, съобщи преди дни наблюдаващият прокурор Ангел Кънев. Съдът се съгласи с прокуратурата, че ако остане на свобода, Костин може да повлияе на свидетели или да укрие доказателства и му наложи най-тежката мярка за неотклонение. Решението може да бъде обжалвано пред Апелативния спецсъд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Кметът на Чупрене остава в ареста"}
{"url": "https://trud.bg/%d0%b0%d0%ba%d1%82%d0%b8%d0%b2%d0%bd%d0%b8%d1%8f%d1%82-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d1%81%d1%8a%d0%b4%d0%b8%d0%b8-%d1%81%d1%81%d0%b1-%d0%b8%d0%b7%d0%b1%d1%80%d0%b0-%d0%bf/", "text": "Съсловната организация изпадна в противоречие с предишни свои позиции и се обяви в подкрепа на правото на гражданите „да обиждат“ представители на съдебната власт „Това съдебно решение, този съдебен акт, аз наричам извращение с правото“. С тези думи журналистът и издател Елисавета Панова, съпруга на председателя на Върховния касационен съд (ВКС), определи в предварително записано телевизионно интервю за бТВ влязлото в сила съдебно решение, с което Лозан Панов окончателно бе глобен с 1000 лв. за неподадената от него имуществена декларация пред Сметната палата през 2017 г. Безпрецедентно грубият изказ по адрес на съдебния акт на тричленен съдебен състав от Административния съд в София-град (АССГ) всъщност се отнася и до първоинстанционното решение на Софийския районен съд (СРС), който обяви, че Панов е бил длъжен да декларира имоти и пари за 2016 г. и пред Сметната палата, а не само пред Инспектората към Висшия съдебен съвет (ИВСС). Думата „извращение“, според Тълковния речник, има ясно очертани негативен смисъл и обидно значение, описващи действия на извратен човек, изопачено обяснение и отклонение от нормалността. Точно заради това не бе изненадващо, че още във вторник в началото на редовното заседание на Съдийската колегия на Висшия съдебен съвет (ВСС) кадровици поставиха въпроса на председателя на ВКС за изказването на собствената му съпруга и го попитаха – дали споделя нейната крайно негативна и цинична оценка за съдебната власт, начело на която стои самият той. Както вече е добре известно, Панов избяга. Кадровиците поискаха обяснението и защото споделиха, че са били сезирани от съдии, които са се почиствали унизени и обидени от думите на семейната половинка на председателстващия заседанията на ресорната колегия на Съвета. Още повече, че според приетите в края на миналата година Стандарти за независимост на съдебната власт, членовете на ВСС бяха длъжни да реагират на обидата на Панова, която бе в телевизионното студио в ролята си на съпруга, но и на журналист, още повече – собственик на вестник с тираж от 2000 бройки. Нещо повече, самият Лозан Панов през почти цялата 2018 г., при далеч по-незначителни поводи, лично е изисквал от Съдийската колегия да излиза с нарочни декларации, становища и позиции, в които медии и/или журналисти са били заклеймявани, че оказват натиск върху правосъдието и отделни съдии. В повечето случаи действията на Панов бяха продиктувани от предхождащи, често пъти ултимативни искания за незабавна реакция от Съдийската колегия на ВСС, отправяни от Съюза на съдиите в България (ССБ). А един от най-активните членове на съдийската организация дори развиваше тезата в своя блог, че на критикуващите магистратите журналисти трябва да се търси и наказателна отговорност. Ако за Панов изглежда да е разбираемо, че трудно би могло да се очаква да поиска председателстваната от него Съдийска колегия да реагира на обидите срещу съдии, изречени от Панова, то изненадващо бе, че обичайно активният в защита на магистрати ССБ избра пасивната роля по казуса с атаката на съпругата на председателя на ВКС срещу влязло в сила съдебно решение, респективно срещу общо четирима български съдии. Според Елисавета Панова, с двете си решения „извращение с правото“ са допуснали съдиите Добромир Андреев, Елица Райковска и Георги Бозуков от АССГ, а преди това и съдия Ангел Павлов от СРС. Всичките те се явяват в положение на зависимост от председателя на ВКС и в качеството му на кадровик, разглеждащ кариерното развитие на магистратите. Всичко това предполагаше ССБ още в понеделник да представи публично своята позиция в защита на четиримата конкретни съдии от журналистката Панова и съпруга на Панов, още повече, че от Централния публичен регистър на декларациите по чл. 195а, ал.1 от ЗСВ става ясно, че един от засегнатите магистрати дори членува в съсловната организация. Едва след писмено запитване от „Правен свят“, изпратено в четвъртък до Управителния съвет на ССБ, председателстван от бившия кадровик, а сега съдия в Апелативния съд в София Калин Калпакчиев, организацията изрази позиция по конкретния казус. От нея се разбира, че УС на ССБ не приема думите на Панова за обидни, нито за атака срещу магистрати, защото не идвали от „равна по сила власт на съдебната“. Изглежда, че от ръководството на ССБ пропускат, че Панова бе представена и в качеството й на журналист и издател, а в интервюто коментираше актуални обществени процеси, именно като представител на т.нар. „четвърта власт“ – медиите. От посоченото в отговора на УС на ССБ в крайна сметка се разбира, че организацията се отказва от десетки свои декларации, отворени писма, становища, в които е атакувала медии заради критики им по различни съдебни казуси. Но дори и да приемем, че Елисавета Панова не е била в студиото на бТВ като съпруга на най-висшия съдия в страната, нито като издател и журналист, а като обикновен гражданин, УС на ССБ отново изпада в противоречие с предишни свои позиции. През август 2016 г. ССБ излезе с позиция в защита на съдия Недялка Николова от Окръжния съд в София, която стана обект на гражданско недоволство след решението си да откаже постоянен арест за турски шофьор на ТИР, прегазил семейство мотористи, който след определянето на мярка за неотклонение „домашен арест“, незабавно успя да избяга и до днес е в неизвестност. Близо три години по-късно, под ръководството на съдия Калпакчиев, изглежда ССБ изживява своя катарзис, защото по повод казуса с гражданката Панова организацията дори се обяви в защита на правото на гражданите „да обиждат“ представителите на съдебната власт. Ето и целия отговор на УС на ССБ по повод запитването на „Правен свят“: Трайна практика на Съюза на съдиите в България е да отстоява независимостта на съдебната власт. Независимостта на една власт може да бъде накърнена единствено от равна по сила на нея власт. Положение, постигнато благодарение на принципа на разделение на властите.  От друга страна, упражняването на правото на мнение на частни лица, насочено срещу всяка една от властите, трябва да бъде поощрявано и защитавано активно и по възможност незабавно. Критичната гражданска позиция и отстояването ѝ е желана почва за всяко демократично общество.", "date": "2019.04.12", "title": " Активният в защита на съдии ССБ избра пасивната роля по казуса с атаката на съпругата на председателя на ВКС срещу магистрати"}
{"url": "https://trud.bg/%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d1%81%d0%b5-%d0%be%d1%82%d0%bc%d0%b5%d1%82%d0%bd%d0%b0%d1%85%d0%b0-%d1%86%d0%b2%d0%b5%d1%82%d0%ba%d0%be%d0%b2%d0%b8%d1%87-%d1%81-%d1%88%d0%b0/", "text": "Само седмица, след като треньорът на „Левски“ Георги Дерменджиев обяви, че няма да използва повече Милош Цветкович, Давид Яблонски и Жерсон Кабрал за официалните мачове, опитният специалист промени позицията си. Наставникът призна, че сърбинът ще попадне в групата на „сините“ за дербито с „Лудогорец“ заради многото кадрови проблеми.  „Аз като треньор няма да ги ползвам – обясни на 5 април Дерменджиев. – Искам да сме наясно с това нещо – като политика се каза, че ще трябва да видим и тези деца, които са от школата. Ще има играчи дори и при кадрови проблеми.“  На пресконференцията преди мача с „орлите“ бившият треньор на шампионите заяви в прав текст: „Ще мисля как ще играем на десния бек. Цветкович тренира редовно с отбора. Говорил съм с него.“  Дерменджиев уточни, че контузията на Седрик Утонджи е сериозна и френският бранител ще бъде аут за дълго. Ситуацията с Еркебулан Сейдехмет е по-лека и до седмица може да бъде възстановен от разтежение.", "date": "2019.04.12", "title": " На „Герена“ се отметнаха: Цветкович с шанс да играе"}
{"url": "https://trud.bg/%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d1%8f-%d0%b7%d0%b0-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b0-%d1%80%d0%b5%d0%b0%d0%bb%d0%bd%d0%be%d1%81%d1%82-%d1%89%d0%b5/", "text": "„В Стара Загора подготвяме с Индустриална зона „Загоре“, Община Стара Загора и бизнеса изграждането на Център за дигитални иновации и култура и Лаборатория за виртуална реалност. Това ще даде допълнителен тласък за привличане на технологичния сектор в града, както и за разкриване на специалности, свързани с информационните технологии в Тракийския университет, които да обезпечат квалификацията на кадри“ – каза проф. Живка Овчарова директор на Изследователския институт по информатика на Технологичен Институт Карлсруе и ръководител на Института по информационен мениджмънт в инженерството. „Стара Загора дава заявка да бъде един от иновационните дигитални хъбове в Европа. Тук се вижда новаторство и енергия и може да разчитате на пълната ни подкрепа” – заяви българският еврокомисар Мария Габриел, с ресор „Цифрова икономика и цифрово общество“. По време на форума тя съобщи, че средствата за защита на киберсигурността в страните членки на Европейския съюз се увеличават двойно. „Моето предложение за нова програма „Цифрова Европа” беше прието. От общия ѝ бюджет от 9 млрд. евро, ще има 2 млрд. евро за киберсигурност и той ще бъде на разположение на всяка държава членка. Освен това са осигурени 2 млрд. евро в програмата „Хоризонт 2020”, чийто наследник ще бъде „Хоризонт Европа”. Трябва да заработи общ Европейски киберцентър” – каза Мария Габриел. Всяка държава ще има свой киберцентър, който ще бъде в координация с центровете в останалите страни от Европейския съюз. Те трябва да заработят в края на 2020. Мария Габриел посочи и част от мерките за защита на киберсигурността по време на европейските избори. „Януари месец стартира група, която позволи да има по-добра координация между органите по киберсигурност, националните избирателни комисии, Европейския парламент, Европейската комисия и други институции. Те участваха в симулационно упражнение, което се проведе преди дни. Това е идеята – да имаме яснота за уязвимостите, за слабите ни страни, но и да знаем как да бъдем по-ефикасни” – добави българският еврокомисар. За да намалят дезинформацията в интернет, платформите и социалните мрежи изпълнят доброволно конкретни мерки, но ако те не дадат задоволителен резултат, ще се пристъпи към законодателни промени, каза още Мария Габриел. Тя добави, че над 90 млн. фалшиви профили има във Фейсбук, които трябва да бъдат премахнати. През първите три месеца на годината Гугъл е премахнал над 76 000 фалшиви акаунта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Лаборатория за виртуална реалност ще бъде създадена в Стара Загора"}
{"url": "https://trud.bg/%d1%82%d0%be%d0%bf-%d1%83%d0%bf%d1%80%d0%b0%d0%b6%d0%bd%d0%b5%d0%bd%d0%b8%d1%8f-%d0%b7%d0%b0-%d0%bf%d0%bb%d0%be%d1%87%d0%ba%d0%b8-%d0%bd%d0%b0-%d0%ba%d0%be%d1%80%d0%b5%d0%bc%d0%b0/", "text": "Кои са най-добрите упражнения за плочки на корема е въпрос, чийто отговор не е никак лесен. Попитахме Иван Бакларов, фитнес треньор в „  – „Кои са най-добрите упражнения за плочки на корема”. 1. Коремни преси на наклонена и/или хоризонтална лежанка  Изберете хоризонтална или наклонена лежанка за коремни преси, като изборът на наклона зависи от вашата степен на тренираност. Ако сте напълно начинаещ – ползвайте хоризонтална лежанка. При изпълнение на упражнението на хоризонтална лежанка, мускулите се натоварват по слабо за разлика от наклонената лежанка. Хоризонталното изпълнение на упражнението е подходящо най-вече за хора със слабо развита коремна мускулатура. 2. Молитва  „Молитва” е упражнение много по приятно за изпълнение от коремните преси, което е също за натоварване на горната част на коремната мускулатура.  Друго негово предимство е лесното добавяне на тежест в случай на необходимост. Докато при стандартните кореми преси, трябва да държим диск или дъмбел в ръце(когато силата и издръжливостта ни се повиши), тук просто преместваме щифта на скрипеца и говото.  3. Вдигане на краката на наклонена и/или хоризонтална лежанка  Вдигането на краката на хоризонтална или вертикална лежанка е универсално упражнение за натоварване на долната част на коремните мускули. Ако сте напълно начинаещ – ползвайте хоризонтална лежанка. При изпълнение на упражнението на хоризонтална лежанка, мускулите се натоварват по слабо за разлика от наклонената лежанка. Хоризонталното изпълнение на упражнението е подходящо най-вече за хора със слабо развита коремна мускулатура. 4. Въртене на тялото в кръста  Въртене на тялото в кръста е упражнение, което натоварва косите коремни мускули. Много хора смятат, че точно с това упражнение ще „изтрият” паласките, но истината е че и то, както предходните упражнения натоварват съответните мускулни групи(в случая – коси коремни мускули). Вижте правилното изпълнение на упражненията, комбинацията, сериите и повторенията във видеоматериала:  Изпълнението на тези упражнения ще оформят, повишат силата и издръжливостта на коремните ви мускули, ще ограничат възможността от травми в областта на коремната и кръстната област. За да постигнете максимално добри резултати се хранете правилно и на всеки три часа.", "date": "2019.04.12", "title": " Топ упражнения за плочки на корема"}
{"url": "https://trud.bg/%d0%bd%d0%b0%d0%b9%d0%b4%d0%b6%d1%8a%d0%bb-%d1%84%d0%b0%d1%80%d0%b0%d0%b6-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0-%d0%bf%d0%b0%d1%80%d1%82%d0%b8%d1%8f-%d0%b1%d1%80%d0%b5%d0%ba/", "text": "Найджъл Фараж регистрира своята нова партия „Брекзит“, като обеща „революция в британската политика” и подчерта, че „няма да го има вече доброто момче”, съобщава Политико, цитиран от БГНЕС. Говорейки в Ковънтри, Фарадж обвини британските политици за „управляващия упадък”, добавяйки – „искрено вярвам, че тази нация сега сме лъвове, водени от магарета.” „Вярвам, че можем да спечелим тези европейски избори и отново да върнем страха от Бога у членовете в парламента в Уестминстър – те не заслужават нещо по-малко след това, което ни причиниха”, заяви той. Във вестник Телеграф, Фараж твърди, че неговата партия е успяла да събере 750 000 паунда за 10 дни и повече от 1 000 човека са се кандидатирали за европейските избори. „За 25 години в политиката никога не съм виждал подобна реакция”, написа той. Говорейки през радио Би Би Си, Фараж атакува бившата си Британска партия на независимостта (UKIP). Той каза, че няма „разлика в партията Брекзит и UKIP по отношение на политиката и членовете”, но има огромна разлика в това, че UKIP „позволиха на крайнодесните да се присъединят и да превземат партията, страхувам се, че името е опетнено”. Той каза, че партия Брекзит ще бъде „дълбоко нетолерантна към всякаква нетърпимост”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Найджъл Фараж регистрира партия „Брекзит“ и обеща „революция в британската политика”"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be%d0%b4%d0%b0%d0%b4%d0%b5-%d0%be%d1%81/", "text": "Директорът на Областната дирекция на МВР в Габрово Борислав Бончев подаде оставка.  Това се случи след като бе установено, че полицията е реагирала със закъснение на извършения на 7 април от тримата роми побой над служител в денонощен магазин. Това пък доведе до ескалация на напрежението в града. „Много от вас са се питали, защо полицията пусна след 24 часа задържаните. Съгласно закона за МВР ние нямаме право повече да ги задържаме. Беше уведомена Районната прокуратура. Наблюдаващият прокурор каза, че е е необходимо да бъде изготвена съдебно-медицинската експертиза и да бъде разпитан потърпевшият. Той обаче по това време беше в медицинското заведение и медиците отказаха да бъде разпитан. Нямаше как повече да задържим извършителите. Така ексалира и напрежението на гражданите в град Габрово“, обясни пред Общинския съвет в петък Борислав Бончев. За закъснели действия от страна на полицията в града призна и зам.-вътрешният министър Красимир Ципов.  Според директора на пожарната в Габрово Георги Русинов щетите, които са нанесени на постройките, станали обект на гнева на разлютените протестиращи, са тотални. Изгорели са целите къщи и жилищни сгради. На мястото не е имало обитаващи, живущи и граждани. „Нашите спасители са се справили в кратки срокове. На мястото не са заварени граждани и хора с изключение на жандармеристите и криминалистите“, подчерта Русинов. Вътрешният министър прекратява командировката си във Франция и заради събитията в Габрово спешно се завръща в страната. Според Маринов директорът на полицията в града носи отговорността за събитията, станали там в последните дни. В момента проверката продължава и ако се окаже, че има още виновни служители, те също ще понесат отговорността си, обясни вътрешният министър. По-рано  и така да поеме отговорност за безредиците в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Директорът на полицията в Габрово подаде оставка"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81-%d0%b2%d0%b8%d1%81%d1%88%d0%b5%d1%82%d0%be-%d0%b2%d0%be%d0%b5%d0%bd%d0%bd/", "text": "С Висшето военновъздушно училище (ВВВУ) имаме възможност да възстановим статута на България като страна, която обучава и дава възможност да се усвоява тази сложна, но много благородна професия – авиационната. Това каза министърът на отбраната Красимир Каракачанов на днешния празник на авиацията и космонавтиката 12 април, който посрещна в Долна Митрополия с ръководството на Военновъздушните сили и преподаватели, курсанти и приятели на авиацията на открит летателен ден, съобщават от минсистерството. Амбицията ми е следващата седмица решението за откриването на Висшето военновъздушно училище да бъде гласувано в Комисията по отбрана, по-следващата – и в Народното събрание. С бюджета за следващата година, от 1 януари 2020 г. ВВВУ „Георги Бенковски“ да възстанови своя статут, каза още министърът на отбраната. Той благодари за подкрепата за възстановяването на училището, която е получил от ръководството на ВВС и от цялата авиационна общественост, както и от местната общественост в Плевен и региона. „Ще продължим да правим всичко възможно за издигане авторитета на Въоръжените сили на Република България, в това число и на Военновъздушните сили. От вас искам да имате същия хъс, вяра и любов към България, които имаха първите наши бойни летци, и същата воля и желание за победа, които имаше първият наш космонавт“. С тези думи министърът на отбраната Красимир Каракачанов се обърна към курсантите и преподавателите от Факултет „Авиационен“. По-късно пред журналисти той посочи, че още през 2018 г. са отпуснати средства за ремонт на базата и този процес ще продължи. Първоначално висшето училище ще разчита на кадрите от факултета, но в бъдеще ще е необходимо да нарасне преподавателският състав, посочи министърът. Той определи като  „несправедливо“ решението навремето това висше училище да бъде закрито и подчерта, че то е необходимо, както за подготовката на бойните пилоти, така и за нуждите на гражданската авиация, техническия състав и др. „Правим всичко възможно да съхраним авиационния потенциал, да го развиваме и да гарантираме бъдещето на българските ВВС“, каза генерал-майор Цанко Стоков, командир на ВВС, в словото си при откриването на летателния ден. „С гордост можем да обърнем поглед назад, тъй като България има значим принос за развитието на авиацията и космонавтиката в глобален мащаб“, подчерта командирът на ВВС. „Военната професия става по-атрактивна и в последните 2 години има по-голям приток от желаещи“, каза още пред журналисти министърът на отбраната. Необходимо е още време и работа, за да заеме тази професия мястото, което й се полага в българското общество. Повишен е интересът към обучение във военните висши учебни заведения и те стават предпочитани и от млади хора, които имат алтернативи да изберат други големи университети. Много от военните специалности обаче са сложни и изискват много повече познания, затова огромен проблем е ниското ниво на подготовка в средните училища, посочи министър Каракачанов. На въпрос на журналисти за ситуацията в Габрово той каза, че няма място за саморазправи и за създаване на излишно напрежение. Откритият летателен ден събра стотици гости, включително и от съседни населени места. Той започна с преминаването на два самолета МиГ-29 от авиобазата в Граф Игнатиево. На учебните самолети „Пилатус“ и L-39 курсанти и инструктори изпълниха сложни маневри, които са част от тренировъчните им програми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Каракачанов: С Висшето военновъздушно училище България ще възстанови статута си на страна, която развива авиационната професия"}
{"url": "https://trud.bg/%d0%bd%d0%b0%d0%b4-1500-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d1%8e%d0%b1%d0%b8%d0%bb%d0%b5%d0%b9%d0%bd%d0%b8%d1%8f-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d0%ba/", "text": "Над 100 заявки с повече от 1500 души са подадени за участие в конкурсната програма на Варненски карнавал 2019, съобщиха организаторите от дирекция „Култура и духовно развитие” и дирекция „Образование и младежки дейности” към Община Варна. Празникът на маската, маскарадния и сценичния костюм, и народната носия, ще се проведе тази събота. Записани са 25 кукерски и сурвакарски групи от страната, много индивидуални участници, групи от детски градини и училища, организации и читалища. Представителният духов оркестър на Военноморските сили на Република България по традиция ще даде начало на карнавала в 11.30 ч. на сцената  на пл.“Антон Новак“ до Фестивалния и конгресен център. От 12 ч. ще започне конкурсната програма – с представяне на маски и костюми от съставите и от индивидуалните изпълнители. В 14 ч. гостуващите кукерски и сурвакарски  групи от цялата страна и чужбина ще изпълнят характерни ритуали от празничната маскарадна обредност. Началният час на празничния концерт, с участието на Стенли и новата му група, Теди Генев, Блаже Богев от Северна Македония и фолклорен ансамбъл „Варна”, е 16 ч. След това ще започне награждаването на победителите в конкурсната програма. Изложба-базар на майстори-занаятчии от цяла България по традиция ще бъде част от съпътстващата програма на Варненския карнавал, който става на 5 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Над 1500 участват в юбилейния Варненски карнавал"}
{"url": "https://trud.bg/%d0%ba%d0%b7%d0%ba-%d0%b7%d0%b0%d0%b1%d1%80%d0%b0%d0%bd%d0%b8-%d0%bd%d0%b0-%d0%b5%d0%bc%d0%ba%d0%be-%d0%b4%d0%b0-%d0%ba%d1%83%d0%bf%d0%b8-%d0%b4%d1%83%d0%bd%d0%b0%d1%80/", "text": "Решението може да се обжалва Комисията за защита на конкуренцията забрани на „ЕМКО” ООД, със собственик Емилиян Гебрев, да придобие контрол върху русенския завод „Дунарит” АД. Според КЗК сделката ще доведе до господстващо положение на обединената група. Пазарните позиции на групата след сделката ще засилят стопанската мощ на концентриращите се предприятия, което би им позволило да осъществяват независимо пазарно поведение от своите местни конкуренти, пишат в мотивите си от комисията. Тя е установила, че двете дружества са с господстващо положение при производството на някои обособени видове отбранителни продукти, по отношение на които всеки от тях се явява единствен производител в страната. Разширяването на портфолиото на произвежданите продукти, може да ги стимулира да увеличат цените и да променят условията на доставки, посочват още от КЗК. Решението може да се обжалва в 14-дневен срок.", "date": "2019.04.12", "title": " КЗК забрани на „ЕМКО” да купи „Дунарит”\t"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%bf%d0%be%d0%b5-%d0%b2%d0%bb%d0%b0%d1%81%d1%82%d1%82%d0%b0-%d0%b2-%d1%81%d1%83%d0%b4%d0%b0%d0%bd-%d1%81%d0%bb%d0%b5%d0%b4-%d1%81%d0%b2%d0%b0%d0%bb%d1%8f/", "text": "Няма да екстрадират отстранения президент Военен преходен съвет ще управлява временно Судан след свалянето на президента на страната Омар ал Башир, предаде Би Би Си. Начело на съвета застава досегашният министър на отбраната Ауад Мохамед Ахмед бин Ауф, а него заместник ще е началникът на генщаба Камал Абдел Маруф ал-Махи. Съветът е съставен от представители на армията и на силите за сигурност. Той ще ръководи страната през преходния период, който ще бъде последван от избори. Мандатът му е максимум две години, но може да продължи по-кратко, ако преминаването към цивилно управление премине гладко, оповестиха от съвета. Като междувременно въведоха тримесечно извънредно положение, по време на което ще бъде отменено действието на конституцията. Протестиращите, които изразяват гнева си по улиците от декември м.г., останаха недоволни, тъй като демонстрантите са против властта да премине в ръцете на военни и на приближени до сваления президент. Същевременно бе съобщено, че Ал Башар, който е под домашен арест в Хартум след отстраняването му в четвъртък, няма да бъде екстрадиран по обвиненията от Международния наказателен съд за военни престъпления в Дарфур в периода 2003-2008 г.", "date": "2019.04.12", "title": " Армията пое властта в Судан след свалянето на Башир\t"}
{"url": "https://trud.bg/%d0%b1%d0%be%d0%b9%d1%86%d0%b8-%d0%be%d1%82-8-%d0%b4%d1%8a%d1%80%d0%b6%d0%b0%d0%b2%d0%b8-%d1%89%d0%b5-%d0%bc%d0%b5%d1%80%d1%8f%d1%82-%d1%81%d0%b8%d0%bb%d0%b8-%d0%bd%d0%b0-%d0%b3%d0%b0%d0%bb%d0%b0/", "text": "Бойци от 8 държави ще мерят сили на втората галавечер от веригата „Сенши“ в „Арена Армеец“ на 20 април. Шоуто ще предложи 12 битки, като 4 от тях ще бъдат по карате киокушин, една по муай-тай , а останалите ще са по правилата на кикбокса, стил К1. Любителите на бойните спортове ще станат свидетели и на разиграване на две титли. Деян Топалски, 11-кратен шампион на България по кикбокс, ще излезе срещу сребърния медалист от мондиала Ахмед Крънич (Босна и Херцеговина) за европейския трофей на WAKO PRO. А капитанът на националите Атанас Божилов ще се бие с класния беларусин Макс Сподаренко за световната титла на WAKO PRO. Съперникът му е втори на планетата, има 22 срещи, от тях 13 успеха. На арената ще излезе и младият Николай Йоргов, който в дебюта си постигна най-бързата победа – само за 20 секунди.", "date": "2019.04.12", "title": " Бойци от 8 държави ще мерят сили на гала"}
{"url": "https://trud.bg/%d0%bd%d0%be%d0%b2%d0%be-%d0%b2%d0%b8%d0%b4%d0%b5%d0%be-%d0%bd%d0%b0-%d0%bf%d0%be%d0%b1%d0%be%d1%8f-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d1%81%d0%b5-%d0%bf%d0%be%d1%8f%d0%b2%d0%b8-%d0%b2/", "text": "Нов запис   изтече в интернет. Видеото е от охранителна камера и показва инцидента от друг ъгъл. Видеото първоначално беше разпространено във Фейсбук с твърдението, че доказва невинност на ромите. В поста си към записа потребителят пише: Ромите от Габрово невинни, масово българите осъдиха ромите и потрошиха 5 къщи на роми в Габрово. Спрете с този расизъм, затова България е в това положение. Във видеото се вижда, че служителят на магазина иска да се бие и да си премери силата с ромите, а третият ром през цялото време се опитва да ги разтърве. Служителят удря и търси саморазправа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Ново видео от побоя в Габрово се появи в интернет"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2-%d0%bc%d0%be%d1%89%d0%bd%d0%be-%d1%82%d1%80%d1%8a%d0%b3%d0%bd%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81/", "text": "Даниел Александров, носител на златния пояс „Никола Петров“, тръгна мощно на европейското по борба в Букурещ (Румъния). Асът на националите спечели първите си две срещи без да даде точка на съперниците си в категория до 77 кг на класическия стил. Първо срази литовеца Галкинас с 9:0, а после и швейцареца Кристен. А на четвъртфиналите измъкна 3:3 срещу арменеца с полски паспорт Едгар Бабикян. Така на полуфиналите по-късно Александров ще излезе срещу германеца Роланц Шварц. При тежките до 130 кг Милослав Методиев пък продължава на репешажите за бронза, след като отстъпи на световния шампион Сергей Семенов (Русия) с 0:9.  По-късно Тайбе Юсеин излезе за титлата срещу италианката Кампаня в кат. до 62 кг. А Мими Христова (57) атакува бронза срещу азерката Колесник. До момента България има 3 медала – злато на Биляна Дудова и сребро на Миглена Селишка и Евелина Николова.  „Много съм щастлив, защото категоично българската женска борба доказа, че е световна величина и школата ни е много добра -заяви министър Красен Кралев, който изгледа на живо срещите. – Смятам, че те ще ни донесат много поводи за радост и на олимпиадата. Най-важното е хармонията в този екип да не се нарушава.“ На снимкатат КОСТАДИН АНДОНОВ", "date": "2019.04.12", "title": " Александров мощно тръгна на европейското по борба"}
{"url": "https://trud.bg/%d1%87%d0%b0%d0%b0%d1%82%d0%b0%d0%b9-%d1%83%d0%bb%d1%83%d1%81%d0%be%d0%b9-%d0%b7%d0%b0%d1%85%d0%b2%d0%b0%d1%89%d0%b0-%d0%b1%d0%b8%d0%b7%d0%bd%d0%b5%d1%81-%d0%b2-%d1%81%d0%b0%d1%89/", "text": "Чаатай Улусой, който не крие желанието си да живее и работи в САЩ , захвана собствен бизнес зад Океана. Той ще присъства на пазара в САЩ с турски продукти, включително турско кафе, чай Karadeniz, сладкиши, млечни и месни деликатеси. За разлика от свои колеги, Чагатай реши да открие в САЩ не само с ресторант, но и верига от магазини, в които ще се продават турски продукти. Междувременно стана ясно, че на 26 април Интернет платформа Netflix стартира пред публиката втория сезон на сериала „Защитникът“ с Чаатай Улусой, а месец по-късно ще започнат снимките на третия и четвърти сезон. Чааатай, който е клиент на най-известната американска агенция за актьори – UTA, е в преговори за участие в холивудски проекти. Очевидно актьорът няма намерение да поеме нова роля в турски сериал и напълно се установява в САЩ.", "date": "2019.04.12", "title": " Чаатай Улусой захваща бизнес в САЩ"}
{"url": "https://trud.bg/%d1%83%d1%82%d1%80%d0%b5-%d0%bd%d0%b8-%d0%be%d1%87%d0%b0%d0%ba%d0%b2%d0%b0%d1%82-%d0%be%d0%b1%d0%b8%d0%bb%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%be%d0%b1%d1%8f%d0%b2%d0%b5%d0%bd-%d0%b5/", "text": "В 19 области е обявен жълт код за обилни валежи от дъжд на 13 април, показва справка на сайта на Националния институт по метеорология и хидрология (НИМХ). Областите, за които важи предупреждението са: Видин, Монтана, Враца, София-област, София-град, Ловеч, Габрово, Велико Търново, Търговище, Сливен, Стара Загора, Пловдив, Пазарджик, Перник, Кюстендил, Благоевград, Смолян, Кърджали, Хасково. Очакват се количествата валежи да варират от 15 до 35 л/кв. м. При тази степен на опасност от НИМХ предупреждават хората да бъдат внимателни за възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Утре ни очакват обилни валежи, обявен е жълт код в 19 области"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bc%d1%8f%d1%81%d1%82%d0%be-%d0%b7%d0%b0-%d1%81%d1%82%d0%b0%d1%80%d0%b8%d1%82%d0%b5-%d0%ba%d1%83%d1%87%d0%b5%d1%82%d0%b0-%d0%b2%d1%8a%d0%b2-%d1%84%d0%be%d1%80%d0%bc/", "text": "Състезанията от Формула 1 все по-често се решават от качествата на колите, а не на пилотите. Но спортът има нужда от звезди, а човекът е по-подходящ материал за знаменитост дори от най-лъскавия болид. „Трябват ни повече личности, а не толкова много технологии“, обяви наскоро четирикратният световен шампион Ален Прост. А в последните години звездите са две – Люис Хамилтън и Себастиан Фетел. Първият се възползва от доминацията на „Мерцедес“, за да увеличи броя на пилотските си титли на 5, колкото легендата Хуан Мануел Фанджо. Повече от Прост и от самия Фетел, който беше властелин преди това в епохата на „Ред Бул“. Но след преместването си във „Ферари“ германецът търпи предимно неуспехи. А този сезон обещава да се превърне в кошмар. Причината е 21-годишният Шарл Льоклер, който замени спокойния и надежден Кими Райконен. Ледения беше готов да отстъпи място на първия пилот, но младокът се оказа костелив орех. Пилотът от Монако хвърли ръкавицата на Фетел още в първото им съвместно състезание и само изрична забрана от бокса го остави след звездата в Австралия. Но две седмици по-късно в Мелбърн Льоклер издуха именития си съотборник в квалификацията в Бахрейн, а слабият старт в гонката му даде шанс да направи изпреварването, пропуснато в първия кръг. Последвалата повреда в двигателя лиши младока от сигурна победа, докато Фетел отново загуби битката с двете коли на „Мерцедес“. Заговори се, че германецът просто е слаб и неуспехите на „Ферари“ са се дължали по-скоро на грешките му на пистата, отколкото на техническото превъзходство на „сребърните стрели“.  „Фетел се паникьоса като аматьор в битката с Хамилтън – смята Джолиън Палмър, бивш пилот на „Рено“. – Такава грешка е недопустима за световен шампион. През целия уикенд съотборникът му показваше, че се справя по-добре.“ А бившият шампион Нико Розберг не пропусна да захапе „Ферари“ заради начина, по който управляват отбора. „Те традиционно разчитат на първи и втори пилот, но ще имат много сериозни проблеми, ако Льоклер продължава да побеждава Фетел – смята бившият пилот на „Мерцедес“. – Но пък Себастиан е много самоуверен и може да оправи всичко с една победа в Китай. В крайна сметка „Ферари“ има най-добрата кола и е фаворит.“  В тежкия момент низвергнатият ас намери подкрепа у големия си враг. Хамилтън заяви от първа ръка, че и шампионите могат да грешат, но добрите състезания на Фетел са много повече от лошите. „Явно той е единственият, който помни достатъчно дълго – благодари звездата на „Ферари“. – Не очаквах да каже нещо хубаво за мен, но се радвам, че го е направил. С него се познаваме отдавна. Знам, че колкото аз искам да го победя, толкова и той мен. Колкото до Льоклер, не съм изненадан от него. В онзи момент беше по-бърз и нямаше смисъл да го задържам. Можех да го изпреварвя на следващата права, но така щях да попреча и на него, и на себе си.“  Същият проблем две седмици по-рано имаха и шампионите от „Мерцедес“. Валтери Ботас спечели убедително старта в Мелбърн, а неубедителното представяне на Хамилтън бе обяснено с повреда в пода на колата. Но още някоя и друга гонка с пободен развой може да даде сериозен аванс на финландеца в точките, което би принудило тима да го подкрепя в битката за титлата. Или открито да обяви, че поставя нарочения за звезда на първо място въпреки всичко, което ще нанесе тежък удар върху имиджа на състезатели, екипи и всичко свързано с Формула 1.  За късмет на „Мерцедес“ Хамилтън взе реванш с победата в Бахрейн след повредата на Льоклер и вече е само на точка за Ботас в класирането. Сега е ред на Фетел да възстанови йерархията във „Ферари“. „Знам, че мога да карам много по-добре и имам предостатъчно състезания, за да го докажа – закани се германецът. – Все още не се чувствам съвсем комфортно в новата ни кола. С нея трябва да се адаптираме един към друг.“ Лошата развръзка на първите две състезания не е разубедитела ръководството на „Ферари“, че именно Себастиан Фетел е техният човек.  „Отнасяме се напълно идентично към двамата ни пилоти, но в момент, в който трябва да дадем приоритет на единия, това е Себастиан – призна шефът на „скудерията“ Матия Биното. – Причината е, че той има по-големи шансове да спечели титлата, тъй като има много по-голям опит в отбора и във Формула 1. Той е четирикратен световен шампион. Но ако положението заради лош късмет или други причини се измени, ще се наложи на подкрепим Шарл Льоклер.“  Фетел пък побърза да оправдае доверието с първо и второ време в петъчните тренировки преди Гран при на Китай. Германецът изпревари с 2 десети Люис Хамилтън в първата, а Льоклер остана трети на четвърт секунда. Във втората пък начело излезе Валтери Ботас, но Фетел бе само с 0,027 секунди по-бавен, докато Хамилтън и Льоклер останаха на повече от половин секунда.  Уикендът в Китай е специален за всички, тъй като е под №1000 в историята на Формула 1. Пунктуални историци обаче твърдят, че бройката не е вярна, тъй като някои от състезанията в първите години от създаването на „кралските гонки“ на практика не са били част от шампионата.", "date": "2019.04.12", "title": " Има ли място за старите кучета във Формула 1?"}
{"url": "https://trud.bg/%d0%b0%d0%bb%d0%b1%d0%b0%d0%bd%d0%b8%d1%8f-%d0%b8%d0%b7%d0%b7%d0%b5-%d0%b7%d0%b5%d0%bc%d0%b8-%d0%be%d1%82-%d0%b1%d0%b8%d0%b2%d1%88-%d0%b4%d0%b5%d0%bf%d1%83%d1%82%d0%b0%d1%82/", "text": "Албанската прокуратура съобщи вчера, че е конфискувала държавна земя на адриатическото крайбрежие, нелегално продадена и притежавана от бившия депутат Арбен Ндока и други официални служители, предаде АП. Става въпрос за 300 декара площ в областта Лежа, на стойност около 40 милиона евро. Според разследването Ндока и още 20-ина служители са фалшифицирали документи и земи са били продавани по занижени цени на близки до тях фиктивни собственици, а по завишени цени на желаещи да строят курорти. Ндока е под домашен арест от края на м.г. по подозрения за покровителстване на наркотрафиканти.", "date": "2019.04.12", "title": " Албания иззе земи от бивш депутат\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-17/", "text": "Тази събота и неделя: Гуендолин Кристи: Високият ръст не ми пречи 191 сантиметра качество и класа.           Константин Петканов: Характерни черти на българина Представата му за „общото благо“ е фикция. Щом няма полза за него и за децата му, то не е никакво благо, а „нагласяват го за себе си“.", "date": "2019.04.12", "title": " „Труд Уикенд“ – един вестник за два дни"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%ba%d0%be%d1%81%d0%bc%d0%be%d0%bd%d0%b0%d0%b2%d1%82%d0%b8%d0%ba/", "text": "„10 април 1979 г. е исторически ден, който бележи важен успех в развитието на българската авиация. С гордост мога да заявя, че полетът, извършен на този ден преди 40 години с участието на първия български космонавт Георги Иванов, има съществен принос към развитието на космонавтиката и космическата наука. Това заяви президентът Румен Радев, който днес на „Дондуков“ 2 прие първия български космонавт Георги Иванов. Събитието е част от честванията за 40-годишнината от полета на Георги Иванов, с който България стана шестата държава в света със свой космонавт, съобщават от прессекретариата на президентството. Държавният глава припомни, че въпреки възникналата аварийна ситуация и екстремното психическо и физическо натоварване, на което бяха подложени, екипажът Николай Рукавишников – Георги Иванов успя да се справи с чест и самостоятелно да се завърне благополучно от орбита. За проявения героизъм и принос в развитието на космическата наука държавният глава удостои Георги Иванов с Почетния знак на президента на Република България. От своя страна българският космонавт подари на Румен Радев макет на космическия кораб „Союз-33“. По време на разговора държавният глава посочи, че през годините космонавтиката се е превърнала в символ на прогреса на човечеството и на вечния стремеж към съвършенство и свобода. Повод за гордост и национално самочувствие дават и постиженията на съвременната българска космическа наука в дистанционните изследвания на Земята, космическите храни, космическата медицина и контрола на радиационната обстановка около космическите апарати. На срещата присъстваха вторият български космонавт Александър Александров, неговият дубльор Красимир Стоянов, учени от Института за космически изследвания и технологии. Сред гостите бяха и петима колеги на българския космонавт от международната програма „Интеркосмос“ – Павел Виноградов (Русия), Владимир Ремек (Чехия), Мирослав Хермашевски (Полша), Берталан Фаркаш (Унгария), Иван Бела (Словакия), както и Татяна Егорова – съпруга на космонавта Борис Егоров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Президентът Радев: Космонавтиката се превърна в символ на прогреса на човечеството и на вечния стремеж към съвършенство и свобода"}
{"url": "https://trud.bg/6-961-028-%d1%81%d0%b0-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Над 1 милион са българите в чужбина През 1986 г. сме били „на косъм” да станем 9 млн. В България живеят 6 961 028 души, показа броячът Country meters към Департамента по икономически и социални въпроси на ООН в 17,30 часа днес. Според официалните данни на Националния статистически институт към 31 декември 2018 г. населението на страната е 7 000 039 души. Но през 2019 г. вече сме паднали под 7 млн., потвърдиха от НСИ. В сравнение с 2017 г. сме се стопили с 49 995 души, или с 0,7%. Населението е намаляло с толкова хора, колкото живеят в град като Разград. Като в страната има две тенденции – намаляване и застаряване на населението. „Общо 6,75 млн. души са българските избиратели у нас и в чужбина”. Това заяви пред „Труд” анализаторът проф. Михаил Константинов. По думите му българските граждани в страната и по целия свят са 8,4 млн. „Става въпрос не за хората, които се наричат българи, а тези, които имат български документи за самоличност и са записани в българските регистри”, уточни той. „Отговорът на фундаменталния въпрос – колко са българите в България, е 7 милиона души, плюс-минус малки числа от 20-30 хил. Трудно е да се каже с точност, но считайте, че сме 7 млн. българи в България. Следователно в чужбина българите са колко 1,4 млн. В България има 5,75 млн. избиратели, или това са хора над 18 години. Избирателите в чужбина са 1 милион. Нека съберем 1 млн. избиратели извън България и 5,7 млн. избиратели у нас – това са 6,75 млн. и това са имената в избирателните списъци”, обясни проф. Константинов. 33 хил. българи са напуснали страната само през 2018 г. и вече са емигранти с настоящ адрес в чужбина, обявиха от НСИ. 51,4% от тях са мъже, а всеки втори емигрант е на възраст 20-39 години. Най-младите емигранти под 20 години са 15,8%, а тези над 60 години са 9,2%. Според Евростат и НСИ през 2017 г. българите в чужбина са около 1,3 млн., въпреки редица твърдения, че са 2 млн. Най-предпочитани от емигрантите дестинации са Германия (24,4%), Обединеното кралство (17,8%) и Италия (7,5%). Добрата новина е, че през миналата година в страната са дошли 29 559 души. Статистиците отчитат в този показател, както българите, завърнали се в страната, така и гражданите на други държави, получили разрешение или статут за пребиваване в страната. От тях 35,5% са във възрастовата група 20-39 години, а 27,6% са на възраст 40-59 години. Най-младите имигранти (под 20 г.) са 19%, а най-възрастните – 17,9%. Най-висок е делът на имигрантите от Турция (29,9%), Русия (11%) и Германия (7,2%). Броячът Country meters показва още, че през 1986 сме били „на косъм” населението да надмине 9 млн. През следващите четири години населението намалява минимално като през 1990 г. е 8,8 млн. През 1995 г. хората в страната вече наброяват 8,4 млн. души, което е спад с 400 хил. по-малко за пет години.   Хората в шест града са над 100 хил. 18 574 души са се преместили в София 18 574 души са се преместили да живеят в София през миналата година, обявиха от НСИ. В миграцията вътре в страната са участвали 109 810 души. 33,9% от тях са били на възраст от 20 до 30 години. От град в град са се преместили 42,7% от хората, а от село в град – 24,7%. Една пета от нашенците се връщат на село (21,5%). Значително по-малък по брой и относителен дял е миграционният поток по направлението „село-село” – 11,1% от мигриралите лица. С население над 100 хил. души са само шест града в страната – София, Пловдив, Варна, Бургас, Русе и Стара Загора. Жителите на София вече наброяват 1,2 млн. души. Населението на Пловдив е 346 хил., във Варна има 336 хил. души, в Бургас – 202 хил., в Русе – 142 хил., а в Стара Загора – 135 хил. В тези градове живеят 34,4% от населението на цялата страната.   Проф. Михаил Константинов пред „Труд”:  Фантомите в списъците са зад граница Често информацията за починали в чужбина не стига до ГРАО „Помните, че в края на комунизма бяхме достигнали 9 милиона души, но тогава българите в чужбина, повечето от тях, не бяха български граждани, защото бяха лишени от гражданство. Така че, ако трябва да сме точни, за тези 30 години България е загубила 600 000 души. Толкова по-малко българи има”, посочи пред „Труд” проф. Михаил Константинов. По думите му избирателните списъци се правят по данните на ГРАО, които включват всички български граждани в България и в чужбина, които са навършили 18 години, не изтърпяват наказание „лишаване от свобода” и не са под запрещение. Последните две групи са около 10-15 000 души. А фантомите в списъците, за които често става дума, са сред тези 1 милион избиратели в чужбина. „Някои от фантомите може да отговарят и на умрели хора. Ако човек умре в България, рано или късно в рамките на 30-40 дни тази информация ще стигне до ГРАО. Там името се отписва и изчезва от избирателния списък. Ако обаче, българин умре в чужбина, в стандартния случай неговите наследници или близки занасят копие от смъртния акт в българско посолство или консулство, за да може тази информация също да постъпи в ГРАО. Но ако умре самотен българин в чужбина, има ли кой да направи тази процедура – може местните власти да уведомят българските, но може и да не го направят. В чужбина имаме парадоксални случаи, при които човекът умира, но неговите наследници нарочно не съобщават за това, за да получават пенсията му. В нашите избирателни списъци има хора на доста голяма възраст. Ние сме сигурни, че те са починали – може ли да са на 120 години, общо взето няма как, но тъй като не са получени документите официално за тяхната кончина, тези хора си стоят. Тези неща не влияят на резултата от гласуването, но влияят върху доверието. Хората казват „умрелите гласуват” – не, те не гласуват”, разясни проф. Константинов.   Бракът издържа средно до 16-а година Бракът у нас издържа средно до 16-та годишнина, отчитат статистиците. Броят на разводите през 2018 г. е 10 596, или със 185 повече спрямо 2017 г. От всички прекратени бракове 80,4% са били в градовете. Най-голям е делът на браковете, прекратени по „взаимно съгласие” (65,9%), следват причините „несходство в характерите” (26%) и „фактическа раздяла” (6,6%). Разводът не е бил първи за 9,4% от жените и 11% от мъжете. Браковете също се увеличават, макар и минимално до 28 961 (с 368 повече спрямо предходната година). Близо три четвърти от всички регистрирани бракове (21 463) са били в градовете. През 2018 г. средната възраст при сключване на първи брак за мъжете и жените е съответно 31,7 и 28,7 години. Спрямо предходната година средната възраст се увеличава с 0,3 години както за мъжете, така и за жените. За 87% от жените и 86,2% от мъжете, сключили граждански брак през 2018 г., той е бил първи. Областите с най-много бракове на 1000 души от населението са Добрич – 5,4%, и Разград – 5,1%, а най-нисък е коефициентът на брачност в област Перник и Ловеч – по 2,6 на хиляда.   66 младежи на всеки 100 излизащи в пенсия Продължава процесът на застаряване на населението, сочат данните на НСИ. В края на 2018 г. хората над 65 години са 1,5 млн., или 21,3% от населението на страната. В сравнение с 2017 г. делът на населението в тази възрастова група нараства с 0,3 процентни пункта. Делът на жените на възраст над 65 години е 24,8%, а на мъжете – 17,7%. Тази разлика се дължи на по-високата смъртност сред мъжете и като следствие от нея на по-ниската средна продължителност на живота при тях. В регионален аспект делът на хората над 65 години е най-висок в областите Видин (29,6%), Габрово (28,6%) и Кюстендил (27,3%). Общо в двадесет области този дял е над средния за страната. Най-нисък е делът на възрастното население в областите София – 17,5%, и Варна – 18,9%. На 100 излизащи от пазара на труда, влизат само 66 млади, отчитат още статистиците. Застаряването на населението води до повишаване на неговата средна възраст, която от 40,4 години през 2001 г. нараства до 43,8 години в края на 2018 г. Процесът на застаряване на населението се проявява както в селата, така и в градовете, като в градовете средната възраст на населението е 42,8 г., а в селата – 46,4 г.   Повечето бебета са момчета  Сливен е №1 по раждания заради ромите в града Родените момчета през миналата година са със 7% повече от момичетата. Броят на родените момчета е 32 144, или с 2091 повече от момичетата, които наброяват 30 053, отчитат от националната статистика. Най-висока е раждаемостта в Сливен – 12 на 1000 души от населението, София и Ямбол – по 9,8 на хиляда. Високата раждаемост в Сливен статистиците си обясняват с преобладаващото ромско население в града. В деветнадесет области раждаемостта е по-ниска от средната за страната, като най-ниски стойности се наблюдават в Смолян – 6,3‰, Габрово и Видин – по 6,8‰. През 2018 г. броят на извънбрачните раждания в страната е 36 656, или 58,6% от всички бебета. Относителният дял на извънбрачните раждания в селата (65%) е по-висок отколкото в градовете (56,5%). За 78,8% от извънбрачните бебета има данни за бащата, което означава, че децата се отглеждат в семейство без брак. Извънбрачните раждания имат най-голям дял в областите Видин (79,2%) и Ловеч (75,9%). Средната възраст на жените при раждане на първо дете се увеличава от 27,1 години през 2017 г. на 27,2 години през 2018 г. В регионален аспект средната възраст при раждане на първо дете варира от 30,2 години в София до 23 години в Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " 6 961 028 са жителите на България\t"}
{"url": "https://trud.bg/%d0%b2%d0%b8%d0%bb%d1%8f%d1%80%d0%b5%d0%b0%d0%bb-%d0%bd%d0%b5-%d1%81%d0%b5-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bc%d0%b5-%d0%b7%d0%b0-%d0%bc%d1%8a%d1%80%d1%82%d0%b2%d0%b8/", "text": "Въпреки че шансовете за класиране на полуфиналите в Лига Европа на „Виляреал“ намаляха значително след загубата с 1:3 от „Валенсия“ в първия мач, като от тима отказаха да се предадат. Нападателят на „жълтата подводница“ Жерард Морено заяви, че място за примирение няма.  „Срещата вървеше към 1:1, което правеше реваншът отворен – каза играчът на „Виляреал“. – После дойде 90-ата минута, когато „Валенсия“ ни вкара два гола. Може би ни убиха, но ние няма да се признаем за мъртви. Има още един мач и трябва да бъдем оптимисти, въпреки че ще сме малко нервни в следващата среща“.  На подобно мнение бе и Хави Кайеха, треньор на „Виляреал“.  „Направихме много добри 75 минути, в които имахме превъзходство и шанс да водим в резултата – каза наставникът. – Да, обаче срещите са по 90 минути. В тях бяхме победени. Съперникът ни бе по-добре физически и ни нарани. Резултатът е несправедлив, но има още един двубой. Има да свършим много работа, ако искаме да направим нещо значително“.  На „Естадио де ла Серамика“ „Валенсия“ с гол на Гонсало Гедеш (6). Санти Касорла (36) изравни от дузпа и върна „Виляреал“ в мача. „Прилепите“ обаче се добраха до победата с попадения на Даниел Вас и отново Гедеш в продължението на срещата.  „Уважаваме изключително много нашия опонент и изобщо не смятам втория мач за протоколен – каза Марселиньо, треньор на „Валенсия“. – Имаме много добри шансове да продължим, но все пак „Виляреал“ записа първа загуба в Европа тази година, а това не е за подценяване“. Снимка: Twiiter", "date": "2019.04.12", "title": " „Виляреал“: Не се признаваме за мъртви"}
{"url": "https://trud.bg/%d1%81%d1%82%d0%be%d0%b5%d0%b2-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2%d0%b7%d0%b5-%d0%bc%d0%b5%d1%80%d0%ba%d0%b8-%d0%b7%d0%b0-%d0%bc%d0%b0%d1%87%d0%b0-%d0%b2/", "text": "Стойчо Стоев, треньорът на „Лудогорец“, разкри, че са взети мерки за липсата на отбелязани голове от неговите играчи в последните три срещи. Става въпрос за двубоите от шампионата срещу „Берое“ (0:0) и ЦСКА (0:0), както и при загубата от червените в турнира за Купата на България (0:1). „Взели сме мерки това да се промени – добави Стоев. – Не съм го изключил от съзнанието си. През седмицата работихме много в последната фаза – първоначално създаване и впоследствие реализиране на головите ситуации. Убеден съм, че футболистите независимо с какви функции са в даден момент, ще реализират създадените положения“. Наставникът добави какви са очакванията за мача срещу бившия му клуб „Левски“. „Отиваме в София с идеята и целта да се представим на ниво – каза още той. – Това означава да победим. Мачът няма да има нищо общо с този срещу „Левски“ (0:2), който спечелихме преди няколко кръга. Няма маловажни срещи в тези плейофи. Преследвачите са близо до „Лудогорец“ и всяка загубена точка води до допълнително напрежение“. Снимка: СПОРТАЛ", "date": "2019.04.12", "title": " Стоев: „Лудогорец“ взе мерки за мача в неделя"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-%d1%84%d0%b0%d0%bb%d1%88%d0%b8%d0%b2%d0%b0-%d0%ba%d0%bd%d0%b8%d0%b6%d0%ba%d0%b0-%d0%b5-%d0%b7%d0%b0%d0%bb%d0%be%d0%b2%d0%b5%d0%bd-%d0%b4%d0%b0-%d0%bf%d1%80/", "text": "31-годишен шофьор е заловен, докато превозва 150 кг нелегален тютюн, съобщиха от полицията в Сливен. При проверката се установила, че водачът е с фалшива книжка по испански образец. Проверката е извършена на 11 април, в района на сливенското с. Крушаре. Това е последното населено място преди началото на Ямболска област. Водацът е пътувал с 60-годишен спътник, също родом от Сливен. В багажника на автомобила им „Форд Мондео“ били натъпкани 22 чувала със ситно нарязан тютюн без акцизен бандерол. Двамата мъже са задържани по 24 часа по Закона за МВР. Образувани са бързи производства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Шофьор с фалшива книжка е заловен да превозва 150 кг нелегален тютюн"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-%d1%84%d0%b0%d0%bb%d1%88%d0%b8%d0%b2%d0%b0-%d0%ba%d0%bd%d0%b8%d0%b6%d0%ba%d0%b0-%d0%b5-%d0%b7%d0%b0%d0%bb%d0%be%d0%b2%d0%b5%d0%bd-%d0%b4%d0%b0-%d0%bf-2/", "text": "31-годишен шофьор е заловен, докато превозва 150 кг нелегален тютюн, съобщиха от полицията в Сливен. При проверката се установила, че водачът е с фалшива книжка по испански образец. Проверката е извършена на 11 април, в района на сливенското с.Крушаре. Това е последното населено място преди началото на Ямболска област. Водацът е пътувал с 60-годишен спътник, също родом от Сливен. В багажника на автомобила им „Форд Мондео“ били натъпкани 22 чувала със ситно нарязан тютюн без акцизен бандерол. Двамата мъже са задържани по 24 часа по Закона за МВР. Образувани са бързи производства.", "date": "2019.04.12", "title": " Шофьор с фалшива книжка е заловен да превозва 150 кг нелегален тютюн"}
{"url": "https://trud.bg/%d0%be%d1%82%d0%b2%d0%be%d0%b4-%d0%bd%d0%b0-%d1%81%d1%8a%d0%b4%d0%b8%d1%8f-%d1%81%d0%bf%d1%8a%d0%bd%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d1%80%d0%b0%d0%b9%d1%84/", "text": "Отвод на съдия отложи старта на делото на известния пловдивски бизнесмен Атанас Червенков-Райфъла в Пловдивския апелативен съд, пред който той обжалва присъдата си от 13 години затовр за поръчителството на палежи и убийство. В края на октомври м. г. Райфъла беше признат за виновен от Пловдивския окръжен съд, че е поръчал да бъдат запалени няколко автомобила на бившия депутат от ГЕРБ Антоний Йорданов, защото не му съдействал да оглави Ловно-рибарсикя съюз. Поръчката за убийство пък била по адрес на конкурента на Червенков в здравния бизенс Аргир Гяуров, който беше бит от изпратени от Райфъла момчета, но оцеля. Съдия Емил Митев си е направил отвод по делото, мотиви за това в залата не бяха съобщени. На принципа на случайното разпределение за нов член на състава е бил определен съдия Станислав Георгиев, но той е в отпуск. Така нова дата за начало на процеса пред втората инстанция беше насрочена за 18 април. „Присъдата е абсурдна, аз съм невинен“, каза Райфъла, докато охраната го извеждаше от съдебната зала.", "date": "2019.04.12", "title": " Отвод на съдия спъна делото срещу Райфъла в Пловдивския апелативен съд"}
{"url": "https://trud.bg/%d0%b1%d0%b8%d1%82%d0%ba%d0%b0-%d0%bd%d0%b0-%d1%80%d0%be%d0%b1%d0%be%d1%82%d0%b8%d1%82%d0%b5-%d0%b2-%d0%b1%d1%83%d1%80%d0%b3%d0%b0%d1%81/", "text": "Роботи ще се изправят един срещу друг в невиждана битка на 7-ми май в Бургас. Това не е сценарий на поредния научно-фантастичен филм, а реално състезание по роботика, в което ще участват ученици от професионалните гимназии, в които се изучават информационни технологии. Атрактивното „ROBO CHALLENGE BURGAS“ ще се проведе на 7 май от 15.00 часа на площад „Тройката“. Футуристичната надпревара ще протече в четири кръга – мини сумо, следене на линия, състезание с Лего роботи и демонстрация на роботи. Целта на състезанието е учениците да демонстрират знания и умения в областта на съвременните информационни технологии, управлението на киберфизични системи и алгоритми. В състезанието, което ще се проведе за първи път в града, ще вземат участие и учениците от Професионална гимназия по компютърно програмиране и иновации, в която децата изучават роботика. Освен съревнованието гимназиите, участващи в „ROBO CHALLENGE BURGAS“, ще представят пред зрителите свои макети и инсталации в специално подготвена шатра. В нея всеки желаещ ще получи информация за професиите, които предлагат училищата. Публиката също ще може да се включи с конкурс за най-добра снимка с дрон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.12", "title": " Битка на роботите в Бургас"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8-%d1%83%d1%87%d0%b5%d0%bd%d0%b8%d0%ba-%d1%81%d0%bf%d0%b5%d1%87%d0%b5%d0%bb%d0%b8-1-%d0%b3-%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%b2/", "text": "Жулиян Желязков от 10 „в“ клас на СУ „Сава Доброплодни“ в Шумен е финалист по обменната програма за ученици Кенеди-Лугар /YES/ и е един от 11-те българи, които печелят едногодишно обучение в Америка. Програмата е основана от Американския конгрес през октомври 2002 като отговор на събитията от 11 септември 2001 и се финансира от Държавния департамент през Бюрото за образователни и културни въпроси. Програмата предоставя на конкурентно подбрани ученици стипендия за една академична година в САЩ. За това време те имат възможност да посещават американска гимназия и ще бъдат настанени в приемни семейства. Общо 11 са одобрените ученици от България. Шуменецът в момента учи в паралелка с профил „Музика“. От СУ „Сава Доброплодни“ поясняват, че кандидатстването за обучение през 2019/2020 г. е започнало още през месец септември 2018 година и е било на няколко етапа. Селекция съобразно критериите за участие, on-line кандидатстване и полуфинал, който се провел в Американския съвет за международно образование и включвал международен тест за владеене на английски език. На финала е имало писане на есе и устно интервю с представител на Американския съвет.", "date": "2019.04.12", "title": " Шуменски ученик спечели 1 г. обучение в САЩ"}
