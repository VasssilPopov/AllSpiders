{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81%d0%be%d0%b2%d0%b0%d0%bb%d0%ba%d0%b0-%d1%81-%d0%bf%d1%8a%d1%82%d0%bd%d0%b8%d1%86%d0%b8-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d1%81-%d0%b2/", "text": "Автобус совалка, превозващ пътници от самолета им до терминала на летище Франкфурт, се сблъска с влекач днес, при което бяха ранени 14 души, предаде ДПА. Водачът на влекача е сред ранените. Един от пътниците е настанен в болница. Не е ясно как се е стигнало до инцидента на най-голямото летище в Германия. Според първоначалните данни на разследването влекачът не е спазил предимството на автобуса, в който имало 72-ма пътници, пристигнали с полет на „Райънеър“ от испанския град Севиля. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Автобус совалка с пътници се блъсна с влекач на летището във Франкфурт, 14 ранени"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d0%bf%d1%82%d0%b8%d0%bc%d0%b8%d1%81%d1%82-%d1%81%d1%8a%d0%bc-%d1%87%d0%b5-%d1%89%d0%b5-%d1%81%d1%82%d0%b0%d0%bd/", "text": "Минаха пет месеца от отвличането на Адриан Златков, но важното е, че стигаме до някои от лицата, които са замесени в това. Чрез тях се надяваме да стигнем до всички останали. Подозираме много, отговори имаме, но въпросът е за кои има доказателства. Това каза пред   министърът на вътрешните работи Валентин Радев. На въпрос дали са свързани със старите групи за отвличания, министър Радев каза, че според информацията, която имат, по-скоро няма такава връзка. Освен Златко Баретата, разпитвани са и други хора, които не са осветени до момента. Продължава досъдебното производство. Този случай е такъв, че трябва да покажем, че така не може да продължава, допълни Радев. Той припомни, че от 2013 г. насам не е имало отвличания, а преди това е имало над 30 похищения. Валентин Радев заяви, че се работи по случаите с убийството на бизнесмена Петър Христов на Иво Стаменов, който умря от раните си. По думите му са отделени най-добрите професионалисти и хората са много мотивирани. Вътрешният министър каза, че е оптимист, че ще стане ясно кой стои зад убийствата на тези хора. Той даде като пример добрата разкриваемост на убийства – през 2016 г. те са 76, като само 10 от тях не са разкрити, а през 2017 г. са 95, като 94 са разкрити. Има подготвени хора, много е важно да има капацитет, каза Валентин Радев. Парите, които са отделени за полицаите, са 100 млн. лв., заяви министър Радев, като добави, че преди това са дадени още 55 млн. лв., а преди Нова година още 20 млн. лв. като 13-а заплата. Тези пари идват от бюджета на МВР, поясни той. По думите му се получават 15% увеличение на заплатите, които години преди това не са били актуализирани. Ако икономиката продължава с такива темпове, догодина ще има още 10% увеличение, каза министърът. Оградата по границата с Турция е най-сигурната европейска граница и това не го казваме ние, коментира Валентин Радев и допълни, че се работи по нов проект, при който от 160 млн. евро солидарна помощ, ще купят допълнително сензори и техника и ще усилят това съоръжение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Валентин Радев: Оптимист съм, че ще стане ясно кой стои зад убийствата на Петър Христов и Иво Стаменов"}
{"url": "https://trud.bg/%d1%81%d1%83%d0%bf%d0%b5%d1%80-%d0%bc%d0%b0%d1%80%d0%b8%d0%be-%d1%81%d1%82%d0%b0%d0%b2%d0%b0-%d0%b0%d0%bd%d0%b8%d0%bc%d0%b0%d1%86%d0%b8%d0%be%d0%bd%d0%b5%d0%bd-%d0%b3%d0%b5%d1%80%d0%be%d0%b9/", "text": "Супер Марио – персонажът от популярна видео игра на „Нинтендо“, ще бъде пренесен в света на анимационното кино, предаде Франс прес. Шигеру Миямото, създателят на емблематичната сага за мустакатия водопроводчик Супер Марио, в момента работи над проекта заедно с Крис Меледандри, основател и главен изпълнителен директор на американската компания „Илюминейшън ентъртейнмънт“, продуцирала анимационната поредица „Аз, проклетникът“. „Бяха ми казали, че да създадеш видео игра и анимационен филм са две сходни неща, но това не е вярно – каза Миямото на пресконференция в Токио. – Едното е съвсем различно от другото. Поддържам непрестанен контакт с опитния продуцент Меледандри. Минаха обаче две години от момента, когато решихме да работим заедно, и оповестяването на проекта.“ Все още не е ясно кога филмът ще се появи по екраните, макар че осъществяването на проекта е в напреднала фаза. „Обсъждахме многократно сценария и постигнах синхрон в работата си с Меледандри“, поясни Миямото. Филмът е финансиран от „Нинтендо“ и „Юнивърсъл пикчърс“. През 1993 г. Холивуд пренесе на големия екран видео играта „Супер Марио брос“, но филмът събра малки приходи в бокс-офиса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Супер Марио става анимационен герой"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%b3%d0%b8%d0%b3%d0%b0%d0%bd%d1%82-%d0%b0%d0%bb%d0%b8%d0%b1%d0%b0%d0%b1%d0%b0-%d1%82%d1%8a%d1%80%d1%81%d0%b8-%d1%81%d0%ba%d0%bb%d0%b0/", "text": "Световният гигант Алибаба, както и други големи компании като Амазон търсели складове за логистични центрове в България. Това стана ясно по време на годишната конференция “Индустриално строителство и инвестиции”. По думите на Симеон Митев, собственик на платформата БГСКЛАД се търсели около 20 хиляди квадратни метра индустриални площи. Припомняме, че още преди година при посещение на вицепрезидента на Алибаба г-н Сън стана ясно, че компанията предвижда инвестиции в страната ни, свързани със създаването на логистичен център за развиваната от тях онлайн търговия, който да обслужва поръчките в цяла Европа.  До сделка с други два гиганта се стигнало в Тракия икономическа зона, стана ясно по време на конференцията. Очаква се скоро договорите да бъдат подписани. Имената на фирмите, обаче, не бяха обявени. “Има много засилен интерес от български инвеститори в сферата на логистиката и производството”, каза Емил Янков, мениджър “Бизнес развитие” на Тракия икономическа зона (ТИЗ) и допълни, че не липсва и интерес от чужди фирми от Южна Корея, Турция и Япония. Във връзка със съживяване на инвестициите в страната министерството на икономиката е предприело 12 мерки за намаляване на административните тежести за бизнеса. “Една от тях предвижда фирмите да се присъединяват по-бързо към ток, вода и газ”, обяви зам.-министърът на икономиката Лъчезар Борисов.  Страната ни е един от лидерите по усвояване на ресурси по плана “Юнкер”. “256 млн. евро са инвестирани в България през 2017 г.”, коментира Хуан Хосе Феблес Акоста, съветник към Европейския фонд за стратегически инвестиции.", "date": "2018.02.01", "title": " Световният гигант  Алибаба търси склад в България\t\t\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%81%d0%b5%d0%bc%d0%b5%d0%b5%d0%bd-%d1%81%d0%bf%d0%be%d1%80%d1%82%d0%b5%d0%bd-%d0%bf%d1%80%d0%b0%d0%b7%d0%bd%d0%b8%d0%ba/", "text": "Семеен спортен празник за столичани ще организира инициативата „София – Европейска столица на спорта“ и „Мачирски спорт“. Събитието е в неделя от 11 часа на Витоша и ще включва няколко развлекателни зимни надпревари като весел семеен паралелен слалом, семейна забавна щафета с шейни и конкурси – за снежен човек, за най-голяма снежна топка, за атрактивна визия, за украса на шейна, теглене на въже, битка със снежни топки и много други. Състезанията са на семеен принцип с изискване за участие на дете и родител. Участието е със собствена ски-екипировка и шейни, а най-добрите ще бъдат отличени с предметни награди и медали.", "date": "2018.02.01", "title": " Правят семеен спортен празник"}
{"url": "https://trud.bg/%d0%bd%d0%b0%d1%88%d0%b8-%d0%b1%d0%be%d1%80%d1%86%d0%b8-%d1%82%d1%80%d0%b5%d0%bd%d0%b8%d1%80%d0%b0%d1%82-%d0%b2-%d0%b4%d0%b0%d0%b3%d0%b5%d1%81%d1%82%d0%b0%d0%bd/", "text": "Трима наши борци от свободния стил са на подготовка в дагестанската столица Махачкала. Призьорите от европейски първенства Георги Вангелов (кат. до 57 кг), Мирослав Киров (74 кг) и европейският медалист за юноши Джемал Али (65 кг) ще прекарат цял месец в местна школа преди държавното първенство и международния турнир „Дан Колов“. „Момчетата влизат в схватки с изключително силни борци, което е безценен опит за тях – заяви треньорът на ЦСКА Йордан Денев, който води тримата. – Доста можем да се учим от дагестанските ни колеги.“ Лагерът е подпомогнат от почетния президент на родната федерация Валентин Йорданов.", "date": "2018.02.01", "title": " Наши борци тренират в Дагестан"}
{"url": "https://trud.bg/%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0-%d0%ba%d0%be%d0%bd%d0%b2%d0%b5%d0%bd%d1%86%d0%b8%d1%8f-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0/", "text": "Мисля, че отлагането на ратификацията на Истанбулската конвенция е победа за българското общество, което показа обединение и здрав разум. Това заяви президентът Румен Радев пред български журналисти в Белгия, където е на работно посещение. Вносителите и проповедниците на конвенцията се скриха зад Конституционния съд. Според мен конвенцията в този вид е зле написан документ, който допуска неясноти и най-различно тълкуване. Моето мнение е, че тя не трябва да се ратифицира по няколко важни причини. Първо, тя сама по себе си не може да предотврати насилието. Справка – държавите, в които тя е приета. Нима там секва изведнъж насилието над жени и деца, попита държавният глава. Можем да предотвратим това насилие само с читави български закони, с адекватни действия на полицията и на съда. И най-вече – с добро възпитание. Точно тези текстове, които бунят нашата общественост и са в разрез с нашите ценности, морал, традиции и вяра – за тях в самата конвенция изрично е написано, че не подлежат на никакви резерви и на никакви съпътстващи декларации. Всички тези внушения, че ще направим резерви и това няма да мине, не са изобщо основателни, коментира той. Ако я приемем, конвенцията отнема от правомощията на държавата и вменява правомощия в неправителствени организации – те ще станат основен източник на информация и се превръщат в контролни органи. Това няма да допринесе за намаляване на насилието над жени и деца, по-скоро ще стимулира съдене на държавата. Винаги, когато държавата абдикира от своите правомощия, според мен това е опасно. Тази конвенция легитимира намесата в образователния процес с непредвидими последствия върху психиката и съзнанието на нашите деца, заяви президентът. Попитан за отношението му към възможността за свикването на референдум, той изрази надеждата да не се стига дотам. Надявам се на здравия разум на нашите народни представители. Няма нужда да стигаме до референдум, който ще отнеме време, енергия и средства, добави президентът Радев, цитиран от БТА", "date": "2018.02.01", "title": " Истанбулската конвенция не трябва да бъде ратифицирана, заяви Румен Радев"}
{"url": "https://trud.bg/%d0%bc%d1%8a%d0%b6-%d0%b5-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Мъж на 40 години е приет в Университетската болница „Канев“ в тежко състояние след катастрофа край Русе, съобщиха от лечебното заведение. От полицията обясниха, че сигнал за инцидента е подаден около 15.50 часа. По първоначална информация на локално платно в района между Русе и град Мартен автомобил „Фолксваген“ се е блъснал в ремарке на тежкотоварен камион. От удара предната част на колата е силно намачкана. Пострадалият шофьор на автомобила е откаран с кола на Спешна помощ в болницата. Той е получил контузни рани на лице, на ръка и травми на гърди и корем. Полицията изяснява причините за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Мъж е в тежко състояние след катастрофа край Русе"}
{"url": "https://trud.bg/%d0%b1%d0%b5%d0%b7-%d0%b7%d0%bd%d0%b0%d0%bc%d0%b5%d1%82%d0%be-%d0%bd%d0%b0-%d0%ba%d0%bd%d0%b4%d1%80-%d0%b2-%d1%81%d0%b5%d0%bb%d0%be%d1%82%d0%be/", "text": "Знамето на КДНР няма да бъде издигнато в олимпийското село в Пьонгчан. Флагът с червената петолъчка е забранен от законите на Република Корея, които са много строги към антидържавна и прокомунистическа пропаганда. Затова знамето на Северна Корея ще се вижда само на спортните обекти и на официалните церемонии. Десетимата спортисти от страната вече се настаниха в селото, а вчера президентът на МОК Томас Бах му направи официално откриване. Комплексът се състои от 8 15-етажни сгради, а по-големият в Гангньон е от 9 25-етажни блока. Двете села ще приютят близо 7000 състезатели и членове на отборите. МОК пък призова организаторите да продадат повече билети за състезанията. Засега са закупени едва 799 000 от общо 1,07 милиона, пуснати в продажба, призна председателят на организационния комитет Хи Бом Лий. Има дори билети за церемонията по откриването, която е след 7 дни. „Ще вземем спешни мерки да повишим продажбите, най-вече на скъпите билети – обяви Лий. – Все пак трябва да се отбележи, че Ванкувър 2010 и Сочи 2014 също имаха проблеми с посещаемостта. Призовавам корейците да подкрепят нашите спортисти.“", "date": "2018.02.01", "title": " Без знамето на КНДР в селото"}
{"url": "https://trud.bg/%d0%bd%d0%be%d0%b2-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d0%b8-%d1%84%d0%b1%d1%80/", "text": "Пореден сблъсък между Белия дом и ФБР се разрази заради таен доклад, според който службата злоупотребила с правомощията си и наблюдавала и следила кандидат-президентската кампания на Доналд Тръмп през 2016 г., предаде Би Би Си. Документът, който предстои да бъде публикуван, е подготвен от подчинени на шефа на комисията по разузнаване на долната камара на Конгреса – републиканеца Девин Нунес. ФБР изрази опасения от пропуски в текста, които влияят на достоверността му. Демократите смятат, че той може да дискредитира разследването на потенциален сговор между кампанията на Тръмп и Кремъл и настояха евентуална публикация да бъде отложена и 4-страничният доклад да бъде преразгледан. Белият дом трябва да одобри публикуването на доклада, а шефът на администрацията Джон Кели заяви, че той много скоро ще бъде “представен пред целия свят”. Според законодатели, които са се запознали с документа, в него се казва, че ФБР е получило разрешение да шпионира член на екипа на Тръмп на базата на недоказани обвинения срещу магната, известни като “руското досие”. То на свой ред е съставено от бившия британски агент Кристофър Стийл, отчасти с пари от кампанията на Хилъри Клинтън.", "date": "2018.02.01", "title": " Нов сблъсък между Белия дом и ФБР\t\t\t"}
{"url": "https://trud.bg/%d0%bf%d0%be%d0%b4%d0%b3%d0%be%d0%bd%d0%b8%d1%85%d0%b0-%d0%b8-%d0%bc%d0%be%d0%bc%d0%b8%d1%87%d0%b5%d1%82%d0%b0%d1%82%d0%b0-%d0%bd%d0%b0-%d1%80%d0%b8%d0%bd%d0%b3%d0%b0/", "text": "Профи боксът може да последва Формула 1 и да се прости с красавиците, които разнасят табелите по ринга по време на мачове. Заради обвинения в сексизъм най-престижният автомобилен спорт вече се раздели с момичетата, които украсяваха стартовата решетка. Бившият шеф Бърни Екълстоун обяви, че решението е глупаво и ще намали атрактивността на гонките. В бокса обаче засега не се поддават на натиска на правозащитниците, които смятат, че разхождащите се полуголи модели представляват унижение за жените. „Момичетата са част от историята на бокса от десетилетия – обяви британският промоутър Еди Хърн, който е и мениджър на световния шампион в тежка категория Антъни Джошуа. – Не мисля, че в този случай може да се говори за сексизъм или феминизъм.“", "date": "2018.02.01", "title": " Подгониха и момичетата на ринга"}
{"url": "https://trud.bg/%d0%b1%d0%b8%d0%b2%d1%88-%d1%80%d0%b5%d0%ba%d1%82%d0%be%d1%80-%d0%be%d1%82%d1%80%d0%b5%d1%87%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f/", "text": "Бившият ректор на Медицинския университет акад. Ваньо Митев отрече да е замесен в схемата с незаконен прием на 20 чуждестранни студенти във ВУЗ-а, за които спецпрокуратурата съобщи преди дни. Той е подсъдим и по дело за сключени незгодни сделки, което се води в Софийския градски съд. Митев посочи, че чужденците са приети през 2017/2018 г. и припомни, че е бил ректор до 2016 г., а въпросните студенти сега ще карат първата си сесия. Според него разследващите трябва да обърнат повече внимание на човека, който им дава тази информация, но засега не пожела да посочи кой е той.", "date": "2018.02.01", "title": " Бивш ректор отрече обвинения"}
{"url": "https://trud.bg/%d0%b2%d1%8a%d0%b7%d0%bf%d0%b8%d1%82%d0%b0%d1%82%d0%b5%d0%bb%d0%ba%d0%b0-%d1%83%d0%b4%d1%80%d1%8f-%d0%b8-%d0%be%d0%b1%d0%b8%d0%b6%d0%b4%d0%b0-%d0%b4%d0%b5%d1%86%d0%b0-%d0%b2-%d0%b7%d0%b0%d0%b1%d0%b0/", "text": "Възпитателката в детска градина Милена Иванова бе светкавично уволнена, след като скрита камера в дрешката на дете я снимала как дърпа и крещи на малчуганите. Видеото предизвика истински скандал и стотици коментари в социалните мрежи само за часове. На записа се вижда блъскане и как крещи на децата “тъпунгери” и други обиди. На всичко отгоре през цялото време тя държи дълга пръчка, която застрашително размахва над главите на децата. Заедно с нея е още една възпитателка – Светла Петрова, която безмълвно наблюдава крещящата и вбесена колежка. Действието се развива в детска градина “Брезичка” в Бургас.  “Няма шамари, а пръчката – правим танц на калушари с 21 пръчки. Това е мъжки танц и това е репетиция, даже се вижда на телевизора как децата гледат, ние показваме стъпките. Това просто е прецедент”, обясни Петрова, която е старши учител. В градината нямало камери, но явно някой от малчуганите се е оплакал у дома и родител решил да сложи записващо устройство в жилетка на отрочето си. От Районната прокуратура съобщиха, че започва проверка на случая. Ще бъдат рпазпитвани възпитателки в детската градина, както и родители на децата, за да се установи констатирани ли са наранявания по тялото и лицата на децата, преглеждани ли са те от съдебен лекар и оплаквали ли са се малчуганите. Сезирана е и Агенцията за закрила на детето. В градината ще бъде проведен педагогически съвет, ще има и среща с родителите. “Ужасяващите кадри, които видях от детска градина “Брезичка”, нямат нужда от проверка! Всичко е ясно – категорична физическа и психическа агресия над децата! Уволненията ще са факт още днес. Но както въпросната “учителка”, така и колежките й, които гледат безучастно агресията, трябва да носят наказателна отговорност. Сезирали сме прокуратурата и Агенцията за закрила на детето. Въпросната учителка дори ми е била предложена за награждаване от ръководството на детската градина! Няма да има безнаказаност, уверявам ви!”, коментира вчера кметът на Бургас Димитър Николов. От общината съобщиха още, че отдавна има одобрен проект за видеонаблюдение в детското заведение и недоумяват защо камери липсват.  Милена Иванова от шест години работела в забавачката. Тя заяви, че имала лични проблеми и затова се държала така с децата. Помоли за разбиране и каза, че съжалява. След като историята със скандалния клип загрубя, още рано сутринта тя изпратила майка си да депозира оставката є. Това обаче било безсмислено, защото вече била уволнена. Сега я подхваща прокуратурата.  Константин Никитов, който сглобил скандалния клип, е заявил, че суровите кадри били драстични. Докато правел клипът, дори плакал. Явно децата са се оплаквали и затова се е стигнало до поставяне на видеокамера, смятат запознати. Ако тази жена има някакви проблеми, да се маха, а не на тормози децата ни, бесни са бургаските родители. Те настояват и другите учителки, станали свидетел на тормоза да бъдат уволнени.", "date": "2018.02.01", "title": " Възпитателка удря и обижда деца в забавачка\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b8%d0%bc%d0%b0-%d1%85%d0%be%d1%80%d0%b0-%d0%bd%d0%b0-%d0%ba%d0%be%d0%b8%d1%82%d0%be-%d0%b8%d0%bc-%d0%bf%d1%83%d0%ba%d0%b0-%d0%b7%d0%b0/", "text": "Има хора, на които им пука за Пирин, но протестите са политически. Това каза министърът на околната среда и водите Нено Димов пред  . Екоминистърът определи недоволството срещу плановете за застрояване на Пирин като политически и посочи, че водачи на протестите са политически партии, спечелили под 2 на сто на последните избори. „В плана за управление на Пирин, в таблицата се показват по-нагледно нещата. В тази зона от 48% става дума само за водохващания за питейна вода и нищо друго”, посочи той. Димов добави, че тази площ е 200 кв км и попита кой може да застрои площ с размерите на Пловдив, Бургас и Варна взети заедно. Димов добави, че целта е мобилизиране – европредседателството фокусира България и на сцената излизат актьори да играят. Започва интеграция на различните източници на информация за чистотата на въздух в София, съобщи той. „Учените от БАН и химическия факултет ще опитат да интегрират данните от мрежата за качеството на въздуха и ще може да имаме данни от широката мрежа, които са калибрирани”, обясни той. Предстои Общината да купи 20 нови станции с пари по програми и така ще се интегрират трите системи. Основният проблем за чистотата на въздуха е битовото отопление, посочи той. По думите му се работи върху контролна мярка – на пазара да се пускат твърди горива с критерии за съдържание на пепел и сяра и предстои и да се определи кой ще упражнява контрола. Като по-дългосрочната мярка той посочи и печките за отопление – след две години ще се мине към нужните екостандарти. Последна мярка е да се прехвърлят европари към МВР, с които те да купят допълнителна техника и така да контролират замърсяването на автомобилите по пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Нено Димов: Има хора, на които им пука за Пирин, но протестите са политически"}
{"url": "https://trud.bg/350-%d1%85%d0%b8%d0%bb%d1%8f%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d1%82%d1%80%d0%b0%d0%b4%d0%b0%d1%82-%d0%be%d1%82-%d0%be%d0%bd%d0%ba%d0%be%d0%b7%d0%b0%d0%b1%d0%be%d0%bb%d1%8f/", "text": "Около 350 хил. българи страдат от онкологочно заболяване. Липсва обаче статистика за точния брой на тези пациенти, както и разбивка на раковите заболявания по вид. Причината е, че България не разполага с Раков регистър от няколко години. Това обясни проф. Асен Дудов, Национален консултант по медицинска онкология и председател на Българското онкологично научно дружеството. Експертът взе участие в дискусия, посветена на Световния ден за борба с рака, който се отбелязва на 4 февруари. На срещата, организирана от Аджибадем Сити Клиник Онкологичен Център и Асоциацията на пациентите с онкологични заболявания, се включиха национални консултанти и водещи специалисти от различни сфери и направления на медицината. Честотата на онкологичните заболявания се увеличава повсеместно. Очакванията са разходите за лечение на тези пациенти на годишна база да струват 1,16 трилиона долара на световните правителства.  В България всяка година се диагностицират около 30 хил. нови пациенти с рак (по данни на НЦОЗА през 2017 г. тe са 30 485). Те обаче никъде не се водят на отчет и това прави планирането на разходите за лечение у нас неефективно. Експертите са категорични, че освен действащ раков регистър, е необходима политика в сферата на профилактиката и скрининговите програми, тъй като често онкозаболяванията се откриват късно, когато вече са налице метастази. По отношение на едно от най-разпространените и социално значими заболявания – рака на маточна шийка например, скринингът в България е на нивото на изостаналите държави в Африка. Това посочи д-р Николай Недев, началник на отделението по Лъчелечение към Аджибадем Сити Клиник като допълни, че болестта се причинява от бактерия и в много от случаите е предотвратима. Специалистите отчетоха и положителни тенденции в лечението на онкологични заболявания у нас като достъпа до най-съвременно лечение. Системата обаче все още е неефективна по отношение на ранното диагностициране. Водещи локации у нас са ракът на белия дроб, на органите на храносмилателната система, на гърдата при жените и на простатата при мъжете. “Тези данни не са напълно прецизни, тъй като след като Националният раков регистър спря да функционира през 2012 г., събирането на информацията зависи от различни организационни и административни фактори. Тенденциите обаче са ясни.” Това заяви националният консултант по медицинска онкология проф. Асен Дудов по време на дискусията. В момента у нас се въвежда авангарден протокол за изследване на жени с висок риск от рак на гърдата. Всяка година в страната се регистрират около 9000 нови пациентки с онкозаболявания на гърдата или маточната шийка.", "date": "2018.02.01", "title": " 350 хиляди българи страдат от онкозаболявания\t\t\t"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%bd%d0%b0%d1%80%d1%83%d1%88%d0%b0%d0%b2%d0%b0%d0%bb-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b1%d1%8e%d0%b4%d0%b6%d0%b5%d1%82/", "text": "БСП поиска Народното събрание да възложи одит на Сметната палата на допълнителните разходи и трансфери по бюджетите, разпоредени и одобрени от Министерски съвет за периода 10 май 2017 г. – 31 януари 2018 г. „Имаме сериозно основание да смятаме, че правителството на Бойко Борисов е нарушило Закона за бюджета с разпределението на средствата в края на миналата година и в началото на 2018 г.”, заяви депутатът от БСП Румен Гечев. „Народното събрание е институцията във всяка демократична държава, което утвърждава бюджета. Никакви премиери и отделни министри не могат да преформатират бюджета и да преразпределят средства, в нарушение с принципите и духа на Закона за бюджета”, категоричен бе Гечев и заяви, че управляващите трябва да престанат да правят комбинации в бюджета, така че да задържат разходите до края на годината. „В края на 2017 г. разпределиха стотици милиони левове. Задържат огромни средства, стотици милиони, с които лишават българските фирми, малки и средни. Тези пари не влизат в икономиката. Накрая на годината, изведнъж си ги разпределят, след като цяла година за отчитали псевдобюджетни излишъци”, допълни той.  Според Гечев правителството прави същото и от началото на тази календарна година.", "date": "2018.02.01", "title": " Кабинетът нарушавал закона за бюджета"}
{"url": "https://trud.bg/%d1%80%d1%83%d1%81%d0%b8%d1%8f-%d1%89%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d1%80%d0%b0%d0%b7%d1%85%d0%be%d0%b4%d0%ba/", "text": "Русия възнамерява след няколко години да предложи на туристите космически разходки на цена под 100 милиона долара и „удобни пътешествия“, предава Франс прес. Агенцията се позовава на директора на руската корпорация „Енергия“ Владимир Солнцев. По неговите думи държавната компания е констатирала, че съществува търговски интерес за подобни пътешествия в космоса на цена до 100 милиона долара. „За първия подобен турист цената сигурно ще бъде под 100 милиона долара“, заяви Солнцев. Корпорацията „Енергия“ конструира корабите „Прогрес“ и „Союз“, които се изстрелват към Международната космическа станция, подготвя нов модул за орбиталната станция – НЕМ, като работи и над бъдещия модул НЕМ-2 с възможности за приемане на космически туристи. Последният е с капацитет за 5-6 души, снабден е с удобни кабини, тоалетни и интернет. По думите на Солнцев той ще осигурява максималния възможен комфорт, който може да се предложи в космоса. Към този проект интерес за партньорство са проявили от американската компания „Боинг“. Туристите ще могат да осъществяват космически разходки при 10-дневен максимален престой на МКС.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Русия ще предлага космически разходки на туристи за по-малко от 100 млн. долара"}
{"url": "https://trud.bg/%d0%bd%d0%be%d0%b2%d0%b8%d0%bd%d0%b8-%d0%be%d1%82-%d1%81%d1%84%d0%b5%d1%80%d0%b0%d1%82%d0%b0-%d0%bd%d0%b0-%d0%b2%d0%b5%d1%80%d0%be%d1%8f%d1%82%d0%bd%d0%be%d1%81%d1%82%d0%b8%d1%82%d0%b5/", "text": "С изтичането на първия месец от годината е време да се върнем към темата, които влачим от 2016 г. насам и отново набира скорост на политическата сцена в ЕС и по света, а именно „Брекзит“. В края на 2017 г. британците договориха с Брюксел първата глава от условията за излизане от общото семейство, което дотогава се смяташе за големия Рубикон, отвъд който започва сериозната работа и процесът става необратим. Още първите дни след обявяване на преминаването към следващия етап политиците на Острова влязоха в семантичен спор колко точно ангажиращо е постигнатото споразумение и какви условия поставя всъщност. Най-вече в частта си, засягаща бъдещия статут на отношенията (границата) в Северна Ирландия. Но явно бързо се стигна до прозрението, че след като вече е заровено кучето, няма смисъл да се търси откъде мирише, и дебатът във Великобритания набързо отшумя. На медийно ниво поне. От двете страни на границата в Ирландия за сметка на това нещата съвсем не са спокойни. В Белфаст вече една година няма правителство заради продължаващите крамоли между републиканците от Шин Фейн и демократите-юнионисти, и стигне ли се до нови избори преди да е завършил процесът на Брекзит, нещата може изведнъж да се усложнят неподозирано. Вариантът с прехвърлянето на управлението на Северна Ирландия в Лондон също продължава да стои на масата с непредсказуеми последствия. В Дъблин пък новата изгряваща звезда на ЕС Лео Варадкар играе много тънка игра с произвеждането през май на референдум за разрешаване на абортите, което допълнително ще нажежи страстите на Смарагдовия остров в идните месеци. Но така или иначе, никой явно все още няма ясна визия как ще изглежда точно цялата картина накрая – след 29 април 2019 г. – и всяка следваща стъпка се прави слепешката. Както в Лондон и Дъблин, така и в Брюксел, където еврократите не само имат „черен колан“ по „влачене из бюрократично блато“, но и числената бройка и готовността да приемат всяко административно предизвикателство, поднесено под формата на преговори. Било то за присъединяване или за излизане от ЕС. И могат да го разтягат колкото си искат, ако знаят в каква посока вървят. Така в понеделник Брюксел обяви, че „преходният период“ отвъд Брекзит – разбирайте срокът, през който Великобритания все още ще е формално част от Единния пазар и Митническия съюз, но не и от ЕС, т.е. без право да участва във вземането на решения – ще е до края на 2020 г. Независимо дали се е стигнало до споразумение, или не. Белким нещо се случи дотогава – я британците размислили, я европейците. Знае ли вече човек?! Всичко е в сферата на вероятностите. Но пък, за да е по-контрастна картинката, ден по-късно, във вторник, медии на Острова се докопаха до вътрешен доклад на правителството на Тереза Мей с прогнози за британската икономика при различните сценарии отвъд Брекзит. Които най-общо казано си вещаят чисто и просто катастрофа – дори и да постигне Лондон търсеното търговско споразумение с ЕС, икономическият ръст на Великобритания ще се забави с до 5 % за следващите 15 години. Ако пък решат съвсем да се правят на магарета и си тръгнат с високо вдигнат среден пръст – т.е. напуснат ЕС без сделка, и я подкарат по правилата на Световната търговска организация (СТО), забавянето ще е с до 8 на сто. Мечтаното бъдещо споразумение за свободна търговия със САЩ, което Доналд Тръмп и министрите му обещаха отново на Тереза Мей в Давос миналата седмица, също няма да допринесе особено за ограничаване на ефекта с повече от 0,2 %. „Бум“, честито! Различни представители на правителството настояваха, че тези прогнози са само първоначални и не трябва да бъдат разпространявани публично. От лагера за „твърд Брекзит“ в партията на консерваторите дори контрираха веднага с доклад, който прогнозира точно обратното – икономически възход и прогрес. Но не хвана много дикиш. Едното е правителствено проучване, другото е дело на професор от университет в Южна Англия. Вярно, спорно е кой с какви факти борави, когато прогнозира, но първото си натежа повече и медии, и опозиция вече настояват за официално публикуване на всички прогнози. Тереза Мей обаче се изсули от скандала и поведе в сряда най-голямата бизнес-делегация предвождана от британски премиер в историята, на тридневна визита в Китай, да договаря бъдещите търговски и икономически двустранни отношения. И да рисува ярки пейзажи за британското бъдеще след Брекзит. Което, на фона на изтеклия ден по-рано доклад, нямаше как да прозвучи убедително. А придружаващите я в самолета репортери на британските медии несъмнено бяха превърнали полета в изнурително преживяване за премиера, съдейки по изражението й от екрана. Китайските домакини се бяха постарали да ограничат съвместната й пресконференция с министър-председателят Ли Къцян до един въпрос към всеки от тях, от по една медия от всяка страна – това е то, протоколът в Поднебесната империя – но и това не помогна да премине слънчевото послание. Пък и всяко едно вероятно бъдещо голямо търговско споразумение между Великобритания и Китай след Брекзит, ще е несъмнено зависимо от „специалните отношения“, които Лондон настоява че и ще поддържа с Вашингтон, но с които Пекин въобще не се ползва. Да не кажем обратното.   През януари 2017 г. беше открита първата железопътна линия за товарни превози, свързваща Лондон с източния китайски град Иу. Трасето преминава през Казахстан, Русия, Беларус и Полша до Дуисбург в Германия, който играе ролята на разпределителна гара, откъдето линията се разклонява в посока Великобритания, Италия и Испания. Покрай инициативата “Един пояс, един път”, която Пекин прокарва от няколко години и разтяга към страните от Източна Европа, може би има шанс да закачим и ние… . И после се сещаме за състоянието на родната железопътна мрежа и ни хрумна – дали да не продадем БДЖ-то на китайците! Ако го искат, де! Може да го стегнат…", "date": "2018.02.01", "title": " Новини от сферата на вероятностите\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b8-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b1%d1%81%d0%bf-%d1%81%d0%be/", "text": "– Не, напротив. Позицията на БСП остава същата. Политическата теза и законната теза се различават. Съгласно закона за референдумите, за да бъде успешен един референдум, преобладаващият отговор трябва да бъде “Да”. Въпросът, който предложихме в парвоначалния вариант – “Подкрепяте ли Истанбулската конвенция?”, предполага повече отрицателни отговори. А това би направило референдума невалиден. Точно затова преформулирахме въпроса така, че положителният отговор, който ние желаем и за който ние пледираме и настояваме, да бъде “Да” – “Против ли сте ратификацията на Истанбулската конвенция?”. Самата конвенция е доста спорен документ. Затова настояваме за национално допитване. Виждате, че е необходимо да се предприеме такава стъпка. Според мен това е не само политически, а и цивилизационен въпрос и затова е необходимо широко обществено проучване и дебати, както и да стане ясно чрез референдума има ли Истанбулската конвенция подкрепа сред хората, или напротив. – Това са предимствата на Българската социалистическа партия, където е централата, както казахте, на “Позитано” 20 – решенията се вземат там. Когато решенията се спускат от Брюксел, от еврокомисари и т.н., това не е добре за България и за българските граждани. Това е и силата на БСП, на българските социалисти – ние, за разлика от всички останали партии , които съществуват в българското политическо пространство, имаме наше мнение и се стремим да защитаваме интереса на българските граждани. – Ако взаимоотношенията между националните партии и европейските им или световни централи се базират на изнудване, на изкривяване или на липса на собствено мнение, честно казано, лично моето мнение е – благодаря от такова членство. Аз разбирам членството в която и да е организация, както и в самия Европейски съюз на нашата страна, като един съюз, в който всеки има право на мнение и се следва принципа на равнопоставеност, а не налагане на решение от позиция на силата. В крайна сметка в спора се ражда истината. Знаете, старата сентенция – ако всички мислим по един начин, значи никой не мисли. – Според всички национални и международни изследвания, според темите и в българските медии, в световния печат – това е основен бич за демокрацията и съвременните общества. Според Евробарометър над 80 процента от българите смятат, че корупция е пропила цялата държава. Ще ви припомня, че през есента имахме заседание на конгреса, на което делегатите решиха и възложиха на парламентарната група да внесе вот на недоверие към правителството на “Бойко Борисов – 3” точно по темата корупция. И ние изпълнихме решението на нашия конгрес. А що се отнася до дебатите в зала – те до голяма степен се определят от правилника на парламента. Може би за много от българските граждани не е ясно, че ние като парламентарна група, имаме време за изказване 35 минути, ГЕРБ – 45 минути, тъй като са по-голяма група. И времето, през което могат да се изказват всичките министри и представителите на правителството не е лимитирано. В един такъв дебат, дори и от парламентарната трибуна, опозицията е в много неравностойно положение. Защото срещу нашите факти за корупция във властовите етажи, срещу нашите 35 минути имаме техните три часа, как всички живеем много добре, как всичко е в розово. Нека да питаме българските граждани колко добре живеят всъщност. Защото можем да говорим и до утре за ръст на икономиката и за правителствените успехи, но в същото време реалността в градовете и в селата е съвсем различна. Не бих казал, че дебатът беше вял, но нашата парламентарната група нямаше достатъчно пленарно време. – Хронологията беше, че преди Нова година наистина имахме разговори с колегите от ДПС и те казаха, че също ще подкрепят вота на недоверие като съвносители. В последвалото новогодишно слово на почетния председател на ДПС обаче бе казано, че според него няма алтернатива за управление на България. Ние не смятаме така, защото само преди 7 месеца се явихме пред българските избиратели с програма за управление и тази програма бе подкрепена от 1 млн. души. С ДПС се разминахме с целта на вота на недоверие, защото според мен от ДПС искат повече просто да отстранят от коалицията Обединени патриоти и да се наместят в правителството. А нашата цел беше и е да свалим правителството на Бойко Борисов. – Нашата цел е да сменим модела на управление. Когато се разминаваш в целите, може да се разминеш и в средствата за постигането им. Както и се получи. – Не само у нас, но и по света е необходимо в политическия процес да има ляво и дясно. Трябва да има здраво ляво и здраво дясно. Това, което в БСП сме казвали неведнъж през последните месеци е, че голяма част от тези 1 милион избиратели, които ни подкрепиха, направиха това, защото видяха ясна алтернатива на управление в лицето на БСП и нашата програма. Нещо повече – тези хора гласуваха да бъде отстранена партия ГЕРБ от властта, защото оценката за последните им години управление е неуспешно. Ние нямаме моралното право да предадем тези българи, които са гласували за БСП. – Местните избори в София са специфични избори, защото както знаете, освен избори за кмет на София и Столичен общински съвет, избираме и 24 районни кметове. Вече започнахме процеса стъпка по стъпка и първо започваме сондиране за районните кметове. Тръгваме от малкото към голямото. До края на тази година сме си поставили за цел да имаме една оформена визия както с послание към софиянци, така и с оформен отбор, който да се състои от кандидатите ни за кметове на райони, вероятно и водещите кандидати за общински съветници. Ще завършим този процес с номиниране на капитана на отбора, който ще бъде кандидатът ни за кмет на София. Във връзка с тази номинация предвиждаме едно широко обществено обсъждане, за това какъв трябва да бъде кандидатът за кмет на София, подкрепен от БСП и на базата на тези обсъждания, ще се спрем и на кандидатурата ни за кмет на София. – Моето лично мнение е, че пo й подхожда и пo би била полезна като премиер на страната. А за кмет на София, мога да ви уверя, че БСП ще излъчи много силен кандидат. – Знаете, че след 1989 година София не е управлявана от кмет на БСП. Това е коз в момента за БСП, защото всичките неуредици в столицата ни не могат да се лепят на челото на БСП. Не е задължително да бъде тяснопартийна кандидатура. Обществените обсъждания и номинации тепърва предстоят. Няма да осигурим комфорт на ГЕРБ. Както показваме всеки ден проблемите от управлението им на национално ниво, така концентрираме усилия, за да покажем и да предложим ново управление на столицата.   Христо Проданов е икономист, народен представител от БСП и зам.-председател на Градската организация на БСП-София. Член е на икономическата комисия и на комисията по младежта и спорта в 44-то Народно събрание. На 40 години, семеен.", "date": "2018.02.01", "title": " Депутатът и зам.-председател на БСП – София Христо Проданов пред „Труд“: Българските граждани, а не ЕС са на първо място пред БСП\t\t\t"}
{"url": "https://trud.bg/%d0%b3%d0%bb%d0%be%d0%b1%d0%b0%d0%bb%d0%bd%d0%b0%d1%82%d0%b0-%d0%be%d0%bb%d0%b8%d0%b3%d0%b0%d1%80%d1%85%d0%b8%d1%8f-%d0%b2-%d0%b4%d0%b0%d0%b2%d0%be%d1%81-%d0%b5-%d0%b2%d1%81%d0%b5-%d0%bf%d0%be-%d1%83/", "text": "Световният икономически форум в Давос е основан през 1971 г. от проф. Клаус Шваб. Това е времето, когато започват кризисните процеси в социалната държава на Запад и ще се върви към неолиберална глобализация. На него ежегодно се събират представителите на 1 % най-богати, глобалната олигархия, която през десетилетията след това ще увеличи рязко богатството си в сравнение с останалото население. Само през 2017 г. са създадени повече милиардери от всяка друга година в човешката история. Но и глобалното неравенство е стигнало невиждани висоти. Това обаче превръща света все повече в буре с барут. Темите и доминиращите фигури на форума през тези десетилетия отразяваха промените на глобалните съотношения на силите – от ентусиазма от неолибералната глобализация под американски контрол, до нарастващи страх и несигурност от това, че се появяват нови големи сили, глобалната система се разпада. През миналата година на срещата доминираха китайският лидер Си Дзинпин и Джак Ма, знаменитият собственик на глобалната платформа „Алибаба“, а междувременно Тръмп се отказа от Транстихоокеанското партньорство и НАФТА се пука по шевовете си. Си Дзинпин се опита да успокои глобалната олигархия, че ще застане зад глобализацията, срещу опитите за самозатваряне на Тръмп, но процесите продължиха и сега открито се говори че светът не просто се деглобализира, а фрагментизира. Първият американски президент, посетил Давос, е Бил Клинтън през 2000 година и тогава той бе символ на ентусиазирания американизиран глобализиран свят, в който националните държави ще бъдат заместени от глобалните корпорации. Вторият американски президент, посетил Давос, е Тръмп през 2018 г. и той стана символ на противоположната тенденция. Само за 18 години световната история измина цикъл от едната крайност към нейната противоположност. От глобализация към фрагментизация на света в различните й измерения – нарастващи неравенства, мултиполярност, протекционизъм, тенденции на деглобализация. Тръмп отиде в Давос, но вече не като символ на глобализацията, а като символ на тръмпизацията или фрагментизацията на един свят, в който те вече не са глобалната доминантна сила. Още на откриването доминираше не английският език, тъй като на него говори индийският премиер Моди, който макар че знаеше английски, предпочете хинду и това бе израз на нарастващото самочувствие на възхождаща наред с Китай нова глобална сила. Милиони хора в света вече учат китайски, не английски, а утре вероятно други милиони ще учат и хинду. Светът все по-малко изглежда американски, а все повече се поляризира между различни страни и региони. На мястото на глобалистки и универсалистки идеали и ценности от страната световен хегемон зададоха тон за завръщане на икономическия и политически национализъм. След като през изминалите десетилетия САЩ можеха под различни форми да свалят и качват правителства и да се намесват в решенията, вземани в голяма част от страните в света, сега при тях имаме истерия, че някой се меси отвън в техните проблеми. Президентът на САЩ бе избран като антисистемен играч и това е симптом за разпад на системните сили и за възход навсякъде на антисистемни играчи, които извеждат на преден план националните интереси, за сметка на разрушаването и ерозирането на националните държави, каквото наблюдаваме досега. Тръмп иска да строи стени и ограничава емиграцията, но това навсякъде е във възход. Във Великобритания проучванията установяват засилването на хейтърството към живеещите там граждани на ЕС. Не само Вишеградската четворка, но и Австрия вече не иска нови емигранти. У нас ДПС се възмущава непрекъснато от това, че патриотите са във властта, но показателно е, че все повече Тръмп говори като Каракачанов. Дори в Германия, където няколко месеца не могат да съставят правителство, антисистемната „Алтернатива за Германия“ е във възход и може скоро да надмине по рейтинг социалдемократите, особено ако те влезат отново в правителството. Това би означавало съвсем нова ситуация в Европа, в която, както навсякъде в света, досегашната неолиберализирала демокрация е в криза и се търсят силни лидери или увеличаване на централизацията при вземане на решения. Със загубата на глобалната хегемонна роля на САЩ и на илюзиите от 1990-те години, че те могат да бъдат „глобалния шериф“, който ще поддържа реда в един глобализиран свят под техен контрол, светът се тресе от все повече противоречия, които тепърва ще избуяват и хората ще търсят спасение от силни лидери и силни държави. Върви вълна на уплаха от възхода на всякакви рискове – от климата, от новите технологии, от нова ядрена война, от терористични нападения, от природни бедствия, от кибератаки, от недостига на вода и храна, от скоростното изчезване на различни биологически видове, от демографското рухване на цели държави в Европа и опасността от изчезване на цели нации, от дезинтеграцията вътре в държавите, в резултат на нарастващи на регионални противоречия между по-бедни и по-богати региони, от безработицата, от фалшивите новини, от нарастващите дългове от всякакъв вид, от нова фискална криза и какво ли още не. Говори се, че се намираме на „Шестия етап от масово унищожаване на живи организми на планетата“ от времето на динозаврите насам. Живеем в един все по-уплашен свят с все по-уплашени и несигурни хора. Преди време знаменитият социолог Зигмунт Бауман въведе термина „текущ страх“, за да опише състоянието на човечеството днес. В Давос бе представен доклад за глобалните рискове, според който огромната част от хората гледат на света като все по-рисков, опасен, страшен: 93 % очакват, че 2018 г. ще донесе повече политическа и икономическа конфронтация между големите сили; 79 % , че ще има повече военни конфликти и нападения между държавите; 78 %, че ще има повече регионални конфликти, в които ще бъдат въвлечени и големите сили; 73 %, че ще имаме допълнителна ерозия на многостранните търговски споразумения, 67 %, че ще има загуба на доверие между съюзниците в колективни военни съюзи от типа на НАТО. Светът изглежда все по-опасен, все по-страшен, все повече успех ще имат поради това политиците и партиите, които поставят на преден план затварянето на граници, защитата на национални интереси, отказ от глобалисткия универсализъм. Проучване на Международната конфедерация на профсъюзите сред близо 16 000 души в света през 2017 г. показва, че 85 % от работещите в света искат пренаписване на правилата на глобалната икономика. Тръмп постави начало на промяна, както чрез директно извеждане на преден план на националните интереси, но и по посока на един националистичен неолиберален свят, при който глобализираният неолиберален порядък може да се разпада, но вътре в националната държава дерегулацията и намаляването данъците на богатите, а с това и нарастващото неравенство и противоречия, ускорено ще се засилват. Проф. Джон Инебери от Принстънския университет нарича този нов порядък, налаган от Тръмп, „плутократичен популизъм“, идващ на мястото на неолибералния глобализъм. Плутократичният либерализъм обаче няма да реши проблемите, той ще ги задълбочава. Затова и този свят ще става все по-уплашен. Форумът в Давос бе създаден да бъде среща на глобализираните елити, на милиардери и политици за това как да се поддържа неолибералния глобален порядък. Този порядък сега така се тресе и разпада, че коментарът на Лаури Лейбоурн-Лангтън за станалото на форума на сайта на „Open democracy“ бе със знаменателното заглавие „Времето на Давос изтича“. По подобен начин британският премиер на правителството в сянка от Лейбъристката партия Джон МакДонел: „Тези в Давос рискуват социална лавина, която ще помете и тях, и тяхната разбита система“. И още, че е дошъл в Давос, за да каже на „елита“ там, че „неговото време е изтекло“. Тези оценки са знаменателни, защото става дума не за какво да е, а за времето на представителите на 1 % най-богати.", "date": "2018.02.01", "title": " Глобалната олигархия в Давос е все по-уплашена\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%be%d1%87%d0%b5%d1%82%d0%b5-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%ba%d0%be%d0%bc/", "text": "„Важно е да направим така, че нашите деца да не забравят това, което се е случило тогава, за да не се повтарят никога подобни грешки. На този ден трябва само да сведем глави и да кажем „простете““, заяви пред събралите се хора председателят на Народното събрание Цвета Караянчева.  Представителите на ГЕРБ от цялата страна изразиха пълната си подкрепа към образователния министър Красимир Вълчев, чиято оставка бе поискана от БСП заради решението на МОН историята на комунизма да се изучава в училище. Членовете на партията бяха категорични, че тази част от българската история трябва да бъде обективно изучавана, за да могат идните поколения да знаят истината за този период. Откакто на 1 февруари се почитат жертвите на комунизма, за структурите на ГЕРБ в цялата страна се превърна в традиция да свеждат глава пред паметта на хилядите наши съграждани, загубили живота си през този период. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " ГЕРБ почете паметта на жертвите на комунизма"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b7%d0%b0%d1%80%d1%8f%d0%b7%d0%b0-%d0%bb%d0%be%d0%b7%d0%b5-%d0%ba%d1%80%d0%b0%d0%b9-%d0%b4/", "text": "Китайският бизнесмен Цън Цон се включи в празнуването на Трифон Зарезан в Северозападна България и заряза лозе по хълмовете над Дунав край Лом. От няколко години младият предприемач закупува земя в крайречния район и развива лозарство. ”Имаме около 3000 дка лозя край село Станево с различни сортове червено и бяло вино. Миналата година засадихме 272 дка, а тази ще допълним масивите с още 390 дка. Последната ни реколта беше много добра, надявам се и тази година лозята да дадат добър плод”, заяви Цън Цон. С ножица в ръка китайският собственик показа добри умения в подрязването на лозовите пръчки, а после по българска традиция поля лозите с червено вино. В ритуала участва и кметът на Лом Пенка Пенкова, и земеделци, а склоновете край реката бяха огласени от духова музика. В масивите край Дунав работят около 40 човека, а инвестициите на бизнесмена от Китай в района досега са за около 10 млн. лева. Фирмата се готви да построи и поне една изба край Лом, вината от която ще бъдат за българския и европейски пазари.", "date": "2018.02.01", "title": " Китайски бизнесмен заряза лозе край Дунав"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d1%84%d0%b5%d0%b4%d0%b5%d1%80%d0%b0%d0%bb%d0%bd%d0%b0-%d1%81%d0%bb%d1%83%d0%b6%d0%b1%d0%b0-%d1%83%d0%b1%d0%b8-%d0%b4%d0%b6%d0%b8%d1%85%d0%b0%d0%b4/", "text": "Федералната служба за сигурност (ФСС) на Русия съобщи, че е убила заподозрян член на групировката „Ислямска държава“, подготвял терористично нападение в град Нижни Новгород в деня на президентските избори на 18 март, предаде АФП. Мъжът оказал съпротива при задържането и бил неутрализиран от силите за сигурност, посочва ФСС. В дома му в Нижни Новгород, на около 400 км източно от Москва, били открити огнестрелни оръжия, боеприпаси и взривно устройство. Според ФСС той е бил гражданин на една от бившите съветски републики. Друг джихадист от „Ислямска държава“ (ИД) бе убит от полицията в Нижни Новгород през октомври 2016 г., припомня АФП. При този инцидент силите за сигурност застреляха двама въоръжени мъже в кола при акция, в която бяха ранени двама служители на реда. ИД обяви, че мишената е била военна база, но посочи, че само един от убитите бил неин член. Джихадистката организация пое отговорност за няколко атаки в Русия след военната намеса на Москва в Сирия в подкрепа на режима в Дамаск. Последната бе за бомбено нападение в супермаркет през декември в Санкт Петербург, при което бяха ранени 18 души. Атаката бе извършена, след като ФСС арестува 7 членове на ИД, които планирали атаки в града, след което руският президент Владимир Путин благодари на US колегата си Доналд Тръмп за получен сигнал от ЦРУ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Руската Федерална служба уби джихадист, планирал атака на президентските избори"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d1%81-%d0%b4%d0%b2%d0%b5-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%b4%d1%80%d0%be%d0%b3%d0%b0-%d0%bd%d0%b0%d0%bc%d1%83%d1%88%d0%ba/", "text": "Нападателят, който рано сутринта миналата неделя намушка над 10 пъти с нож охранителя на нощен клуб „Гетсби“, е обявен за общодържавно издирване заради влезли в сила две присъди на Специализирания наказателен съд, съобщиха от Варненската окръжна прокуратура. Галин Минчев бил осъден за участие в организирани престъпни групи, занимаващи се с пласмент на наркотици и се е укривал, когато е извършил поредното си тежко престъпление. Преди да бъде пратен за постоянно в ареста 16-годишният му съучастник Кристиян Тодоров, обясни пред съда, че двамата се познавали от залата за борба. В събота вечерта отишли в „Гетсби“. След полунощ се скарали с компания на съседна маса, която напуснала клуба. Разярените борчета обаче продължили да буйстват – чупили бутилки на бара и замервали други посетители, заради което охранителят Армен Алексанян бил принуден да ги изведе навън. Там Кристиян хванал през кръста гарда, а Галин извадил нож и почнал да го мушкал. Намесил се колега на пострадалия и нападателите побегнали. Според служители на заведението непълнолетният ученик е влязъл вътре с фалшива лична карта, което било установено и от разследващите полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Издирван с две присъди за дрога намушкал охранителя в „Гетсби“"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b2%d0%b0%d0%bc-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83/", "text": "Предизвиквам референдум срещу гей браковете и джендър понятията в образователната и правната система на България, заявява председателят на ВМРО Красимир Каракачанов в позиция, цитирана от пресцентъра на партията. „Тези въпроси трябва да бъдат цялостно решени и т.нар. Истанбулската конвенция е само повод за допитване до народа. Тя не може да бъде единствена тема на Референдум, който касае бъдещето на моралната, правната и религиозната и националната идентичност на България“, смята Каракачанов. Формулировката на въпроса на БСП „Против ли сте ратификацията на т.нар. Истанбулска конвенция?“ може да бъде основателно оспорена в Конституционния съд, тъй като за легитимно юридически заглавие се смята официалното, а именно – Конвенцията на съвета на Европа за превенция и борба с насилието над жени и домашното насилие. Самият въпрос е прекалено детайлен и няма да има правни последици за българското законодателство извън обхвата на Истанбулската конвенция. Очевидно е, че обществото в огромната си част категорично отхвърля термини като „социален пол“ и политики като „джендър обучение“ и т.н. Още по-малко е склонно такива да бъдат допуснати в детските градини, училищата и университетите. От публичния дебат става напълно ясно, че българите не одобряват гей браковете и че има ясни настроения всички тези въпроси да бъдат поставени в тяхната цялост. Въпросите, които вълнуват българското общество и които предлагам да бъдат поставени за гласуване от един национален референдум, са следните: 1. Съгласни ли сте с въвеждането на трети пол, социален пол и джендър идентичност в българското законодателство? 2. Съгласни ли сте да се въведе джендър обучение в българската образователна система? 3. Съгласни ли сте с признаването на еднополови бракове в България? Призовавам председателите на всички парламентарно представени партии, в удобно за тях време, да започнем консултации и да откликнем държавнически на гласа на народа.", "date": "2018.02.01", "title": " Каракачанов: Предизвиквам референдум срещу гей браковете и джендър понятията в образователната и правната система"}
{"url": "https://trud.bg/%d0%bc%d0%b5%d1%82%d1%80%d0%be%d0%b2%d0%bb%d0%b0%d0%ba-%d0%b2-%d0%bc%d0%be%d1%81%d0%ba%d0%b2%d0%b0-%d0%be%d1%82%d0%ba%d1%8a%d1%81%d0%bd%d0%b0-%d0%b3%d0%bb%d0%b0%d0%b2%d0%b0%d1%82%d0%b0-%d0%bd%d0%b0/", "text": "Влак откъсна главата на момиче на метростанция „Пушкинска” в Москва. По информация на „Интерфакс”, инцидентът е станал тази сутрин около 08,25, предава  . Представител на Московския метрополитен направи официално изявление, в което казва, че девойката е стояла зад предпазната линия, но внезапно си наклонила главата точно при преминаването на влака на спирката. Момичето умира на място, „поради несъвместима с живота травма на главата”, заключава лекарската комисия, свикана на мястото на инцидента. От Московския метрополитен излязоха с официално съобщение, в което призовават пътниците в метрото да спазват правилата за безопасност на платформите за чакащи в метрото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Метровлак в Москва откъсна главата на момиче"}
{"url": "https://trud.bg/%d1%81%d0%be%d1%84%d0%b8%d1%8f-%d0%ba%d1%83%d0%bf%d1%83%d0%b2%d0%b0-22-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%bd%d0%b0-%d0%bf%d1%80%d0%b8%d1%80%d0%be%d0%b4%d0%b5%d0%bd-%d0%b3%d0%b0%d0%b7/", "text": "„Столичен автотранспорт“ обяви процедура за закупуване на 22 нови автобуса на природен газ на стойност 8,6 милиона лева. Превозните средства трябва да бъдат 12-метрови, нископодови и с осигурена климатизация. Оферти ще се приемат до 12 март. Финансирането е осигурено от ЕИБ, съобщиха от общината. В момента има избран изпълнител и за производство и доставка на 60 подобни машини. Двигателите на всички автобуси, които се закупуват от „Столичен автотранспорт“ отговарят на най-високия екологичен стандарт в света – Евро 6. С тези нови автобуси дружеството и Столичната община работят за подобряване качеството на атмосферния въздух, достъпността на превозните средства и повишаване на привлекателността и качеството на градската среда, се казва в съобщението. Автобусният парк се обновява в изпълнение на „Програма за развитие на автобусния транспорт на територията на Столичната община 2016 – 2018 година“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " София купува 22 автобуса на природен газ за 8,6 млн. лева"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d1%81-%d1%82%d1%83%d1%80%d1%86%d0%b8%d1%8f-%d1%82%d1%80%d1%8f%d0%b1/", "text": "Споразумението с Турция трябва да продължи и на всяка цена трябва да си платим. Европа трябва да си плати. Много неща в Турция не ни харесват, но без турците ние сами не можем да се справим с миграцията. Това заяви премиерът Бойко Борисов на конференция „Нова роля за Балканите: Решения за повече сигурност и по-добро управление на миграцията“, организирана от фондация „Ханс Зайдел“ по време на посещенито му в Брюксел. „Преди 3 години направихме (ЕС – бел.ред.) грешка. Трябваше да затворим веднага границите, да се изнесат центрове за сигурност в конфликтните райони, а дипломацията през това време да работи, за да спре войната“, каза Борисов. По думите му, в момента ЕС стои пасивен докато другите решават съдбата на света. „Путин, Ердоган и държавния секретар се срещат в Сочи, говорят си и решават проблемите. А ние решаваме кой колко мигранти да вземе и колко милиарди евро ще изсипем за това, което са причинили другите“, посочи Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Борисов: Споразумението с Турция трябва да продължи и да си платим (НА ЖИВО)"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%ba%d0%be%d1%85%d0%b5%d0%b7%d0%b8%d0%be%d0%bd%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%82%d0%b8%d0%ba/", "text": "„България ще се стреми към честен и открит политически дебат за бъдещето на кохезионната политика и ще настоява тя да запази важната си роля в бюджета на Европейския съюз след 2020 година. Трябва да се вземе предвид нарастващата нужда от опростяване и ефективно прилагане на принципа на пропорционалност, основаващ се на „изпълнение и постигане на резултати“, вместо само на „съответствие и контрол“, както и да се отчитат националните и регионалните нужди и особености. Това съобщиха от пресслужбата на Министерството за Българското председателство на Съвета на ЕС 2018. Това каза министърът за Българското председателство на Съвета на ЕС Лиляна Павлова по време на дискусията „Бъдещето на политиката на сближаване след 2020“, която се проведе по време на днешното извънредно заседание на Комисията по регионална политика на Европейския парламент. Министър Павлова представи позицията на страната по този приоритет по покана на председателя на комисията Искра Михайлова. По време на обсъждането бяха изказани много мнения в подкрепа на запазването и реформирането на кохезионната политика. „Възможно е да се постигне повече с по-малко, стига да се използват подходящите механизми за тяхното прилагане. Необходима е реформа, насочена към опростяване на правилата и подхода, както и да се запази инвестиционният характер на преразпределението на европейския ресурс“, каза още министър Лиляна Павлова. „Политиката на сближаване осигурява реална добавена стойност за гражданите на ЕС и е най-важният политически инструмент на ЕС за сближаване и инвестиционно средство за растеж и работни места“, допълни тя. Министър Лиляна Павлова заяви твърдото намерение на Българското председателство да придвижи обсъждането на политиката на сближаване след 2020 г. и посочи, че на тази цел са посветени няколко заседания, сред които Съвет по общи въпроси относно политиката за сближаване на 12 април и Конференция на високо равнище за политиката на сближаване и устойчиви региони след 2020 на 8 юни, както и ориентационни дебати на равнище експерти в Съвета. Резултатът от тези разисквания да бъде отразен в доклад на председателството до Съвета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Лиляна Павлова: Кохезионната политика да се запази, но опростена и по-ефективна"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d1%81-316-%d1%81%d0%bf%d0%b5%d1%88%d0%bd%d0%b8-%d1%81%d0%b8%d0%b3%d0%bd%d0%b0%d0%bb%d0%b0-%d0%b4%d0%be-%d0%b3%d0%be%d1%80%d1%81%d0%ba%d0%b8%d1%82/", "text": "Само за месец януари до горските служители от Североизточното държавно предприятие са подадени 20 сигнала от бдителни граждани със съмнения за нарушения в горите. 13 от тях са за незаконна сеч, четири са за транспортиране на немаркирана дървесина, два от очевидци на пожари, а един срещу ловджии. В резултат от предприетите незабавни действия и извършени проверки на място, е пресечен опит за транспортиране на незаконно добити дърва за огрев, отчитат от СИДП. През изминалата година на телефона за спешни повиквания са постъпили 316 сигнала, свързани с горските територии в обхвата на СИДП. Повече от 30% алармират за незаконен добив на дървесина. При извършените проверки по сигналите на телефон 112 са установени 6 случая на транспортиране и два на съхраняване на дървесина без марка и билет. Предотвратени са 2 горски пожара. „При всяко обаждане относно съмнения за нарушения се предприема своевременна проверка на място, а в случай на констатирани нарушения се действа безкомпромисно”, увери инж. Стоян Саров, началник на отдела по опазване и защита на горите към предприятието. Той допълни, че в 30 от случаите през 2017 г. проверките са извършени от поделения на полицията и пожарната. „Разчитаме на доброто взаимодействие с тях, тъй като с координираните ни усилия мерките по опазването на горския фонд са много по-ефективни”, изтъкна инж. Саров. 24 от регистрираните сигнали били фалшиви. Затова апелът е за коректност.  От СИДП обясняват, че внедрените GPS-устройства помагат да се проследява движението на товарните превозни средства, транспортиращи дървесина и горски продукти. По утвърден график се извършват системни проверки, като през зимните месеци контролът е засилен. С цел да се предотвратят случаите на нерегламентиран добив горските стражари дежурят на места с висока концентрация на нарушения. Важна част от охраната на горите са и мобилните контролни екипи, оборудвани с високопроходими автомобили. Инж. Саров отбеляза, че роля за ефективния контрол имат и съвместните проверки с представители на Ловните сдружения. През изминалата година са проверени 9 092 ловци. От извършените 38 329 проверки 11 917 са на обекти за добив на дървесина в четирите области Варна, Добрич, Търговище и Шумен, където държавните гори се стопанисват от СИДП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Граждани с 316 спешни сигнала до горските от Североизтока"}
{"url": "https://trud.bg/%d0%be%d1%81%d0%b8-%d0%be%d1%82-%d0%b8%d1%82%d0%b0%d0%bb%d0%b8%d1%8f-%d0%bf%d0%be%d0%b3%d0%b2%d0%b0%d1%82-%d1%81%d1%80%d0%b5%d0%b4%d0%b8%d0%b7%d0%b5%d0%bc%d0%bd%d0%be%d0%bc%d0%be%d1%80%d1%81%d0%ba/", "text": "Варна поде първа в страната биологичната борба със средиземноморската цикада и е на път успешно да я финализира. По проект в партньорство с Българска агенция по безопасност на храните /БАБХ/ за справяне с инвазивния вид Metcalfa pruinosa вече е в готовност да я атакува естественият й враг. Внесените от Италия 10 гнезда с миниоси са се размоножили добре в наши условия и няма да има нужда от ново попълнение, обясни за „Труд“ Антоанета Тончева, директор на общинското предприятие“Дезинфекция, дезинсекция и дератизация“. Тя отново припомни, че малките оси, поставени миналата есен, не са опасни за хората и не жилят. И цикадите не застрашават здравето на човек, но нападат над 200 вида храсти, цветя и дървета в Морската градина, като нанасят сериозни поражения. У нас са попаднали с кораби от Средиземноморието, откъдето идва и името им. Вносът на миниосите струва близо 30 000 лева на местния бюджет. Предстои мониторинг за резултатите по проекта да бъде извършен през юни.  Нашествието на цикади беше установено през 2016 г. в Морската градина, където имаше експедиция с участие на специалисти от БАБХ, СУ „Св. Климент Охридски” и университета „Витербо” от Италия, които установиха повреди от неприятеля върху голям брой дървета. През миналата година община Варна стартира финансирането на пилотния проект за биологична борба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Оси от Италия погват средиземноморската цикада\t\t\t"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%81%d0%bf%d0%be%d1%80/", "text": "Външният министър на Македония Никола Димитров заяви по време на общата пресконференция със специалния представител на ООН по спора за името Матю Нимиц, че спорът за името между бившата югославска република и Гърция никога няма да се реши, ако Македония трябва да променя езика и националността си, пише електронното издание МКД. Съгласно думите на Димитров, „в 21 век никой не може да посегне на правото ни да бъдем македонци и говорим македонски език, който е един от групата на славянските езици“. Първият дипломат на Скопие подчерта, че „много хора следят проблема с притеснение, други с гняв“ и „колкото повече се говори за този въпрос, толкова повече намаляват шансовете да се намери решение“. Според Димитров, „ако се подхожда с взаимно достойнство, решение може да бъде намерено“. Външният министър подчерта, че заедно с Нимиц са обсъдили предложенията за ново името на републиката, като Димитров е отбелязал, че има някои имена, „които са добри, има и други, които не са подходящи“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Външният министър на Македония: Спорът за името няма да се реши, ако трябва да променяме националността и езика си"}
{"url": "https://trud.bg/%d0%bf%d0%b8%d0%b0%d1%80%d1%8a%d1%82-%d0%bd%d0%b0-%d1%84%d0%ba-%d0%bf%d0%b8%d1%80%d0%b8%d0%bd-%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%b5-%d0%b1%d0%b8%d1%82-%d0%be/", "text": "Пиарът на ФК “Пирин“-Благоевград Велислав Елезов съобщи в личния си профил във фейсбук, че бил набит от кмета на Симитли Апостол Апостолов по време на футболен мач на селския стадион в Крупник и вече е подал жалба в полицията. Елезов твърди, че е бил нападнат в гръб с шутове и му са счупени двата телефона. Пиарът пише още, че на деянието имало десетки свидетели, които обаче не му помогнали. За скандала нищо не се е чуло докато не написа Елезов във фейсбук. По този повод кметът на Симитли Апостолов разпространи изявление, в което казва,че вообще в този ден не е бил на територията на село Крупник, нито на стадиона. „Отказвам да се оправдавам, а не смятам и за нужно да занимавам широката общественост с това, къде съм бил и какво съм правил в сряда, но със сигурност не съм бил на територията на село Крупник. Този път обаче няма да оставя някой да се гаври с името ми и ще заведе съдебен иск за набеждаване, каза Апостолов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Пиарът на ФК “Пирин“ твърди, че е бит от кмета на Симитли, Апостолов пуска съдебен иск за набеждаване"}
{"url": "https://trud.bg/%d0%b2-%d0%b3%d1%8a%d1%80%d0%bc%d0%b5%d0%bd-%d0%b8%d1%81%d0%ba%d0%b0%d1%82-%d0%b4%d0%b0%d1%82%d0%b0-%d0%b7%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d1%81%d1%80%d0%b5%d1%89/", "text": "Да се проведе референдум тази пролет срещу бъдещо строителство в ромския квартал на гърменското село Марчево, поиска Инициативният комитет, на който председател е кметът Розен Марчев. Хората са против да се разрешава вдигането на нови къщи от размирната ромска махала, в която бяха блъснати няколко домове, но повечето незаконни постройки останаха, въпреки че има издадени заповеди на ДНСК за премахване. Акция „Багер“ бе възпряна след намесата на международни правозащитни организации, според които трябва първо да се осигурят жилища на ромите. Но такива община Гърмен няма. В същото време обаче общинския съвет разреши да се застроява гетото със законни къщи и това отново разбуни страстите. Местните жители не са съгласни да се разширява махалата и поискаха референдум. Съветниците го отхвърлиха, но казусът влезе в съда. Решението бе в полза на инициативния комитет и така сега хората очакват областния управител да насрочи дата за бъдещия референдум. Въпросът към местните жители е формулиран по следния начин: Съгласни ли сте Общинска администрация-Гърмен да не разрешава изработване, приемане и прилагане на ПУП-ПРЗ на поземлени имоти, находящи се в масиви 46 и 47 в местността Падарката, съгласно картата за възстановена собственост на землището на село Марчево, община Гърмен, с предназначение за жилищно строителство? АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " В Гърмен искат дата за референдум срещу ромското гето"}
{"url": "https://trud.bg/%d0%bd%d0%be%d0%b2%d0%b8-%d1%82%d0%b2-%d0%bf%d0%b0%d0%ba%d0%b5%d1%82%d0%b8-%d0%b7%d0%b0-%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%bd%d0%b0-%d0%b8-%d1%81%d0%b0%d1%82%d0%b5%d0%bb/", "text": "От 1 февруари VIVACOM пуска нови   както в интерактивната, така и в сателитната си телевизия. Всички нови предложения включват огромно разнообразие от ТВ канали в основните жанрове – спорт, музика, кино и новини. Клиентите на VIVACOM ще имат достъп и до по-голям брой HD канали, ако се възползват от най-актуалните ТВ оферти на телекома. Най-големият пакет TV XL+ вече е обогатен и се предлага с над 230 канала, 68 от които в HD качество. За всички членове на семейството е  , което осигурява достъп до над 200 ТВ програми и 48 HD канала. Сред тях всеки може да намери своя канал в разнообразието от 30 филмови, 31 музикални, 14 детски и 52 канала за спорт и хоби. Новите филмови канали, които влизат в различните ТВ пакети са:  – удачен за цялото семейство с разнообразни анимационни, романтични, комедийни филми и трилъри.  е за любителите на класически филми, представяни на едни от най-престижните филмови фестивали в Кан, Торонто, Венеция, Берлин и други.  също предлага едни от най-добрите европейски, руски и американски филми, произведени през последното десетилетие. Зрителите ще могат да се насладят и на документални, научно-фантастични филми, сериали и теленовели.  Сред научно-популярните канали новите попълнения са HD версиите на  , а новите музикални канали са популярните  .  e популярeн испански канал, който набляга на собствени шоу и риалити продукции, сериали, политически предавания и други.  – турски телевизионен канал с широк диапазон от програми, включващи драма, мини-сериали и сапунена опера. От днес до края на април VIVACOM предлага всички ТВ пакети от   с привлекателни отстъпки в цената при комбинация с интернет. Например, изцяло   до края на април ще се предлага с 14 лв. отстъпка от стандартната си цена (28,99 лв.) при комбинация с интернет, като общата сума за над 200 канала и 100 Mbps става само 29,79 лв. с ДДС. , предлагана от VIVACOM, също ще зарадва клиентите си с ново и по-богато съдържание. От първи февруари компанията разширява портфолиото си с много повече включени канали във всички пакети за сателитна телевизия. Освен, че осигурява безплатно оборудване за клиентите на всички пакети, компанията включва в портфолиото си   с общо 144 канала, от които 29 нови и 13 HD канала. Напълно новите телевизионни канали за DTH са италианският TG Com 24 и международният канал на английски език, базиран в Истанбул – TRT World. Другите интересни попълнения сред каналите за сателитна телевизия са програмите за спорт и хоби:  – изцяло на български език, който предлага спортни практики, обучение, съвети от експерти по здраве и красота.  – с този телевизионен канал зрителите имат възможност да учат или усъвършенстват знанията си по английски език с разнообразно съдържание от документални, игрални, анимационни филми и музикални видеоклипове, адаптирани за изучаване на английски език.  – изцяло българската екшън телевизия с грандиозни бойни спортове, автомобилни шоута, картинг състезания и спорт на живо. Сателитната телевизия на VIVACOM се предлага с промоционални условия и отстъпки до края на април. Новият телевизионен пакет за сателитна телевизия например идва освен на промо цена от 19.99 лв, и с много повече премиум канали, безплатно HD ТВ оборудване и с кристално качество на картината и звука, каквито са и всички останали канали от пакетите за сателитна телевизия на VIVACOM.", "date": "2018.02.01", "title": " Нови ТВ пакети  за интерактивна и сателитна телевизия от VIVACOM с още повече канали за филми, документалистика, спорт и музика\t\t\t "}
{"url": "https://trud.bg/%d0%bc%d0%be%d0%b4%d0%b5%d1%80%d0%b5%d0%bd-%d1%80%d0%b5%d0%bd%d1%82%d0%b3%d0%b5%d0%bd%d0%be%d0%b2-%d0%b0%d0%bf%d0%b0%d1%80%d0%b0%d1%82-%d0%b7%d0%b0%d1%80%d0%b0%d0%b1%d0%be%d1%82%d0%b8-%d0%b2%d1%8a/", "text": "Нов рентгенов апарат бе въведен в експлоатация в сектор „Образна диагностика” към Диагностично консултативен център I – Велико Търново. Апаратът е най-новата медицинска апаратура за образна диагностика във Великотърновска област. Уредът осъществява цялата гама рентгенови изследвания при заболявания на мускулно-скелетната, храносмилателната, дихателната, отделителната, половата и др. системи. Техниката е закупена със средства на дружеството, а пациентите няма да заплащат потребителска такса за изследванията, осъществени по линия на здравна каса. Новият апарат използва невидими за човешките очи йонизиращи лъчения, които при преминаване през човешкото тяло отслабват в нееднаква степен. В резултат върху филм или екран се получава двумерен образ на пролъчваните органи. За да се намали облъчването на частите от тялото, които не са обект на изследването, се използват защитни средства. С новата медицинска апаратура за образна диагностика ще работят д-р Милко Михайлов – началник сектор „Образна диагностика”, колегата му рентгенологът д-р Валери Александров, както и старши рентгенов лаборант Елисавета Пенева, р. л. Петя Кулова, р. л. Николина Кирилова и р. л. Тодор Хаджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Модерен рентгенов апарат заработи във Велико Търново"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%bc%d0%b5%d0%bd%d0%b8-%d1%81%d0%b0%d0%bd%d0%b8%d1%82%d0%b0%d1%80%d0%bd%d0%be-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b0%d1%82/", "text": "Върховният административен съд е отменил заповед на министъра на околната среда и водите от 22 декември 2015 г., която определяше обширна санитарно-охранителна зона край яз.“Тича“, ползван за питейни нужди. До решението от сряда се стига след обжалване от кмета на община Върбица Мердин Байрям и още една фирма. Въвеждането на зоната с три пояса и огромна площ от 21 300 дка, развълнува мнозина. Почти цялата община Върбица попада под строги изисквания, защото в санитарно-охранителната зона не може да има почивни станции, лични стопанства, ферми, торене с препарати, даже гробища. Ограниченията касаят местното население и районът ще се обезлюди, алармираха още преди две години кметове. Освен това, възнегодуваха и рибари, заради забраната за риболов с лодки, снабдени с двигатели с вътрешно горене. Засегнатите въдичари веднага сезираха омбудсман Мая Манолова, която през 2016 г. съдейства за среща с тогавашния екоминистър Ивелина Василева. До отмяна на риболовните ограничения, не се стигна. Сега в решението си магистратите посочват, че „заповедта е издадена от компетентен орган, при спазване на установената форма, но при допуснати съществени нарушения на административнопроизводствените правила и в противоречие с относимите материалноправните разпоредби, поради което следва да бъде отменена“. Мотивират се обстойно. Решението за отмяна на заповедта подлежи на обжалване и пред петчленен състав на Върховен административен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Съдът отмени санитарно-охранителната зона край яз.“Тича“"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b8%d1%82%d0%b5-%d1%83%d1%87%d0%b8%d1%82%d0%b5%d0%bb%d0%b8-%d0%bc%d1%8a%d0%b4%d1%80%d0%be%d1%81%d1%82%d1%82%d0%b0-%d0%ba%d0%be%d1%8f%d1%82%d0%be-%d0%bd/", "text": "Предизвикателството да събереш пророците и мислителите на човешката цивилизация на една словесна сцена е наистина голямо изкушение. Позволил си го е писателят  , чиято книга „Великите мислители” (изд. „Потайниче”, 2018) беше представена на 31 януари в Столичната библиотека. В солидния историко-биографичен том (с елементи на публицистика и фикционалност) ще прочетем очерци за Иисус Христос, Мохамед, Буда, Заратустра, Лао Дзъ, Кришна, Хермес Трисмегист, Кецалкоатъл, Мойсей, Залмокис, Йоан Предтеча, Конфуций, Гилгамеш, Джина Махавир. Приносът на родната култура е зачетен с философски обговорен животопис за Орфей, Кирил и Методий, Петър Дънов. Включени са и десетки популярни притчи, преразказани от автора, в които е заложено нравствено и общочовешко послание – за мястото под слънцето на всеки от нас. Премиерата на книгата събра не само интересуващи се от проблематиката, но и десетки писатели, учени, музиканти, философи. Защо и как се роди идеята за тази книга? На този въпрос   отговори така: „Случи ми се преди време да попадна на най-многолюдния религиозен празник в историята на човечеството – Маха Кхумба Мела, Индия, където се бяха събрали 93 милиона души, за да почетат своите и чужди богове. Тогава реших да напиша тази книга, която е моят поклон към всички онези християни, мохамедани, индуси, будисти, джайни, които всъщност са братя, защото са бозали от Кравата на мъдростта.” За книгата говориха Валентина Радинска, Николай Милчев и проф. Атанас Куртев. Събитието се водеше от преподавателката  : „Тази книга е невероятен източник на информация, поднесена от един сладкодумец. Йото е журналист, писател, пътешественик, авантюрист, който винаги може да те изненада. В пътуването между страниците ние ще намерим себе си – между мистиката, съзерцанието, равновесието, дииалога.”  обрисува по оригинален начин имиджа на автора: „Видът на този човек, който прилича едновременно на трапер и духовник, съвсем не ви лъже. Той е по нещо и от двете, защото е свързан с природата. От нейната невинност и неотменни закони духовният човек черпи опит и като го преработва, събира златните зърна на мъдростта. Тази книга е второ, допълнено издание – един божествен пантеон, в който той е обрисувал поетично обектите на своите есета.”  говори за метаморфозите в света между религиите и обществата, в които българите трябва да намерят своето място: „Тези велики учители са очертали векторите за развитието на човеството, които днес са силно изкривени от либерализма и глобализма, от лидери, които искат да сложат ръка върху цялото човешко достояние, да изтрият националните култури, като ни налагат масовата култура. Тази книга е именно за просвещение на народа ни, за опазване на младото поколение от фалша на псевдотеорите на европейските глобалисти.”", "date": "2018.02.01", "title": " Великите учители – мъдростта, която не изтлява\t\t\t"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d1%82%d0%be%d1%82%d0%bd%d1%8a%d0%bc-%d0%b2%d0%ba%d0%b0%d1%80%d0%b0-%d1%81%d0%bc%d0%b5%d1%88%d0%bd%d0%b8-%d0%b3%d0%be%d0%bb%d0%be/", "text": "Жозе Моуриньо, мениджър на „Манчестър Юнайтед“, не изневери на себе си, като показа своята арогантност след загубата от „Тотнъм“ с 0:2. По думите на Специалния, неговият тим паднал със смешни попадения. „Мачът започна нелепо с гол в нашата врата и това се отрази – каза Моуриньо. – Противникът получи възможност да играе по начина, по който му харесва. „Тотнъм“ беше много добър, но ние допуснахме два смешни гола. За да печелиш, трябва да вкарваш и да се отбраняваш добре, а ние не бяхме добри и в двете отношения.“ „Юнайтед“ все още е втори, но вече на 15 точки зад лидера „Манчестър Сити“. „Гражданите“ победиха „Уест Бромич“ с 3:0. Така тимът на Хосеп Гуардиола вече може да се похвали като първия от Висшата лига, реализирал 100 попадения във всички турнири този сезон.", "date": "2018.02.01", "title": " Моуриньо: „Тотнъм“ вкара смешни голове"}
{"url": "https://trud.bg/%d0%ba%d0%be%d0%bd%d1%82%d0%b5-%d0%bd%d0%b5-%d1%81%d0%b5-%d1%81%d1%82%d1%80%d0%b0%d1%85%d1%83%d0%b2%d0%b0-%d0%be%d1%82-%d1%83%d0%b2%d0%be%d0%bb%d0%bd%d0%b5%d0%bd%d0%b8%d0%b5/", "text": "Антонио Конте, мениджърът на „Челси“ не се страхува от евентуално уволнение. Италианецът разкри, че неговите притеснения са свързани с факта, че „сините“ могат изпуснат мястото си в топ 4 и да не участват в Шампионска лига през следващия сезон. Шампионът на Англия допусна трета загуба на „Стамфорд Бридж“ от началото на сезона след тежко 0:3 от „Борнемут“. „Опитвам се да изстискам максимума от този състав – каза Конте. – Ако някой не е съгласен с мен, аз съм тук и съм готов да понеса своята отговорност. Няма проблеми, ако някой вземе решение да ме уволни.“", "date": "2018.02.01", "title": " Конте не се страхува от уволнение"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d1%87%d0%b0%d0%ba%d0%b0%d1%82-%d0%b3/", "text": "Кметът на община Септември  . Срещу него ще бъдат повдигнати две обвинения. Това съобщи на брифинг в сградата на общината говорителят на главния прокурор Румяна Арнаудова, в присъствието на началника на специализираната прокуратура Иван Гешев и на директора на Дирекция „Противодействие на корупцията“ към Комисията за противодействие на корупцията Антон Славчев. Арнаудова обобщи резултатите от проведена днес спецакция в офиси и частни домове в Пазарджик и Септември. Първото обвинение срещу Рачев ще е за умишлена безстопанственост при седем сделки на общината, при които са нанесени щети за около 100 хиляди лева. Другото обвинение ще е за закупуване на имот от фирма, чийто собственик е роднина на кмета Рачев. При нея също са нанесени щети за над 100 000 лева. Обвиненията срещу Рачев ще бъдат повдигнати официално утре. Възможно е да последва и искане от страна на прокуратурата за отстраняването му от длъжност с мотив, че може да попречи на разследването. Прокуратурата работи за разкриване на организирана престъпна група, която е източвала Общината, поясни Иван Гешев. По думите му, обвиненията са работни и в процеса на разследването е напълно възможно те да бъдат променени. Възможно е на по-късен етап да бъдат привлечени и други обвиняеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Кметът на Септември е задържан, чакат го две обвинения"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d0%b5-%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%be-%d0%b4/", "text": "Не е справедливо да си измислят мотиви, за да не бъде България приета в Шенген. Това каза премиерът Бойко Борисов по време на   „Нова роля за Балканите: Решения за повече сигурност и по-добро управление на миграцията“ в Брюксел. „Има една голяма несправедливост. Най-добре пазената граница – България има сухопътна и морска граница с Турция – Черно море, така както Гърция има сухопътна граница с Турция, има и Егейско море. В едната държава толкова милиарди се изляха и на практика ефектът е провал, а в България – нулев натиск от мигранти. Това, което се опитва нелегално да преминава, бива задържано и връщано и така ще продължава, но в същото време България не е в Шенген. А нашите приятели и стратегически партньори – Гърция са в Шенген. Не е справедливо. Не е справедливо да си измисляте някакви мотиви, които ги няма. Все по-трудно става да си ги измисляте, защото и ЕК и ЕП – всички, които проверяваха границата, се оказа, че България най-добре я пази, но продължаваме да си измисляме“, заяви Борисов. „Българският данъкоплатец стотици милиони дава за европейската сигурност“, каза още Борисов и добави, че релокацията не работи, тъй като бежанците не искат да стоят в България, а искат да дойдат в Западна и Централна Европа, където страните са по-богати и с по-мощни социални системи. „Истината е, че войните, които се проведоха, донесоха огромни щети. Външната ни дипломация се провали в цялата си част – милиони жертви, опустошени държави. Ако тук ни целят с ракети сега, и ние ще бягаме. Провалът ни е във външната политика, всичко се обърна и дойде като проблем в Европа. Това са истините и до този момент никой не е могъл да ме обори“, каза още Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Премиерът Борисов: Не е справедливо да си измислят мотиви, за да не сме в Шенген"}
{"url": "https://trud.bg/13-%d0%b3%d0%be%d0%b4%d0%b8%d0%bd%d0%b8-%d0%b8-4-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d1%81%d0%bb/", "text": "40-годишният пловдивчанин Таньо Танев, който на 30 януари м. г. уби след запой приятелката си по чашка Мариела Томова, ще прекара в затвора 13 години и 4 месеца. Решението за това е на Пловдивския окръжен съд и може да бъде атакувано пред Апелативния. Танев беше признат за виновен, че е убил жената умишлено и с особена жестокост. Двамата често се черпели заедно, а на фаталната дата Мариела била при него от 5 дни. Когато понапреднали с алкохола, тя му поискала пари, за да се прибере. Той отказал и след малко я видял да посяга към чантичката му. Ядосал се, съблякъл я гола и започнала да я налага с ритници и юмруци. Когато тя престанала да диша, продължил да си пие и чак след час се обадил на телефон 112, за да каже „Май я убих.”  Експертизите показват, че причина за смъртта на Мариела са тежките черепно-мозъчни травми и кръвта, навлязла в дихателната тръба. Танев призна фактите в обвинителния като, но отрече да е действал с умисъл. „Нямал съм никакво намерение да я трепя. Ако съм искал, тя беше от 5 дни у нас. Имам в кухнята ножове и сатъри, но не съм искал да я убия. Много съжалявам за станалото”, заяви той пред съда. Прокурорът Борис Тошев поиска като наказание доживотен затвор, което да бъде редуцирано до 20 години заради направеното признание на вината. Адвокатите на близките на жертвата настояха за присъда от 30 години след редукцията. След като присъдата се оказа далеч по-ниска, прокурорът отказа да съобщи дали ще внесе протест.", "date": "2018.02.01", "title": " 13 години и 4 месеца затвор за убийство след запой"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d1%83%d1%81%d0%bf%d0%b5%d1%88%d0%bd%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b2-%d1%82%d1%8a%d1%80%d0%bd%d0%be%d0%b2%d0%be/", "text": "Родители бяха наградени във Велико Търново по повод успехите, постигнати в програма на общината в подкрепа на майките и татковците. 14 мъже и жени получиха удостоверения за израстване и напредък, постигани по време на реализация на десетте сесии. Кампанията „Клас за успешни родители“ имаше за цел майките и бащите да обменят личен опит, да пресъздадат техните методи и начини за справяне с трудни ситуации, да говорят открито за предизвикателства, проблеми и страхове. Програмата на Община Велико Търново бе насочена към родители, чиито деца са на възраст между 5 и 9 години. В резултат бе създадена своеобразна и успешна група за взаимопомощ. Обсъждани бяха редица теми – за детските кризи и лъжа, за родителското притеснение, за детската уязвимост в интернет, за отговорността, изразяването на чувствата, възпитанието и плесницата. Всяка среща ставаше все по-интересна за участниците, а дискусиите носиха още и още въпроси. По време на всяка от сесиите родителите обръщаха внимание на твърдението „Аз уча детето си на внимателно отношение, но има деца, които не ги учи…“. По тази причина обучаващите предложиха на участниците да напишат писмо до онези майки и бащи, които не биха посетила никога подобен курс. Част от посланието е следното: „Скъпи родителю, който няма да дойдеш на този курс. Твоето дете седи на чина до моето и затова имам право да се обърна към теб. Добре би било да научиш детето си, че не може винаги да е победител! Добре би било да го научиш да приема и уважава тези, които не са победители. Не мисли, че щом си родител, значи автоматично знаеш всичко. Помисли дали нямаш нужда да свериш часовника си – ти всъщност си роден в различен век. Родителството е най-прекрасният ъпгрейд, който можеш да си причиниш. Част от твоето личностно израстване е да поемеш отговорност, да създадеш условия, в които твоето дете да израсне отговорно, възпитано, съпричастно, състрадателно. Има куп неща, обаче, които знаеш само на теория. Вероятно носиш толкова излишен „багаж“ от стереотипи и модели, с които влизаш в това родителство, че наистина ти е нужно място, където да „качиш нивото“. За да си говорим с теб на един език. За да си говорят децата ни на един език..“. Програмата бе финансирана от общинския бюджет и представлява продължение и надграждане на друга успешна инициатива на кметството – „Работилница за родители – да пораснем заедно“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Наградиха успешни родители в Търново"}
{"url": "https://trud.bg/%d0%b5%d0%ba-%d0%be%d1%82%d0%bf%d1%83%d1%81%d0%bd%d0%b0-451-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b0%d1%86%d0%b8%d1%8f/", "text": "Европейската комисия отпусна 451 млн. евро за модернизацията на жп линията от Елин Пелин до Костенец. С отпуснатите средства ще бъдат модернизирани над 51 км железопътни линии и 5 жп гари, попадащи в обхвата на трасето, предаде  . Предвижда се премахването на всички пресичания на едно ниво между железопътния транспорт, автомобилното движение и пътниците. Това е най-мащабният железопътен проект в ОП „Транспорт“, тъй като трасето минава през сложен планински терен. За да бъдат постигнати проектните скорости от 160 км в час за пътническите и 120 км в час за топварните, ще бъдат изградени над 20 км тунели, най-дългият, от който е 6 км. Предвидено е още строителството на над 23 мостове и акведукти с обща дължина на съоръженията приблизително 3 км. С реализацията на проекта ще се осигури модерна и бърза жп връзка на 53 хиляди жители, живеещи между Елин Пелин и Костенец. Крайният срок за приключване на строителните дейности е 2023 година.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " ЕК отпусна 451 млн. евро за модернизация на жп линията от Елин Пелин до Костенец"}
{"url": "https://trud.bg/%d1%87%d1%83%d0%b4%d0%be%d1%82%d0%b2%d0%be%d1%80%d0%bd%d0%b0-%d0%b8%d0%ba%d0%be%d0%bd%d0%b0-%d0%bd%d0%b0-%d0%b1%d0%be%d0%b3%d0%be%d1%80%d0%be%d0%b4%d0%b8%d1%86%d0%b0-%d0%bf%d1%80%d0%b8%d1%81%d1%82/", "text": "Чудотворна икона на Св. Богородица идва в столицата този следобед. Тя е копие на Иверската чудотворна икона, която се намира в Света Гора. В 17 ч. в столичния храм „Св. мъченица Параскева” започва служба, по време на която всички вярващи ще могат да се поклонят на образа на Божията майка, съобщи  . Свещеници разказват, че копието на иконата също е от манастир в Света гора. Докоснато и осветено е при чудотворната икона на Богородица там. Рисувано е от монасите в манастира. По разказите на свещениците копието на чудотворната икона е било в манастира „Св. Панталеймон” край село Смиров дол преди година и е извършило много чудеса. Отишлите да му се поклонят с искрена вяра са получили деца, след като дълго време са очаквали своите рожби, а дори медицината не е давала гаранции, че това е възможно. Свещениците разказват още, че образът на Божията майка помага и на бедни хора, изпаднали в затруднение, както и на нелечимо болни. Всеки може да се помоли за чудото, което очаква в собствения си живот, казват хората в църквата. Копието на чудотворната икона на Богородица ще остане в столицата четири дни. За да могат всички, които искат, да се помолят, храмът „Св. мъченица Параскева”, ще остане отворен по-дълго. Самата чудотворна икона, която се намира в Света гора, пристига там по необичаен начин – носи я морето. Монасите я виждат, но не легнала във водата, а изправена. Те виждат и образа на Божията майка, която им казва кой от всички тях да я извади от водата. Това извършва монахът Гавраил, който живеел в безмълвие в планината. Той извадил иконата, като отишъл до нея, вървейки по водата като по суша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Чудотворна икона на Богородица пристига в София днес"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%b7%d0%b5%d1%85%d0%b0-11-706-%d0%ba%d1%83%d1%82%d0%b8%d0%b8-%d1%86%d0%b8%d0%b3%d0%b0%d1%80/", "text": "В рамките на реализирани две специализирани операции гранични полицаи разкриха голямо количество безакцизни цигари, съобщи МВР. На 30 януари служители на ГПУ-Златарево извършили проверка в частен дом в Петрич. В помещение на приземния етаж на къщата, на тераса и в паркиран в двора автомобил те открили и иззели общо 5 736 кутии цигари от различни марки без акцизен бандерол. В ГПУ-Златарево са задържани трима мъже, двама от които живеят на същия адрес. Вчера гранични полицаи от ГПУ–Петрич са провели още една операция по противодействие на контрабандата и разпространението на акцизни стоки. В промишлената зона на Петрич те открили 5 970 кутии цигари без акцизна контролна марка. По случая е образувано досъдебно производство срещу неизвестен извършител. Работата по двата случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Гранични полицаи иззеха 11 706 кутии цигари без бандерол край Петрич"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d1%80%d0%b0%d0%bb%d1%8f-%d0%bd%d0%b0/", "text": "Президентът Румен Радев беше приет от Негово Величество краля на белгийците Филип в рамките на своето посещение в Брюксел. Това съобщиха от пресслужбата на държавния глава. Двамата обсъдиха двустранните икономически отношения, възможностите за увеличаване на инвестициите и потенциала на туристическите контакти между двете страни. Държавният глава и премиерът Бойко Борисов са в Брюксел за тържественото откриване на българското председателство на съвета на Европейския съюз.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Президентът Радев се срещна с краля на Белгия (СНИМКИ)"}
{"url": "https://trud.bg/%d0%ba%d0%b0%d0%bd%d0%b0%d0%b4%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%81%d0%b8-%d1%85%d0%b8%d0%bc%d0%bd-%d0%b7%d0%b0/", "text": "Канада промени националния си химн, за да е полово неутрален. Парламентът прие закон, според който фразата „повеля за всички твои синове” става „повеля за всички нас”. Решението разгневи консерваторите, които е възможно да си отмъстят, като забавят законопроектите на либералите, включително закона за легализиране на марихуаната, предаде „Дарик“. 17 години, след като фондацията „The Famous Five” поде борбата за полово неутрални стихове на канадския химн, Сенатът гласува промяната. „Най-накрая всички канадци са включени в химна ни”, заяви Франсис Райт, която е основател на „The Famous Five”. Тя си спомни момента, дал начало на кампанията през 1997 година, когато професор от Университета в Калгари я попитал по време на събитие „Защо пеете сексистки химн?” Тогава Райт за пръв път се замисля, че жените не са включени в химна. Четири години по-късно фондацията внася петиция в парламента с искане правителството да промени текста. След горещи дебати и обструкции от страна на консерваторите, Сенатът проведе финалното гласуване за полово неутрални стихове. За да влезе в действие законът трябва да получи формално кралско съгласие. Поправката беше предсмъртното желание на либералния депутат Морил Беланже, който представи законопроекта преди две години. Нормативният акт беше приет бързо от Долната камара, но се забави 18 месеца в Сената. Процедурата беше задействана от независимия сенатор Франсис Ланкин без много шум, така че за консерваторите не остана време да предизвикат дебат. Торите заподозряха заговор за заглушаване на различните мнения и се припомниха, че имат силата да забавят законопроектите на либералите, включително този за легализирането на марихуаната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Канада промени националния си химн, за да е полово неутрален"}
{"url": "https://trud.bg/%d0%bd%d0%b5%d1%83%d1%81%d0%bf%d0%b5%d1%88%d0%b5%d0%bd-%d1%82%d0%b5%d1%81%d1%82-%d0%b7%d0%b0-%d1%81%d0%b2%d0%b0%d0%bb%d1%8f%d0%bd%d0%b5-%d0%bd%d0%b0-%d1%80%d0%b0%d0%ba%d0%b5%d1%82%d0%b0-%d0%bd%d0%b0/", "text": "Американските военни са претърпели неуспех в опит да свалят наближаваща към Хаваите учебна ракета в сряда, съобщи пред Ройтерс анонимен източник от US администрацията на фона на растящи опасения от ядрената програма на Северна Корея. В рамките на изпитанията ракета прехващач СМ-3 Блок IIА не успяла да неутрализира “заплахата”, изстреляна от летателен апарат. ПРО системата срещу ракети със среден обсег се разработва от американската компания “Рейтеън” съвместно с Япония, която обяви, че ще проучи причините за провала. Говорител на агенцията потвърди провеждане на изпитание, без да дава подробности за неговия резултат. Подобен неуспешен тест бе извършен и миналия юни. Поредният неуспех идва след фалшивата тревога за ракетна заплаха на Хаваите, която причини масова паника на 13 януари. Случаят предизвика насмешка в Пхенян, където местни медии го определиха като “трагикомичен”.", "date": "2018.02.01", "title": " Неуспешен тест за сваляне на ракета на Хаваите"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%8f%d1%82-%d1%88%d0%b0%d0%bc%d0%bf%d0%b8%d0%be%d0%bd-%d0%b9%d0%be%d1%80%d0%b4%d0%b0%d0%bd-%d0%b9%d0%be%d0%b2%d1%87%d0%b5%d0%b2-%d0%b3%d0%be%d1%81%d1%82%d1%83/", "text": "Кметът на Велико Търново Даниел Панов се срещна с големия спортист, многократен национален и световен шампион, олимпийски медалист Йордан Йовчев. Прочутият гимнастик гостува в Старата столица, посети стадион „Ивайло“ и в залата за спортна гимнастика проведе открит урок и тренировка с децата от Спортен клуб „Етър – Стил“. Шампионът оцени високо инвестициите в спортната инфраструктура във Велико Търново, реализирани през последните няколко години по инициатива на Даниел Панов, екипа му в общинската администрация и в ОП „Спортни имоти и прояви“. Панов и Йовчев разговаряха за възможността Българската федерация по гимнастика да подпомогне осигуряването на нови уреди в залата по спортна гимнастика. Тя бе обновена заедно по време на мащабните ремонтни дейности на „Ивайло“. В сряда вечерта Йордан Йовчев  се срещна с десетки жители на Старата столица и със спортни деятели в известния търновски „Клуб 7“, който се утвърди като средище за известни личности. Той говори за своя житейски път, за спортните си постижения. Особено впечатлени бяха младите хора, които получиха ценни съвети от шампиона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Големият шампион Йордан Йовчев гостува във Велико Търново"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%be%d1%82%d0%be-%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%82%d1%83%d1%80%d1%81/", "text": "Според външното министерство на Сирия, операцията на турската армия в провинция Африн е агресия срещу страната, предава ТАСС. В съобщение, разпространено от външното ведомство, се казва, че „военната операция на турската армия в Северна Сирия е нечувана агресия срещу Сирийската арабска република и нейната териториална цялост“. Според Дамаск, „присъствието на чужди военни на територията на републиката без съгласието на правителството е агресия и окупация. Реакцията (на сирийските управляващи) ще бъде реципрочна“. На 20 януари Турция започна в сирийската провинция Африн военни действия срещу кюрдската групировка „Отряди за народна самоотбрана“, която Анкара определя като терористична.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Сирийското външно министерство: Турската операция в Африн е агресия срещу страната"}
{"url": "https://trud.bg/%d0%b8%d0%bc%d0%b0%d0%bc%d0%b5-11-%d0%bc%d0%b5%d1%81%d0%b5%d1%86%d0%b0-%d0%b4%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d0%bc%d0%b5-%d0%b7%d0%b0-%d0%be%d0%bb%d0%b8/", "text": "България има на разположение 11 месеца, за да подаде официална кандидатура за домакинство на зимните олимпийски игри през 2026 г. Крайният срок е 11 януари 2019-а, след което ще бъде задействана процедурата по инспекция и оценяване на проектите. Докато летните игри през следващото десетилетие вече имат домакини – Париж през 2024-а и Лос Анджелис през 2028-а, зимните все още търсят дестинацията си между двете. През 2022-а „бялата“ олимпиада ще посети китайската столица Пекин. МОК обаче възприе нова политика, която да даде шанс и на не толкова щедри кандидатури. Рио де Жанейро получи от комитета част от финансирането на игрите през 2016-а, а помощи се предвиждат дори за Токио. Това доведе до огромен интерес към организирането на следващата зимна олимпиада. Намерения досега са заявили Грац и Шладминг (Австрия), Телемарк (Норвегия), Ерзурум (Турция), Сион (Швейцария), Сапоро (Япония), Стокхолм (Швеция), Солт Лейк Сити и Лейк Плесид (САЩ), Калгари (Канада), както и Грузия. В момента тече процес на ситуиране на кандидатурите в режим на диалог с МОК, като до есента Изпълнителният комитет трябва да обяви списък с препоръчани проекти, които да бъдат поканени да кандидатстват.", "date": "2018.02.01", "title": " Имаме 11 месеца да кандидатстваме за олимпиада"}
{"url": "https://trud.bg/%d0%b0%d1%80%d0%b1%d0%b8%d1%82%d1%80%d0%b0%d0%b6%d1%8a%d1%82-%d0%b2-%d0%bb%d0%be%d0%b7%d0%b0%d0%bd%d0%b0-%d0%be%d0%bd%d0%b5%d0%b2%d0%b8%d0%bd%d0%b8-28-%d1%80%d1%83%d1%81%d0%bd%d0%b0%d1%86%d0%b8/", "text": "Спортният арбитраж в Лозана (Швейцария) оправда 28 руски спортисти, които имаха доживотни наказания от МОК да не участват на олимпийски игри. Става въпрос за четирима бобслеисти, петима състезатели в скелетона, 8 в ски бягането, 4 в кънки бягането, двама в спускането с шейнии пет хокеистки от националния отбор. Решението отменя и анулирането на резултатите им от Сочи 2014 и отнемането на медалите. Така Русия се завръща на върха в класирането по нации, а решението на комисията на МОК, ръководена от швейцареца Денис Освалд, която наложи наказанията, става нищожно. Жалбите на други 11 спортисти пък са удовлетворени частично – вместо доживотно наказание, те ще бъдат спрени от участие само в Пьонгчан. „Това е очаквано и справедливо решение“, заяви Светлана Журова, олимпийска шампионка в кънки бягането от Торино 2006 и депутат от Думата. Надеждите на помилваните спортисти да участват в Пьногчан обаче бяха попарени от МОК, който обяви, че е възможно да не им изпрати покани. „Съжалавяме много за това решение, комитетът ще анализира мотивацията зад действията на арбитража – гласи част от официалното изявление на МОК. – Това обаче не означава, че тези 28 състезатели ще получат някаква привилегия. Позицията ни от 5 декември относно участието на руски спортисти остава в сила.“ 7 дни преди церемонията по откриването 169 руски спортисти са получили покани да се включат в отбора „Олимпийски спортисти от Русия“, който ще участва под неутрален флаг и химн в Пьонгчан.", "date": "2018.02.01", "title": " Арбитражът в Лозана оневини 28 руснаци"}
{"url": "https://trud.bg/%d0%bf%d0%b0%d0%b7%d1%8f%d1%82-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d0%b3%d1%80%d0%b8%d0%b3%d0%be%d1%80-5-%d0%bc%d0%b8%d0%bd%d1%83%d1%82%d0%b8-%d0%bf%d1%80%d0%b5%d0%b4%d0%b8-%d0%bc/", "text": "Григор Димитров ще бъде поставен под №1 в схемата и ще може да разчита на компромис от страна на организаторите на тенис турнира „София оупън“. Първата ни ракета е в Монако и все още чака резултатите от изследванията, на които се подложи заради болки в рамото, получи по време на Аустрелиън оупън. „Може да вземе решението си и пет минути преди първия мач – заяви австралиецът. – Той го заслужава, защото стигна до третото място в света, а миналата година направи невероятно шоу. Знам, че той прави всичко възможно да дойде и да играе, но наистина има проблем с рамото и все още няма категорично развитие по въпроса. Невъзможно е Григор да бъде заменен в България, особено за жените.“ Българското участие в „Арена Армеец“ обаче така или иначе ще е сериозно. Надеждата на родния тенис Адриан Андреев получи последния „уайлдкард“ за основната схема и на 16 години ще дебютира на професионален турнир. Покани за основната схема имат още националът за Купа „Дейвис“ Димитър Кузманов и националният шампион Александър Донски. В квалификациите пък ще играят Александър Лазов и Александър Лазаров. Сред най-изявените чужди тенисисти, които са потвърдили участие, са финалистът от 2016-а Виктор Троицки (Сърбия), Филип Колшрайбер (Германия), Андреас Сепи (Италия), Робин Хаасе (Холандия), които са участвали и в предишните издания на надпреварата.", "date": "2018.02.01", "title": " Пазят мястото на Григор 5 минути преди мача"}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b8%d1%82%d0%b5-%d0%b7%d0%b0-%d0%b8%d0%b7%d0%bc%d0%b5%d1%80%d0%b2%d0%b0%d0%bd%d0%b5-%d1%87%d0%b8%d1%81%d1%82%d0%be%d1%82%d0%b0%d1%82%d0%b0-%d0%bd%d0%b0-%d0%b2/", "text": "Системите на Изпълнителната агенция по околна среда (ИАОС) към МОСВ и гражданските мрежи за измерване на качеството на атмосферния въздух в София ще бъдат свързани. Това стана ясно днес след срещата на министъра на околната среда и водите Нено Димов, кмета на София Йорданка Фандъкова и членовете на съвета на учените към МОСВ – проф. д-р Христомир Брънзов, директор на НИМХ – БАН, проф. дфн Александър Драйшу, декан на Физическия факултет към СУ „Св. Кл. Охридски“, както и Стефан Димитров, създател на гражданската платформа AIRBG.INFO, съобщиха от пресслужбата на МОСВ. „Целта е различните системи да бъдат интегрирани, така че да имаме максимално ясна картина за състоянието на въздуха в София“, обясни министър Димов. „За нас е от изключителна важност информираността на гражданите от една страна, а от друга – причините за замърсяването. Защото информацията за източниците на замърсяване е нужна при разработването на мерките за подобряване качеството на въздуха“, каза и кметът Фандъкова. Тя припомни, че предстои Столичната община да пусне и своя измервателна система с 20 станции. Така в бъдеще ще бъдат интегрирани системата на ИАОС, гражданската платформа и общинската измервателна система. Според проф. Брънзов на първо време предстои съвместяване на двата типа устройства – 5-те на ИАОС, и повече от 200 станции, които гражданите на София са изградили със собствени сили и средства. В рамките на следващите 6 месеца учени и експерти ще направят калибриране на измервателната техника на AIRBG.INFO и изпълнителната агенция. Към всяко устройство на ИАОС ще бъде монтиран уред от платформата AIRBG.INFO. „Инициативата е добро начало към изясняване на източниците на замърсяване“, потвърди и проф. Брънзов. „Данните от нашата независима мрежа започват да се приемат от общинската и изпълнителната власт. Преди година това беше немислимо, затова е добре, че приеха да работим заедно“, каза Стефан Димитров от гражданската платформа. Той добави, че се следва добър модел за синхронизиране между институционалните и гражданските системи за измерване на замърсяването на въздуха, който успешно е бил приложен преди година в Германия. Министър Димов припомни, че в момента се работи по изготвянето на стандарти за качество на горивата за битово отопление, така че още от следващия отоплителен сезон те да бъдат прилагани и да се намали замърсяването на въздуха от бита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Системите за измерване чистотата на въздуха в София ще бъдат свързани"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%bf%d0%be%d0%b4%d0%be%d0%b7%d0%b8/", "text": "Кметът на Септември Марин Рачев бе задържан при първата акция на новосъздадената Комисия за противодействие на корупцията заедно със спецпрокуратурата. Очаква се днес срещу него да бъдат повдигнати две обвинения, каза говорителят на главния покурор Румяна Арнаудова. Първото ще е за умишлена безстопанственост при 7 сделки. Марин Рачев не е упражнил достатъчен контрол върху длъжностно лице, което извършвало строително-монтажни работи. Дейностите били извършвани от дружество на роднина на кмета, а щетите са за над 100 000 лева. Кметът ще отговаря и за сключване на неизгодна сделка – общината купила имот на завишени цени от фирма, която преди това била негова собственост. Шефът на спецпрокуратурата Иван Гешев обяви, че по разследването ще бъде проверявано цялото родословно дърво на кмета, защото свързаните с него фирми са управлявани, представлявани и собственост на съпруги, втори братовчедки и други близки. “През последните години те са получили обществени поръчки за строително-монтажни дейности за над 13 милиона лева. Прокуратурата няма да позволи отделни населени места да се вземат на “концесия” в полза на родословното дърво на определени длъжностни лица от определено кметство”, каза Гешев. “Подготвен е списък с общини, за които е имало сигнали за злоупотреби. Уверявам ви, че съвсем скоро ще бъдем в друг град”, закани се и Румяна Арнаудова. Тя бе категорична, че не е имало политически чадър над кмета. Срещу кмета Марин Рачев има дело за укриване на данъци в големи размери. Той бе избран за градоначалник с листата на ГЕРБ. Само преди няколко месеца избухна скандал с председателя на общинския съвет в града Лазар Влайков, след като стана ясно, че с негов пистолет смъртоносно бе прострелян собственик на заведение в село Виноградец.", "date": "2018.02.01", "title": " Кметът  на Септември арестуван, подозират го за 13 млн. лв. щети\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba/", "text": "Истината е, че войните, които се проведоха, донесоха огромни щети. Външната ни дипломация се провали  – милиони жертви, опустошени държави. Това каза премиерът Бойко Борисов на конференцията “Нова роля за Балканите: решения за повече сигурност и по-добро управление на миграцията”, организирана от фондация “Ханс Зайдел” при посещението му в Брюксел за церемонията по откриването на българското председателство на Съвета на ЕС. “Всеки, който се занимава със строителство, може да си представи колко трилиони долари или евра са нужни за възстановяването на Афганистан, Сирия. Ако тук ни целят с ракети сега, и ние ще бягаме. Провалът ни е във външната политика, всичко се обърна и дойде като проблем в Европа.”, каза още Борисов. Според него България е пример как бързо успяхме да направим заграждения. “Тук има и една голяма несправедливост – най-добре пазената граница, питам в една държава толкова милиарди вляха, а ефектът е много малък? България има нулев натиск от мигранти, а не е в Шенген, в същото време Гърция е – просто не е справедливо.”, разясни ситуацията премиерът. Той смята, че трябва да се продължи спрозумението с Турция. Без него Европа няма шанс да се справи с миграцията. В Брюксел Борисов и президентът на ЕИБ Вернер Хойер обсъдиха възможностите за сътрудничество по проектите за свързаност на Западните Балкани и ЕС.", "date": "2018.02.01", "title": " Премиерът Бойко Борисов за Европейския съюз: Външната ни политика се провали\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b0-%d0%be%d0%b1%d1%89%d0%bd%d0%be%d1%81%d1%82-%d0%b2-%d0%b8%d1%81/", "text": "Паметта на Свети Мъченик Трифон, едно от най-значимите събития в календара на българската православна църква, днес бе почетена изключително тържествено от българската общност в Истанбул начело с председателя Васил Лиязе, предаде БТА. В обновената българска църква „Свети Стефан“ на брега на Златния рог днес бе отслужена голяма църковна служба за Свети Трифон. Това фактически е първата църковна церемония на българската православна общност в уникалния храм-светиня за българите в Истанбул след тържественото му откриване на 7 януари т.г. в присъствието на министър-председателя Бойко Борисов и турския президент Реджеп Тайип Ердоган. Службата бе отслужена от митрополит Киприян с участието на свещеника на българските църкви в Турция отец Ангел Велков. Светите отци осветиха отново църквата и благословиха присъстващите. Службата бе масово посетена от общността на истанбулските българи начело с председателя Васил Лиязе. Генералният консул на България в Истанбул Ангел Ангелов, служители на българското генерално консулство и други официални гости също присъстваха. Сред гостите бе и г-жа Фикрие Булунмаз, главен архитект по реставрацията на Желязната църква. Благодарение на работата на архитектката и нейния екип уникалният храм възвърна предишния си блясък и привлича много посетители. „За българите в Истанбул празнуването на Трифонов ден е отдавнашна традиция. Но тази година сме изключително щастливи, че вече  имаме възможността да отбелязваме изконните си празници в храма-светиня на българите, каквато е Желязната църква на брега на Златния рог, която е много красива“, споделиха присъстващи на църковната служба. Празникът на българите в Истанбул продължи в метоха – другата българска светиня, която се намира срещу Желязната църква. Георги Сабунджу от общността на истанбулските българи, собственик на известния ресторант Къйъ край Босфора, бе осигурил почерпката – вино, сандвичи, сладкиши, вдигнаха се наздравици, както се полага на празника Трифон Зарезан – жизнерадостен ден на виното, лозарите, кръчмарите и градинарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Българската православна общност в Истанбул почете Свети Трифон в църквата „Свети Стефан“ за първи път след 11 години"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-8/", "text": "Вицепремиерът и лидер на ВМРО Красимир Каракачанов обяви, че призовава за референдум за гей браковете и нахлуването на джендър идеологията в образованието. Според него Истанбулската конвенция и ратификацията й не бива да бъде единствена тема в допитването.     Истината е, че войните, които се проведоха, донесоха огромни щети. Външната ни дипломация се провали – милиони жертви, опустошени държави. Това каза премиерът Бойко Борисов на конференцията “Нова роля за Балканите: решения за повече сигурност и по-добро управление на миграцията”, организирана от фондация “Ханс Зайдел” при посещението му в Брюксел за церемонията по откриването на българското председателство на Съвета на ЕС. Възпитателката в детска градина Милена Иванова бе светкавично уволнена, след като скрита камера в дрешката на дете я снимала как дърпа и крещи на малчуганите. Видеото предизвика истински скандал и стотици коментари в социалните мрежи само за часове. На записа се вижда блъскане и как крещи на децата “тъпунгери” и други обиди.   Кметът на Септември Марин Рачев бе задържан при първата акция на новосъздадената Комисия за противодействие на корупцията заедно със спецпрокуратурата. Очаква се днес срещу него да бъдат повдигнати две обвинения, каза говорителят на главния покурор Румяна Арнаудова. Първото ще е за умишлена безстопанственост при 7 сделки. Марин Рачев не е упражнил достатъчен контрол върху длъжностно лице, което извършвало строително-монтажни работи. Световният гигант Алибаба, както и други големи компании като Амазон търсели складове за логистични центрове в България. Това стана ясно по време на годишната конференция “Индустриално строителство и инвестиции”. По думите на Симеон Митев, собственик на платформата БГСКЛАД се търсели около 20 хиляди квадратни метра индустриални площи.   Кан Аспарух населява българите в територия, която произвежда всичко. Ние нямаме квадратен сантиметър пустиня – анализ на проф. Божидар Димитров     Реформаторският блок се разцепва -коментар на „Труд“         Интервю с градоначалника на Шумен Любомир Христов", "date": "2018.02.01", "title": " Вижте акцентите от броя на „Труд“ в петък, 2 февруари 2018"}
{"url": "https://trud.bg/%d1%82%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b8-%d0%be%d1%81%d0%b5%d0%bc-%d1%83%d0%b4%d0%b0%d1%80%d0%b5%d0%bd%d0%b8-%d0%b0%d0%b2%d1%82%d0%be%d0%bc%d0%be%d0%b1/", "text": "Три катастрофи с най-малко двама ранени и осем ударени автомобила блокираха пътя Е-79 край Мездра, съобщи  . Движението беше силно затруднено. Инцидентите са станали към 14 часа. При първия микробус се удря в тир близо до село Ребърково.  Пострадали няма, но в посока  Враца се образува колона. В резултат става верижна катастрофа, при която един в друг се удрят три тира и камион с платформа. Ранен е водачът на турски тир и пътник в камиона с платформата. Откарани са в болница. В района на инцидентите има много полиция. Третата катастрофа е при село Лютидол. Достигането до мястото е затруднено заради пътната блокада. Опашките от автомобили са километрични.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Три катастрофи и осем ударени автомобила блокираха пътя край Мездра, двама са ранени"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%bf%d0%be%d1%81%d1%80%d0%b5%d0%b4-%d0%bd%d0%be%d1%89-%d0%b7%d0%b0-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d1%82%d0%be%d1%80%d0%b8%d0%bd%d0%be/", "text": "Софийска градска прокуратура поиска вчера постоянен арест за четиримата, заподозрени като съучастници в отвличането на 25-годишния Адриан Златков. Заседанието за определяне на мярката на Ивайло Борисов, по прякор Ториното (34 г.), шофьорът му Мартин Марков (43 г.), както и на 37-годишния Георги Джамбазов и приятелката му Здравка Стефанова (35 г.) се очакваше да започне около 20 ч вчера. До редакционното приключване на броя Софийският градски съд  все още не бе решил дали обвиняемите ще останат зад решетките. Синът на търговеца на коли Тони Златков – шеф на автокъща “Софавто”, бе отвлечен в края на август. Адриан бе пуснат жив  и здрав след 12 дни в плен, когато баща му плати откуп от 700 000 лв.  Искането за постоянен арест бе внесено от обвинителите в 14,30 ч, но адвокатите поискаха време, за да се запознаят с доказателствата. Преди това Марияна Тодорова, защитничка на Ториното, посочи, че клиентът й и шофьорът му Мартин Марков ще отговарят за предоставянето на двата автомобила – “Шкода Фабия” и “Опел”, използвани от неизвестните до момента похитители. Адвокатката бе категорична, че Ториното отрича тези коли да са негови, но все пак тя не изключва в миналото автомобилите да са се водели на него или свързани с него лица или фирми. Другите двама – Георги и Здравка, които живеят като семейство, са обвинени, че са снабдили бандитите със сръбски сим карти, през които е осъществяван контакта с бащата на Адриан. Тони Златков е получавал есемеси с инструкции къде, кога и как да предаде откупа. Сръбската полиция и прокуратурата са помогнали на българските си колеги за разследването. От години Ториното е сочен като дясна ръка на осъдения като наркобос Златомир Иванов – Златко Баретата. Както писа “Труд”, Баретата също е бил задържан с четиримата при полицейската акция във вторник. Според адвокат Тодорова Баретата не е бил разпитван за отвличането, а е отговарял на въпросите къде живее и какви коли кара. Баретата прекарал 20 часа в ГДБОП, след което го освободили.", "date": "2018.02.01", "title": " Решават посред нощ  за ареста на Ториното\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d1%81%d1%8a%d0%bd%d0%b0%d1%80%d0%be%d0%b4%d0%bd%d0%b8%d1%86%d0%b8/", "text": "Българската общност в Белгия присъства не само символично в обществения живот на страната. Вие пренасяте в сърцето на Европа нашата идентичност, вековна култура, традиции и  духовност. Това заяви президентът Румен Радев на среща в Брюксел с представителите на българската общност в Белгия, съобщават от Президентство на Република България. В срещата участва и вицепрезидентът Илияна Йотова. „Срещаме се с нашите сънародници, където и да отидем по света. Това е не само наше задължение, но и огромно удоволствие, защото вие сте най-добрите ни посланици по света“, подчерта държавният глава. По думите на президента тази година е белязана от Българското  председателство на Съвета на ЕС, а това означава неминуемо и фокусиране на вниманието върху България – освен върху политическите процеси, дебати и административните формалности, но и върху нашите традиции и  история. „Заедно с вас носим призванието да покажем най-доброто като българи и европейци“, посочи президентът. Държавният глава благодари на сънародниците ни и на културните организации в Белгия, на Българската православна църква, на най-старото българско училище „Пейо Яворов“, на училищата в Гент и Антверпен, както и на фолклорните танцови състави, за последователните им усилия за съхраняване на българщината. В отговор на въпрос за предстоящите събития в страната ни, свързани с отбелязването на 140-годишнината от Освобождението на България, държавният глава посочи, че по повод националните чествания на Трети март предстои посещение в България на руския патриарх Кирил. Запитан за геополитическите измерения на Европейската сигурност, президентът Радев подчерта, че освен мерките за сдържане и изграждане на отбранителни способности, Европа трябва да води диалог с големите си съседи – и с Русия, и с Турция. Държавният глава подчерта, че приветства този диалог, както и редица европейски лидери. „Не трябва да търсим конфронтацията, трябва да търсим къде са конфликтните отношения и проблемите, да ги решаваме чрез диалог, да намаляваме риска, за да гарантираме мирна и стабилна Европа“, заяви Румен Радев. В отговор на въпрос за създаването на мащабна интернет-платформа, която да свързва България и сънародниците ни зад граница, вицепрезидентът Илияна Йотова подчерта, че за нейното изграждане разчита на подкрепата на създадения Обществен съвет при президентската институция, на университетски преподаватели, членове на БАН, журналисти и общественици. „Разбира се, стъпваме на стратегията, която вече е била приета от българската държава преди повече от две години и половина, защото смятаме, че добрите неща, които са направени не бива да бъдат забравени, а да бъдат надграждани“, добави вицепрезидентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Румен Радев благодари на сънародниците ни в Брюксел, че пренасят в сърцето на Европа българската идентичност, култура и духовност"}
{"url": "https://trud.bg/%d0%b3%d0%b5%d0%b9-%d0%b1%d1%80%d0%b0%d0%ba%d0%be%d0%b2%d0%b5%d1%82%d0%b5-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b8%d1%81%d0%ba%d0%b0-%d0%ba%d0%b0%d1%80%d0%b0/", "text": "Вицепремиерът и лидер на ВМРО Красимир Каракачанов обяви, че призовава за референдум за гей браковете и нахлуването на джендър идеологията в образованието. Според него Истанбулската конвенция и ратификацията й не бива да бъде единствена тема в допитването. „Тези въпроси трябва да бъдат цялостно решени и т.нар. Истанбулската конвенция е само повод за допитване до народа. Тя не може да бъде единствена тема на Референдум, който касае бъдещето на моралната, правната и религиозната и националната идентичност на България”. Това заявява в позиция до медиите лидерът на ВМРО, заместник министър-председател и министър на отбраната Красимир Каракачанов. Той предупреждава, че формулировката на въпроса на БСП „Против ли сте ратификацията на т.нар. Истанбулска конвенция?” може да бъде основателно оспорена в Конституционния съд. Причината е, че за юридически легитимното заглавие се смята официалното, а именно – Конвенцията на Съвета на Европа за превенция и борба с насилието над жени и домашното насилие. „Очевидно е, че обществото в огромната си част категорично отхвърля термини като „социален пол” и политики като „джендър обучение” и т.н. Още по-малко е склонно такива да бъдат допуснати в детските градини, училищата и университетите. От публичния дебат става напълно ясно, че българите не одобряват гей браковете и че има ясни настроения всички тези въпроси да бъдат поставени в тяхната цялост“, категоричен е лидерът на ВМРО. Каракачанов посочва, че въпросите, които вълнуват българското общество и които предлага да бъдат поставени за гласуване от национален референдум, са следните:  1. Съгласни ли сте с въвеждането на трети пол, социален пол и джендър идентичност в българското законодателство?  2. Съгласни ли сте да се въведе джендър обучение в българската образователна система?  3. Съгласни ли сте с признаването на еднополови бракове в България? „Призовавам председателите на всички парламентарно представени партии, в удобно за тях време, да започнем консултации и да откликнем държавнически на гласа на народа“, пише още в обръщението си Каракачанов. От ВМРО обясниха, че това не е окончателната формулировка на въпросите, че предстои прецизирането им, за да отговарят на закона за допитванията. „Труд” потърси за коментар и лидера на НФСБ вицепремиера Валери Симеонов. Той обясни, че темата за референдум по конвенцията не е обсъждана на партийно ниво. „Личното ми мнение е, че не е нормално да правиш показни мероприятия заради електорат, който не е гласувал за теб. Питам, готов ли е Каракачанов да плати референдума.” Симеонов попита и дали хиперактивността на ВМРО, проявена по темата „Истанбулска конвенция” не е компенсаторна. „Като са големи антиджендъри, попитайте ги как е гласувал евродепутатът им Ангел Джамбазки за Истанбулската конвенция”, посъветва Симеонов. Третият лидер на партия в коалицията Обединени патриоти Волен Сидеров не бе открит за коментар. На Съвета на ПЕС в Лисабон на 1-2 декември м.г. от БСП са били „за” Истанбулската конвенция.  Позицията на БСП срещу ратифицирането на Истанбулската конвенция очаквано предизвика реакция от Партията на европейските социалисти (ПЕС). След като председателската на ПЕС – жени Зита Гурмай изпрати писмо до Корнелия Нинова, в което акцентира, че БСП е единствената партия от семейството на левите партии в ЕС, която се противопоставя на приемането й, вчера от ПЕС разпратиха и писмо до медиите, с което опровергават Нинова. Председателят на ПГ на ГЕРБ Цветан Цветанов обяви преди дни, че на Съвета на ПЕС в Лисабон, Корнелия Нинова е подкрепила документа без възражения. Но соцпредседателката го контрира, че той лъже. Вчера обаче от ПЕС разпратиха писмо в отговор на запитвания на български медии. „Българската Социалистическа Партия пълноценно е участвала в процеса по обсъждане, редактиране и окончателно приемане на резолюцията от Лисабон, част от която е и становището за пълна подкрепа на ратификацията на Истанбулската конвенция“, пишат от централата на европейските социалисти. Зам.-генералният секретар на ПЕС Джакомо Филибек специално отбелязва, че  „БСП е имала свои представители, но не е отправяла възражения”. Зам.-председателят на БСП Деница Златева и Кристиан Вигенин са присъствали на предварителното обсъждане и дискусия по проекта за Резолюция на заседание на президиума на ПЕС и „от БСП не е изразявано желание за редакции“, се казва в писмото на европейските социалисти. Припомняме, че като президент на ПЕС Сергей Станишев вече припомни на своите съпартийци, че БСП би следвало да подкрепи документа. Евродепутатът Ангел Джамбазки, който е и зам.-председател на ВМРО, разпрати вчера официално писмо до медиите, в което обяснява, че документ към т.нар. Истанбулската конвенция официално внедрява в нея правата на ЛГБТ (лесбийки, гейове, бисексуални, трансджендър). Материалът е представен от работна група „Права на човека” и адресиран до Комитета по политика и сигурност на 8 юни 2010-а година – година преди официалното подписване на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция, казва Джамбазки. И още: „Категорично заявявам, че сме против криминализирането на сексуалната ориентация, но и сме против изкуственото насаждане на термини като „социален пол”, „джендър” и неясното и търпящо многопластови интерпретации „разбиване на стереотипите”“. „Напълно несъгласен съм с прокарването чрез Троянския кон „превенция и борба с насилието над жени и домашното насилие” на официализирането на несъвместими с морала и нравите „роли в обществото”, категоричен е евродепутатът. И допълва: ”Не съм съгласен с пълното юридическо приемане на всички лица от собствената ни или от трети страни, които се самоопределят като част от ЛГБТ обществото и имат претенции да черпят права по силата на Истанбулската конвенция без никакво работещо доказателство за това“. Ангел Джамбазки дава пример, че вече има правен прецедент в Италия, която е осъдена след непризнаване на исканата различна от рождената полова идентичност по делото „Урланди и другите срещу Италия” от 2012 г.  Конвенцията предвижда задължения за държавите, които я приемат, да синхронизират вътрешното си законодателство с текстовете на конвенцията. С колеги направихме  бърза справка  и се оказа, че трябва да променим около 20 закона, включително този за телефон 112, защото при подаване на сигнал на този телефон за домашно насилие или насилие над жени, те трябва адекватно да уведомят съответните органи, да се предприемат действия по задържане на насилника и т.н. На следващо място конвенцията казва, че ако конституциите на страните противоречат на текстове на конвенцията, вие трябва да си измените конституцията. Варненският свободен университет обяви прием по две магистрърските специалности, озаглавени “Джендър политики в педагогическите дейности” и “Джендър политики и правна сигурност. И двете магистратури са с редовна форма на обучение.  Продължителност на обучението по първата е  2 семестъра – за бакалаври/магистри по психология и 4 семестъра – за бакалаври и магистри по други специалности. По втората продължителност на обучението е 2 семестъра – за бакалаври/магистри по право, международни отношения и право и специалности от професионално направление (Национална сигурност) и 3 семестъра – за бакалаври/магистри по други специалности.", "date": "2018.02.01", "title": " Гей браковете на референдум, иска Каракачанов\t\t\t"}
{"url": "https://trud.bg/%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%bf%d0%be-%d0%bf%d0%be%d0%b2%d0%be%d0%b4-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82/", "text": "Министър Лиляна Павлова официално откри Българското председателство на Съвета на Европейския съюз в Брюксел. Тя даде началото на концерт в центъра за изкуства БОЗАР тази вечер, съобщиха от пресцентъра на министерството за Българското председателство на Съвета на ЕС 2018. „Говорим много различни езици, но не се нуждаем от превод за нашата обща култура. Историята на България е над 1300 години и ние сме единствената страна в Европа, която не е променила името си от основаването си. Вероятно знаете, че страната ни може да бъде класирана на трето място в света след Италия и Гърция по отношение на своето археологическо наследство“, подчерта в словото си министър Павлова. „Това, което може би не знаете, е, че на нашите български земи траките са правели едни от най-хубавите вина в Европа“, допълни министърът като уточни, че тези дни в България са специални, защото празнуват винопроизводителите. „Но траките освен с виното, са известни и със своята уникална музикаи с Орфей. Ние се гордеем да ви представим нашите най-красиви гласове“, каза още министър Павлова. Тя отправи специални благодарности към българското явление на световната оперна сцена, сопраното Соня Йончева, която прие да се присъедини към събитието от Ню Йорк, след което пожела на гостите „Наздраве“ с чаша българско вино от тракийските земи. В програмата на концерта в зала „Бозар“ участват още Софийската филхармония с диригент Найден Тодоров, хор „Ваня Монева“ с диригент Ваня Монева и пианиста Людмил Ангелов, които представят произведения както от българската, така и от европейската класическа музика и фолклор. На събитието присъстват премиерът Бойко Борисов, президентът Румен Радев, вицепрезидентът Илияна Йотова, министърът на културата Боил Банов и официални лица, представители на европейските институции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Лиляна Павлова: Горди сме с нашата история и с нашите гласове"}
{"url": "https://trud.bg/%d0%bf%d0%b5%d1%81-%d1%81%d1%8a%d0%be%d0%b1%d1%89%d0%b0%d0%b2%d0%b0-%d0%bd%d0%b8%d0%ba%d0%be%d0%b9-%d0%be%d1%82-%d0%b1%d1%81%d0%bf-%d0%bd%d0%b5-%d0%b5-%d0%b3%d0%bb%d0%b0%d1%81%d1%83%d0%b2%d0%b0%d0%bb/", "text": "Във връзка с получени запитвания от български медии до централата на Партията на Европейските Социалисти относно процедурата по обсъждане, гласуване и приемане на Резолюцията на ПЕС „За Прогресивна Европа – Обновление“, приета на Съвета на партията в Лисабон на 1 и 2 Декември 2017 г. и участието на Българската Социалистическа Партия в този процес, от ПЕС изпратиха следното съобщение: „Българската Социалистическа Партия пълноценно е участвала в процеса по обсъждане, редактиране и окончателно приемане на резолюцията от Лисабон, част от която е и становището за пълна подкрепа на ратификацията на Истанбулската конвенция. Проектът за резолюция е изпратен до всички партии членове на ПЕС по е-мейл в края на октомври 2017 г., след което се проведоха двумесечни консултации по текста по имейл и на срещи на координационния съвет на ПЕС, на които БСП е имала свои представители, но не е отправяла възражения“, заяви Джакомо Филибек, заместник-генерален секретар на ПЕС. Заместник-председателят на БСП Деница Златева и г-н Кристиан Вигенин присъстваха на предварителното обсъждане и дискусия по проекта за Резолюция на заседание на президиума на ПЕС, проведено на 24 ноември 2017 г. в Брюксел. На това заседание редица партии и организации, членуващи в ПЕС, изразиха желание за корекции, поправки и добавки към проекта за резолюция, които бяха приети, но от БСП не е изразявано желание за редакции. Нито едно предложение за редакции по частта от текста, касаеща Истанбулската конвенция не е постъпило от нито една от партиите членове на ПЕС.  Финално резолюцията бе обсъдена, подложена на гласуване и приета с мнозинство по време на пленарното заседание на Съвета на ПЕС в Лисабон на 1 декември 2017 г. Делегати с право на глас от БСП на съвета в Лисабон бяха председателят Корнелия Нинова, и зам-председателите Деница Златева и Кирил Добрев. В резолюцията на ПЕС от Съвета в Лисабон, За Прогресивна Европа – Обновление, изрично е записано, че Партията на Европейските Социалисти се обявява ЗА уеднаквяването на заплатите и пенсиите между мъжете и жените, ПРОТИВ насилието над жени и ЗА ратификация и прилагане на Истанбулската конвенция. Нито една партия от ПЕС не изрази резерви по тази част от текста. Резолюцията е гласувана със 188 гласа „ЗА“, 13 гласа „ВЪЗДЪРЖАЛ СЕ“ и нито един „ПРОТИВ“. Според правилата на ПЕС, ако партия-член има резерви към част от документа или към целия документ и по някакви причини делегатите не са взели участие в дискусията (например не са били в залата), то тази партия има възможност да заяви в секретариата на Съвета, че желае нейните забележки да се включат в протокола. Така например направиха от Шведската Социалистическа Партия, които имат резерви по друга тема от Резолюцията и това е отбелязано на страница 2 от протокола на Съвета. Делегатите от БСП не са поискали никакви поправки и не са внесли възражения. Всички документи са публични и могат да бъдат намерени на  .", "date": "2018.02.01", "title": " ПЕС съобщава: Никой от БСП не е гласувал против Истанбулската конвенция на форума в Лисабон"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d0%bb%d0%b8-%d0%bd%d0%b0-%d1%80%d0%b5%d0%b0%d0%bb-%d0%b1%d0%be%d0%bd%d1%83%d1%87%d0%b8-%d0%ba%d0%b0%d0%b2%d0%b0%d0%bd%d0%b8-%d0%b8-%d1%81%d0%b0/", "text": "„Реал“ (Мадрид) остана единственият отбор от Примера дивисион, който не направи трансфер през зимата. Шампионът на Испания така и не привлече ново попълнение на „Сантяго Бернабеу“, каквото бе и желанието на наставника Зинедин Зидан. Въпреки слабия старт на сезона в Ла Лига, французинът обяви, че е доволен от играчите, с които разполага. Нещо повече, Зидан не позволи и нито един от състезателите му да бъде продаден.  Въпреки това местното издание „Марка“ съобщи, че в клуба са постъпили над 40 оферти предложения за потенциални нови играчи на „Белия балет“. Те са били изпратени от агентите на въпросните футболисти. Сред горещите предложения били Мауро Икарди от „Интер“, Леонардо Бонучи от „Милан“, звездата на ПСЖ Едисон Кавани и дори Мохамед Салах от „Ливърпул“.", "date": "2018.02.01", "title": " Предлагали на „Реал“ Бонучи, Кавани и Салах"}
{"url": "https://trud.bg/%d0%be%d0%ba%d0%be%d0%bb%d0%be-350-%d1%85%d0%b8%d0%bb%d1%8f%d0%b4%d0%b8-%d1%81%d0%b0-%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b8%d1%82%d0%b5-%d0%b2-%d0%b1%d1%8a%d0%bb%d0%b3%d0%b0%d1%80/", "text": "Около 350 хиляди са пациентите с онкозаболявания в България, предаде  . Над 30 хиляди са новооткритите случаи всяка година, каза професор Асен Дудов – национален консултант по медицинска онкология. Водещи специалисти от различни онкологични направления се включиха в дискусия, посветена на Световния ден за борба с рака – 4 февруари. „Имаме достатъчен ресурс, който е кадрови. Имаме достатъчно средства за лечение като лекарства, като апаратура, като обезпеченост, но според мен няма достатъчно организация. Има безумното начало в насочването на пациентите, което, за съжаление, ги забавя в тяхното идване до специалиста. Невинаги идват в трети и четвърти стадий. Просто някои от нашите ракови заболявания проявяват късно симптоми. А иначе при рака на млечната жлеза, рака на маточната шийка, за съжаление, липсата на скрининг“, заяви проф. Дудов. Българските пациенти имат достъп до съвременните методи на лечение на заболяването, но трябва да се работи за ранното диагностициране, смята Асен Дудов. Според председателя на Асоциацията на пациентите с онкологични заболявания Евгения Александрова друга слабост в грижата за пациентите са палиативните грижи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Около 350 хиляди са онкоболните в България"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d1%81%d0%ba%d0%bb%d1%8e%d1%87%d0%b8-2/", "text": "Рамково споразумение за дългосрочно сътрудничество в областта на образованието сключи Стопанската академия „Димитър А. Ценов” в Свеищов с Институт „Енрико Ферми” със седалище в гр. Фоджа, Италия. Договорът бе подписан в Свищов от ректора на Академията, доц. д-р Иван Марчевски и представляващия италианския институт, проф. Фабио Дакиле. Двете образователни институции ще работят съвместно за развиване на културен обмен между италиански и неиталиански студенти и докторанти, и студенти и докторанти от свищовското висше училище. С цел насърчаване и засилване на научното и образователното сътрудничество ще бъде реализиран обмен на преподаватели и студенти. Сред основните дейности е привличане и обучение на италиански студенти от учебната 2018/2019 година по бакалавърски специалности и магистърски програми на английски език. Предвижда се обучението да се провежда в Свищов и в италианския град Фоджа. При подписване на договора в Стопанска академия двете страни се договориха, че учебните планове на свищовското висше училище ще бъдат хармонизирани със съществуващите учебни планове в италианските публични и частни университети. Институт „Енрико Ферми” пое ангажимента да популяризира дейността на Стопанска академия и предлаганите от нея образователни продукти.  В работната среща при подписване на договора за сътрудничество, от страна на Стопанска академия, участва и зам.-ректорът по учебна дейност, проф. д-р Марияна Божинова. В състава на гостуващата делегация бяха Винченцо Кироли – управител на консултантско дружество „Голден Консултинг” ООД и други представители на италианския бизнес. Гостите и домакините проведоха разговори за съвместна подготовка на проекти по най-голямата програма за научни изследвания и иновации на ЕС – „Хоризонт 2020”. Коментирани бяха и възможности за използване на експертния потенциал на преподаватели от Стопанска академия за консултиране на италиански фирми с бизнес интереси в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Стопанската академия в Свищов сключи договор с италиански образователен институт"}
{"url": "https://trud.bg/%d0%bc%d0%b0%d1%82%d1%8e-%d0%bd%d0%b8%d0%bc%d0%b8%d1%86-%d0%be%d0%be%d0%bd-%d0%b4%d0%be-%d0%bd%d1%8f%d0%ba%d0%be%d0%bb%d0%ba%d0%be-%d1%81%d0%b5%d0%b4%d0%bc%d0%b8%d1%86%d0%b8-%d0%b8%d0%bb%d0%b8/", "text": "„Категорично отказвам да се наема с посочване на времева рамка за приключване на спора за името, но мисля, че до няколко седмици или месеци ще се намери решение“, заяви медиаторът на ООН по спора за името Матю Нимиц по време на общата прескоференция с външния министър на Македония Никола Димитров в четвъртък, съобщава електронното издание МКД. „Въпросите са поставени на дневен ред, но те няма да станат по-леки в бъдеще“, отбеляза Нимиц. Според американския дипломат, „има две правителства със способни дипломати и решителни лидери и ние трябва бързо да се придвижим напред“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Матю Нимиц, ООН: До няколко седмици или месеци ще се реши спорът за името на Македония"}
{"url": "https://trud.bg/%d0%bd%d0%b0%d0%b4-110-%d0%ba%d1%83%d0%bb%d1%82%d1%83%d1%80%d0%bd%d0%b8-%d0%b8-%d1%81%d0%bf%d0%be%d1%80%d1%82%d0%bd%d0%b8-%d1%81%d1%8a%d0%b1%d0%b8%d1%82%d0%b8%d1%8f-%d0%b2%d0%ba%d0%bb%d1%8e%d1%87/", "text": "Над 110 значими за Община Елена събития са предвидени в културния и спортно-туристическия календар за тази година. Намеренията на общината са повече творчески организации и спортни клубове да се включват в дейностите, различни по вид и жанр изкуства да разнообразят културния живот в града и селата и провокират младите хора за дейно участие в проявите. Разнообразието от изяви привлича все повече гости и туристи, които напоследък съобразяват семейната почивка с празниците в Еленско. Събитията са обезпечени финансово с над 70 000 лв. от общинския бюджет. Тазгодишният календар включва две международни прояви. Третият фестивал на модерното изкуство „Пъстър балкански свят“ през май е съпроводен с международен арт пленер. Общината заедно с федерацията по ориентиране и клуб „Трапезица“ Велико Търново са организатори през м. юни в Еленския балкан на Европейско първенство по ориентиране за юноши и девойки от 16 до 18 години. Акцент и тази година ще бъде празникът на град Елена – 21 май, Ден на Светите равноапостоли Константин и Елена, с много съпътстващи прояви през целия месец. „Медена седянка по еленски“ се утвърди като празник на меда и пчеларството, а четвъртото му издание през юли ще е за първи път с фолклорно надиграване „Да се хванем за ръце и да тропнем ний хорце“. Вторият национален фолклорен фестивал „Веселие в Елена“ под патронажа на кмета на общината е ново събитие за града, но вече очаквано от изпълнители и публика. Проявата е през м.април. С над 40-годишна традиция е един друг празник – „Балканът пее и разказва“, който отново ще покаже богатството на фолклор и традиции на балканските градове Елена, Котел, Дряново, Трявна, Твърдица и Гурково. Домакини на събитието в началото на юни са еленчани. Най-очакван е Празникът на прочутия еленски бут, който общината и Местният съвет по туризъм организират съвместно с културните институции в града. Седмото му поредно издание ще бъде от 26 до 28 октомври, по Димитровден. И още няколко тематични празници са свързани с традициите, обичаите и бита на балканджиите – празникът на шарената черга в Блъсковци, XVI събор на народните читалища в общината, тази година с домакин читалището в Костел, лазаруване, традиционното поклонение на Къпиновския манастир с курбан за здраве, никулденски курбан, традиционните сборове в 24 села на общината. За отбелязване е, че по-голяма част от събитията в културния и спортно-туристическия календар на общината са насочени към децата и младите хора, за развиване на техните таланти и дарования. Отново през м.април те ще се изявят на празника на изкуствата „Сцена на талантите“. Ученици от основното училище в Майско ще участват в ромския фестивал „Отворено сърце“, с годишен концерт ще се представят възпитаниците на Школата по изкуства в града. Изявата на Балетна академия Марян е в средата на август. Всяка година младите й таланти подготвят балетен гала спектакъл в Елена и Марян заедно със звезди от Националния балет. За шеста поредна година през юни ще има открит детски турнир по футбол в памет на еленски футболни деятели. Два турнира са записани за месец септември. Общинският детски турнир по футбол за купата на град Елена е с участието на регионални отбори, а откритият турнир по джудо за подрастващи и момчета, юноши и девойки младша възраст събира състезатели от клубове в страната. В провеждането на осем прояви се ангажира Местната комисия за борба с противообществените прояви на малолетните и непълнолетните – конкурс-рецитал между училищата на тема „С Левски в сърцата“, фото конкурс „Събитията около мен“ и последваща изложба при откриването на Седмицата на детската книга и изкуства за деца“, по което време ще има и конкурс „Моят любим герой“. През м.май са състезанията с велосипеди под надслов „Пътна безопасност“, а през юни в Константин организират детски турнир по футбол „Константин Рудановски“. Месец юли е времето за втората по ред детска лятна академия, в началото на новата учебна година по традиция пък се провеждат здравно-информационната кампания „Шанс за нашите деца“ и спортният празник „Не на агресията“. В спортно-туристическия календар за 2018 г. са включени още няколко прояви, които с годините се утвърдиха като добра традиция – празник на спортистите в края на годината, зимният и летният празник на Еленския балкан, конните надбягвания на Тодоровден в Константин, турнирите по белот, волейбол, тенис на корт и футбол на малки врати, състезанията по риболов и спортно катерене, планинското бягане между хижите „Чумерна“ и „Буковец“, футболните срещи между ветерани, участие в преплуването на река Дунав. За първи път ще се проведе колоездачна обиколка на общината. Проявата на клуба по колоездене е през юли. Заедно с националните празници и чествания в културния календар са включени прояви с участието на Музея на Възраждането, свързани с кръгли годишнини на бележити еленчани – Стоян Робовски, д-р Христо Момчилов, Никола Михайловски, Андрей Робовски, Милан Радивоев. За поредна година ще има поетична вечер на Мина и среща на потомците на видни еленски родове, участвали в освободителните борби. Литературната вечер, посветена на Стоян Михайловски, и връчването на почетния знак на новия му носител – писателят Недялко Йорданов ще бъде през май. Патронните празници на двете училища в града – СУ „Иван Момчилов“ и НУ „Иларион Макариополски“ също намират място в културния календар. През м.септември тържествено ще бъде отбелязана 140-та годишнина от основаването на село Константин, чието изграждане започва в първите дни на свободна България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.01", "title": " Над 110 културни и спортни събития включени в календара на Община Елена"}
