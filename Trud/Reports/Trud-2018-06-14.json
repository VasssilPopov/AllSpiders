{"url": "https://trud.bg/%d0%bd%d0%b0%d1%82%d0%b8%d0%ba%d0%b0%d1%85%d0%bc%d0%b5-%d1%81%d0%b5-%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%ba%d0%be%d0%b9%d1%82%d0%be-%d0%bd%d0%b5-%d0%b5-%d0%bd%d0%b0%d1%88-%d0%be/", "text": "Македония и Гърция да решат спора за името „Натикахме се в скандал, който изобщо не е наш. Спорът е между Гърция и Македония и те трябва да си го решат”, коментира пред журналисти след завръщането си от Израел премиерът Бойко Борисов. В изявлението си той обясни какви са мотивите му да откаже среща с македонския президент Георге Иванов. „Към президента Иванов съм се отнасял винаги с огромно уважение“, посочи министър-председателят. “Винаги, всяко свое изказване съм започвал с това, че по никакъв начин не се месим в работата на институциите на Македония, в спора за Гърция за името”, обясни той и изтъкна, че този спор продължава десетилетия и блокира Македония. “Независимо, че Ципрас и Заев са социалисти те са храбри и силни. Те са от противниковото ми политическо семейство, но имат цялата ми подкрепа за усилията и рисковете, които поемат.” Премиерът допълни, че в Гърция и Македония трябва да се вземат непопулярни, тежки решения и за двата народа. “Доказано е обаче, че ако не се стигне до решение, няма да могат да помръднат нито крачка напред”. Борисов обяви, че опозиционните партии и в Гърция, и в Македония били “най-добрите негови приятели”. Според Борисов негова среща с македонския президент в момента щяла да е предателство. “След срещата Заев-Георги Иванов нямаше как аз да посрещам президента с фанфари, не днес е денят”, обяви Борисов. “Нека да преспим и да го обмисми пак”, каза още той. Според премиера ни Македония е камък, който ако се захване добре, ще държи целия строеж. “Няма по-бедни, няма по-изостанали, няма по-неразвити държави от нашите”, смята още Борисов. По думите му единственото, което правителството ни иска за Македония, е влизане в НАТО и ЕС, европейска интеграция, просперитет и свързаност. “Вродената ми скромност пречи да кажа, че поколения политици преди мен не можаха да го направят. Нашето споразумение за добросъседство няма отношение към спора за името на Македония”, заяви Борисов. На въпрос как приема критиките на президента Румен Радев, Борисов отговори: “Това е негово право. Той подчерта, че президентът на Македония е гост на нашия държавен глава и затова “нека той си го приема”. Президентът на Македония Георге Иванов не остана безучастен и задочно отправи упреци към Борисов. “Премиерът Бойко Борисов си носи отговорността за отказа от среща, но така не реализира основната цел на европредседателството си”, заяви на пресконференция Георге Иванов след среща с българския държавен глава Румен Радев.   Вот на недоверие срещу Ципрас Основната опозиционна партия в Гърция „Нова демокрация” внесе вот на недоверие на правителството на Алексис Ципрас заради споразумението за новото име на Македония. „Това е акт на отговорност, насочен към използването на всяка възможност за предотвратяване на сделката”, обясни лидерът на „Нова демокрация” Кириакос Мицотакис. Коалицията на Ципрас има мнозинство от 154 депутати в 300-местния парламент. Младшият партньор в управлението – „Независими гърци”, се обяви против договорката за името, но същевременно посочи, че няма да предприема действия за сваляне на правителството. Недоволството и в Македония от новото име накара стотици граждани да излязат в сряда вечерта на протест в Скопие, на който бяха скандирани обиди по адрес на премиера Зоран Заев.   Искаме гаранции след смяна на името Президентът Румен Радев прие колегата си Георге Иванов, който е на визита у нас по негова покана, и по време на разговорите между двете делегации го призова да възстанови диалога с правителството в такъв критичен момент за Македония. Ние се нуждаем от твърди гаранции, че договорът за приятелство и добросъседство ще остане в сила и когато насреща имаме Република Северна Македония. Това каза президентът Румен Радев по време на съвместна пресконференция с президента Георге Иванов, който е на официално посещение у нас по покана на българския си колега. Радев изтъкна, че ако се сравнят двата договора – този между Гърция и Македония и този между България и Македония – ще се види, че този с Гърция изключва поправки и отмяна, а договорът с България допуска прекратяване. “Това поставя България в ситуация да търси допълнителни гаранции”, уточни държавният глава. “Цялата ситуация около тези два договора ни поставя в положението да искаме допълнителни гаранции, категорично да се изключи всякаква намеса и подкрепа на Република Македония за организации на наша територия, които имат политика, насочена срещу нашата Конституция”, смята президентът. Аз очаквам от българското правителство и Министерство на външните работи, като допълнителна гаранция за изпълнение на клаузите от нашия договор – да впише тези договорни ангажименти в глава 35 от бъдещата договорна рамка на преговорите на Република Македония за членство в ЕС. Това означава ясни процедури на мониторинг и съблюдение на изпълнение на условията”, бе позицията на Радев.   Кристиан Вигенин, БСП: Ситуацията изисква повече разум Отказът на премиера Бойко Борисов да приеме македонския президент Георге Иванов е директна намеса във вътрешния спор в Република Македония. Аз не си спомням подобен случай, поне в най-новата ни история. Може би се е случвало да няма такъв прием, когато това не е планирано предварително в програмата. Доколкото разбирам то е било планирано и струва ми се, че това е една доста директна намеса в един вътрешен спор в Република Македония. От моя гледна точка премиерът трябваше да обясни на президента, че ситуацията в Република Македония изисква повече разум, мъдрост, по-силен ангажимент за търсене на решение, а не политически демонстрации на каквито бяхме свидетели вчера.   Любчо Нешков, журналист: Спорът не е за името Споразумението ще бъде подписано, ще влезе в сила, ще бъде ратифицирано. Това споразумение слага край на така наречения югославски проект на Балканите, защото в новото наименование, малко хора обръщат внимание, липсва вече думата Югославия. Спорът беше тази държава да не съществува като независима. Това е проблемът. Спорът не е за името. И в крайна сметка договорът между Атина и Скопие слага точка точно на тази опасност. В Република Македония не е имало преброяване от 2001 година. Следващото преброяване ще докаже кой кой е и колко хора живеят в Република Македония. Македонският президент Георге Иванов прави тежки политически гафове в най-важните моменти.   Красимир Каракачанов, вицепремиер: Какво да говорим със саботьор на своята политика? Правилно решение на премиера Борисов. Той (президентът на Македония, б.р.) е основната причина да се развалят нещата в преговорите между Македония и Гърция за името. И всъщност един от неговите най-близки сътрудници продължава оперативно да се занимава с шпионаж в България. Правилно са постъпили премиерът и външният министър, защото какво има да говориш с Георгe Иванов, който на практика спъва усилията на правителството в Скопие за постигане на някакъв компромис по отношение на спора с името, а България беше една страна, която помага на Македония за НАТО и ЕС. И един такъв, който саботира твоята политика, какво да си говориш с него?! И един от близките му сътрудници продължава да работи по линия на техните служби оперативно, няма да му казвам името, но да се знае, че и това знаем.   Юлиан Ангелов, ОП: Дадохме ясен знак С отказа на премиера Бойко Борисов да приеме македонския президент се дава ясен знак, че България не е съгласна с политиката, която се водеше от Македония допреди една година. Президентът на Македония продължава да изпълнява тази политика. Българската позиция е правилна, защото той може да е президент на друга държава, но в крайна сметка България в момента като ангажирана държава, която иска да подкрепя интеграцията на Западните Балкани, не може да си позволи лукса да подкрепя лидери, които работят срещу тази интеграция на Западните Балкани в ЕС. Искаме хората в Македония да живеят и да водят един по-нормален и свободен начин на живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Натикахме се в скандал, който не е наш (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-178/", "text": "Натикахме се в скандал, който не е наш Борисов отказа да приеме президента на Македония. Георге Иванов обвини премиера ни, че заема страна и не реализира основната цел на европредседателството.     Купуваме имот без декларация в общината Облекчават процедурите при наследяване на жилище. Чиновниците сами ще определят данъка.           Проверка в ДНП „Рила“ започна Инспекторатът на МОСВ Проверка на разпределението на площите за паша в Национален парк „Рила” през тази година е образувал Инспекторатът на МОСВ. Засега фактите се изясняват на предварителен етап, обясниха за „Труд” от управата на парка.     Рекордно висока е смъртността в страната Раждаемостта намалява, емиграцията се увеличава. На 1000 души у нас се раждат 9 деца, а средно в ЕС са 10.         Пирин – политическата дъвка на „десните“ Лъжите са основното занимание на „Демократична България“ – коментар на “Труд”.         За разузнаването на Венецианската република в Османската империя 13 български пристанища са строили галерите на султана не по най-честния начин. Определени селища имат задължението да секат дъбов материал за гредите и кила на кораба – новата статия на проф. Божидар Димитров от неговата рубрика “Политически разкопки”.       Никой няма право на монопол над историческата истина Суверен в Македония и Тракия се явяваше Германия, на България се позволяваше частично администриране, казва българската журналистка в Израел Силвия Авдала в интервю за “Труд”.             Министър с рейтинг Силует на МВР шефа Валентин Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Вижте акцентите в броя на вестник “Труд” в петък, 15 юни 2018"}
{"url": "https://trud.bg/%d1%83%d0%b4%d0%b0%d1%80%d0%bd%d0%be-%d0%bd%d0%b0%d1%87%d0%b0%d0%bb%d0%be-%d0%b7%d0%b0-%d1%80%d1%83%d1%81%d0%b8%d1%8f-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0/", "text": "Русия откри двадесет и първото издание на световното първенство с убедителен успех с 5:0 над Саудистска Арабия в мач от група А. За домакините това бе първа победа през 2018 година, след като в изиграните до този момент контроли записаха все разочароващи резултати, включващи едно равенство и три поражения. Попаденията реализираха Юри Газински, Денис Черишев на два пъти, Артьом Дзюба и Андрей Головкин. По този начин се запази традицията домакините на мондиалите да останат непобедени на старта на първенствата – 22 победи и 6 равенства.  Газински, халфът на „Краснодар“, даде тон за разгрома с първия удар към една от двете врати в 12-ата минута. Резултатът удвои в самия край на първата част Черишев, превръщайки се в първия футболист, разписал се като резерва в мач от откриването. В средата на второто полувреме и Дзюба се разписа, а за Саудитска Арабия това бе 14-ти инкасиран гол на световни финали след удар с глава. В самия край Черишев и Головкин довършиха „зелените соколи“.  Преди двубоя домакините се бяха погрижили и церемонията да бъде не по-малко внушителна. Роби Уилямс подгря 80-те хиляди зрители на „Лужники“, а компания му правеше руската оперна певица Аида Гарифулина. На терена бяха още двукратният световен шампион с Бразилия Роналдо и Икер Касияс, носител на трофея от 2010 година с Испания.", "date": "2018.06.14", "title": " Ударно начало за Русия на мондиала"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d1%82%d1%80%d0%b5%d1%82%d0%b8-%d0%bd%d0%be%d0%b2/", "text": "Полузащитникът Жанио Бикел Фигейредо Да Силва вече е част от ЦСКА. Той е третото ново попълнение в тима, след като по-рано този месец договори с „червените“ подписаха защитникът Стивън Перейра и вратарят Данте Стипица. За последните 3 сезона Да Силва има 67 мача за НЕК Ниймекен в елита на Холандия.", "date": "2018.06.14", "title": " ЦСКА подписа с трети нов"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b2-%d0%b4%d0%bd%d0%bf-%d1%80%d0%b8%d0%bb%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%bd%d1%81%d0%bf%d0%b5%d0%ba/", "text": "Проверка на разпределението на площите за паша в Национален парк „Рила” през тази година е образувал Инспекторатът на Министерството на околната среда и водите. Засега фактите се изясняват на предварителен етап, обясниха за „Труд” от управата на парка. Повод за проверката е сигнал до Инспектората, изпратен от Димитър Хаджиев срещу шефа на Дирекцията на НП „Рила” Красимир Андонов. Оплакването бе получено и в редакцията на „Труд”, като репортер на вестника направи паралелно разследване на обстоятелствата. Хаджиев е животновъд и стадата му пашуват на територията на Националния парк. За дейността си той получава евросубсидии, разпределяни от Държавен фонд „Земеделие”. До тази година е имал 5-годишен ангажимент, заради даваните му пари от Брюксел – тоест, за да бъде бенефициент на средствата, е трябвало да отглежда определен брой животни. Те пашуват в Парков участък Дупница, местност Кабул. Именно там преди няколко години, според тогавашния Годишен план за паша, от ДНП „Рила” са му очертали площите, които Хаджиев може да ползва. Същото е и с останалите животновъди, част от които бенефициенти на евросредства. В сигнала си до Инспектората Димитър Хаджиев пише, че още на 1 март 2018-а е подал заявлението си отново да му бъдат дадени същите площи за паша – това се прави именно през този месец. Към заявлението добавя, че желае още 520 декара, защото увеличава броя на животните си. Спокоен, той чака новото разчертаване, тъй като знае, че досега винаги е оставян на същите места, защото така е според нормативната уредба на ДНП „Рила”. Допълнителните 520 декара трябва да бъдат добавени към границите на поляните, които досега е ползвал. Той повече от месец очаква експертите от дирекцията да го информират, че са разчертали границите, както всяка година. На 3 май Димитър Хаджиев научава случайно, че площите вече са с поставени граници. За негова изненада има частично разместване, защото се е появил нов стопанин, за когото спешно са отпуснати 1300 декара – най-добрите пасища. В сигнала пише, че по информация на Хаджиев, тези пасища са „очертани избирателно”, в „присъствието” на новопоявилия се, тоест той си е избрал местата. Проверката на „Труд” показа, че действително има разместване, въпреки че размерът на площите на Хаджиев и останалите стопани-дългогодишни бенифициенти е запазен. Вероятното нарушение идва от факта, че според вече одобрения Годишен план за паша 2018, с предимство се настаняват стопаните, които и преди това са ползвали площи. Това е записано в точка 27 от Плана, според която животновъдите с агроекологичен ангажимент по мярка 214 „Агроекологични плащания” и мярка 10 „Агроекология и климат” от Програмата за развитие на селските райони, се настаняват на досега ползваните от тях пасища. Новият стопанин не отговаря на тези условия и въпреки това е настанен и то на най-хубавите поляни. Не за сметка на Хаджиев, който през 2018 година няма посочените ангажименти, а за сметка на други трима души, които покриват изискванията. Димитър Хаджиев изрази мнение пред „Труд”, че става въпрос за приоритетно разпределение на площите за новия стопанин, които са били очертани първи. Хаджиев обясни, че е имал няколко разговора с директора на ДНП „Рила” Красимир Андонов, който казал, че ще се направят корекции в срок до 31 май, когато Годишния план влиза в сила, но впоследствие това не се случило. „Труд” попита управата на НП „Рила” действително ли на новия човек приоритетно са разчертани площите, вместо да се спазва записаното в Плана – с предимство да са старите бенефициенти. Отговорите на Дирекцията бяха, че според тях проблем няма. В писма, подписани от Красимир Андонов до редакцията се признава, че Хаджиев е подал заявлението си на 1 март, в първия възможен ден, а новият стопанин – едва на 29 март. Тоест само за 4 дни експертите от ДНП „Рила” са очертали площите на новото лице, а Димитър Хаджиев дори не е уведомен, че има полагане на граници – въпреки че неговата молба е подадена близо месец по-рано. Противоречието е в самия отговор на ДНП „Рила”: „След датата 16.03.2018 г. всеки заявител, желаещ да извършва паша на домашни животни, е първи по право, съгласно пореден номер на входиране на заявлението с необходимите допълнителни документи”. От ДНП обясниха, че експертите преценяват кога се налага оптимизиране и преместване на площи, като критериите за това са обединяване на стадата на едни и същи стопани, ако предоставената му земя е разпокъсана. Но не казват защо това оптимизиране се изразява в местене от една площ за паша на друга, след като в точка 27 от Годишния план за паша пише, че старите бенефициенти се настаняват на абсолютно същите пасища, които са ползвали в предишните години. В продължилата повече от седмица комуникация с ДНП „Рила” оттам заявиха, че петима стари бенефициенти са се отказали и за 2018 е имало за разпределяне още 3096 дка. Не е ясно защо 1300-те декара на новия стопанин не са взети от там, а площите на още действащи ползватели са „свити” заради него. Проверката на „Труд” показа, че са налице достатъчно данни как ДНП „Рила” нарушава собствените си правила, а Инспекторатът на МОСВ сигурно ще стигне до истината и ще отговори на въпроса дали това се прави в полза на дадено лице, което за първа година ще се занимава с животновъдство в района. Тенденция Не за пръв път управата прави реверанси  В сигнала до Инспектората на МОСВ Димитър Хаджиев пита дали има данни за близък родственик на новопоявилия се стопанин, за когото миналата година в друга зона за пашуване в ДНП „Рила“ е бил направен същия реверанс – площите на дългогодишни животновъди са били „оптимизирани“. Причината е, че роднината е трябвало да бъде настанен спешно, на най-хубавите места. Инспекторатът трябва да отговори на въпроса дали е имало такава случка и констатирано ли е нарушение. То се изразявало в това, че новият животновъд качил за паша в НП „Рила“ кози, а Годишният план забранява стада от тези животни да са по склоновете на планината.", "date": "2018.06.14", "title": " Проверка в ДНП „Рила“ започна Инспекторатът на МОСВ"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%87%d0%b0%d0%ba%d0%b2%d0%b0%d0%bc%d0%b5-%d1%80%d1%8a%d1%81%d1%82-%d0%b2-%d0%bf%d0%be/", "text": "Министърът на туризма Николина Ангелкова проведе работна среща с кмета на община Варна Иван Портних, съобщават от Министерството на туризма. Двамата обсъдиха готовността за началото на активните летни месеци и мерките, които ще се предприемат, за да се гарантира безпроблемното протичане на сезона и спокойната почивка на туристите. Очакваме това лято да постигнем ръст в посещенията на чуждестранни туристи от около 5% спрямо лятото на 2017 г., когато те бяха 5,3 млн., заяви министър Ангелкова. И посочи, че данните за област Варна в първите 4 месеца на годината са много обещаващи, което е основание за оптимистична прогноза и за лятото. В периода януари-април пренощувалите лица в местата за настаняване с 10 и повече легла са над 121 хил., като се отчита ръст от 12,7 на сто. Реализираните нощувки надхвърлят 273 хил. и се увеличават с 16% спрямо първите 4 месеца на миналата година. Приходите от нощувки са близо 14 млн. лв., а нарастването при тях е 26,2 на сто. Относно прогнозите за Северното Черноморие министърът каза, че важен фактор, който ще окаже положително влияние е увеличението на броя на планираните полети към Летище Варна. Данните към момента са за ръст в самолетодвиженията от 17%, като се отчитат увеличения по редица дестинации като Германия, Полша, Великобритания, Чехия, Франция, Белгия и Австрия. Тези пазари са ключови за чуждестранните посетители в България, коментира министърът.  Контролните органи и институциите заявиха готовност за активните летни месеци и ние ще разчитаме на тяхната дейност, за да осигурим безпроблемна и сигурна почивка, допълни министърът. Тя бе категорична, че контролът на морските плажове ще е стриктен. Ще се проверяват наемателите и концесионерите дали спазват поетите по договор ангажименти. Всичко, което е в моите правомощия ще се следи внимателно, заяви още тя. Очаквам повече туристи през този сезон спрямо миналия, заяви кметът Иван Портних. Той изрази подкрепа за дейността на Министерството на туризма и сподели мнението си, че решението да се създаде самостоятелно министерство е доказало правилността си в практиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Министър Ангелкова: Очакваме ръст в посещенията на чуждестранни туристи от около 5% спрямо лятото на 2017 г."}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%82-%d1%81%d0%be%d1%84%d0%b8%d1%8f-%d0%bd%d0%b0-25-%d1%8e%d0%bd%d0%b8/", "text": "ГЕРБ няма да изтегли законопроекта София ще бъде блокирана на 25 юни от автобуси и камиони, които излизат на протест срещу Закона за създаване на Българска автомобилна камара. Това съобщи председателят на Браншовия съюз за стопанска инициатива в транспорта Магдалена Милтенова. Според превозвачите проектозаконът е лобистки и създава условия за корупция, тъй като новата камара ще поеме функциите на държавата по контрол на дейността и издаване на лицензи. В отговор председателя на ПГ на ГЕРБ Цветан Цветанов заяви, че законопроектът няма да бъде изтеглен, а само ще се премахне задължителното членство в камарата. Това, по думите на Милтенова, е “взривило” превозвачите. Над 740 автобуса вече са обявили, че ще участват в протеста на 25 юни, ще се включат и камиони, поясни Милтенова. Автобусите ще се събират от 10 до 11 часа на площада пред храм-паметник “Александър Невски”. Те ще преминат от Народното събрание, през президентството и ще отидат до Централна автогара. Междувременно в столицата и още няколко града в страната междуградските автобуси спряха работа между 14 и 15.30 ч. Пътниците бяха предупреждавани на касите на автогарите, че пътуването им ще се забави.", "date": "2018.06.14", "title": " Автобуси блокират София на 25 юни\t\t\t"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%b8%d0%bc%d0%be%d1%82-%d0%b1%d0%b5%d0%b7-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f-%d0%b2-%d0%be%d0%b1%d1%89%d0%b8%d0%bd%d0%b0/", "text": "Чиновниците сами ще определят данъка  При покупка или прехвърляне на имот няма да се налага новият собственик да подава декларация в общината за да бъде определен дължимият от него данък сгради. След получаване на уведомление от службата по вписванията за прехвърлените вещни права върху недвижим имот общината ще определя годишния данък за имота и ще уведомява новия собственик. Това предвиждат промени в Закона за местните данъци и такси, внесени в парламента от депутати от Обединени патриоти. При наследяване на имот ще се запази задължението за подаване на декларация в общината за определяне на данъка върху наследството. Но се предлага да отпадне необходимостта за подаване на декларация за наследения имот, тъй като необходимата информация за определяне на годишния данък е налична в общината, посочват депутатите в мотивите си. Общинските служители може да определят дължимия данък и да уведомят наследниците. Промените предвиждат да отпадне и задължението гражданите и фирмите да подават декларация в общината за новопостроените сгради. Предвижда се данъкът за новите сгради да се определя на база на информацията, която служебно ще се получава от органа, издал удостоверение за въвеждане в експлоатация или разрешение за ползване. Гражданите не е необходимо до подават декларация, защото информацията, необходима за определяне на данъчната оценка на имота се съдържа в одобрения инвестиционен план и е налична в общината, посочват депутатите. За да стимулират завършването на строежите депутатите предлагат данък да се дължи и преди въвеждане на сградата в експлоатация, ако са минали две години след завършване на сградата на етап груб строеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Купуваме имот без декларация в общината\t\t\t"}
{"url": "https://trud.bg/%d0%bf%d0%b5%d1%80%d0%bf%d0%b5%d1%80%d0%b8%d0%ba%d0%be%d0%bd-%d1%87%d0%b0%d0%ba%d0%b0-150-000-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8/", "text": "За пръв държавни пари за Мисионис На Мисионис проф. Овчаров очаква да бъде разкрита една от четирите раннохристиянски базилики, в която е ставало масово покръстване на възрастни хора. “Надявам се тази година да счупим предишните рекорди и да имаме едно посещение от 100-150 хиляди човека на Перперикон”, заяви ръководителят на разкопките на скалния град проф. Николай Овчаров. Той даде начало на археологическия сезон и уточни, че разкопките стартират на 25-и юни. Проф. Овчаров подчерта, че Перперикон е вече напълно социализиран туристически обект след 19 години разкопки. Акрополът е напълно готов. Продължава работата по двата квартала – южния и северния. Очаква се да продължи работата по разкриването на архитектурата на града. Археологът очаква, освен субсидията от 250 хиляди лева за продължаване на разкопките да бъдат отпуснати три милиона лева за изграждане на посетителски център в подножието на Перперикон. През юли продължат разкопките и на Мисионис. “Получихме целева субсидия от страна на държавата. Много ми се иска и Североизточна България да има толкова туристи, колкото Перперикон. Не случайно го наричам Мисионис – Северният Перперикон”, посочи археологът.", "date": "2018.06.14", "title": " Перперикон чака 150 000 посетители\t\t\t"}
{"url": "https://trud.bg/%d1%81%d1%80%d0%b5%d0%b4%d0%bd%d0%b8%d1%82%d0%b5-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%bd%d0%b0-%d0%bf%d0%bb%d0%b0%d0%bd%d0%b5%d1%82%d0%b0%d1%82%d0%b0-%d0%bc%d0%be/", "text": "Глобалното затопляне може да доведе да повишаване на средните температури на планетата с над 1,5 градуса Целзий, като значими климатични промени могат да настъпят още към 2040 г., предаде ТАСС. Това се казва в доклад на Междуправителствената експертна група по изменение на климата. Ако емисиите въглероден диоксид продължат със същите темпове, предизвиканото от човешката дейност покачване на температурите ще надхвърли 1,5 градуса Целзий към 2040 г., се отбелязва в доклада, който ще бъде представен в Република Корея през октомври. Да се избегне покачването на температурите е възможно единствено ако държавите внесат бързи и всеобхватни промени в световната икономика, смятат от Междуправителствената експертна група по изменение на климата. Парижкото споразумение за климата бе прието на 12 декември 2015 г. Сто деветдесет и седемте участници във форума се съгласиха да не допуснат повишаване на средните температури на планетата до 2100 г. с повече от 2 градуса Целзий в сравнение с прединдустриалната епоха. Учените смятат, че по-голямо покачване на температурите може да доведе до необратими последствия за околната среда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Средните температури на планетата могат да се повишат с 1,5 градуса Целзий към 2040 г."}
{"url": "https://trud.bg/%d1%81%d1%80%d0%b5%d0%b4%d0%b5%d0%bd-%d0%bf%d1%80%d1%8a%d1%81%d1%82-%d0%b7%d0%b0-%d1%81%d0%b2%d0%b5%d1%82%d0%b0/", "text": "Среден пръст за света! С това заглавие излязоха голяма част от световните издания, след като британската поп икона Роби Уилямс умишлено показа неприличен жест на камерата по време на откриването на световното първенство в Русия. Музикантът напомни за себе си, докато изпълняваше големия си хит „Rock DJ” в Москва. Иначе Уилямс за пореден път направи шоу, а на терена освен него, бе и известната руска оперна певица Аида Гарифуллина. Купата на мондиала показа световният и европейски шампион с Испания, стражът Икер Касияс, а бразилецът Роналдо също бе част от церемонията в Москва.", "date": "2018.06.14", "title": " Среден пръст за света!"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%82%d0%b5-%d0%bf%d0%be%d1%80%d1%8a%d1%87%d0%ba%d0%b8-%d1%81%d0%b0%d0%bc%d0%be-%d0%be%d0%bd%d0%bb/", "text": "По-строги правила при строежи за над 10 млн. лв. Oбществените поръчки задължително ще се провеждат само онлайн от 18 октомври 2018 г. Това предвиждат промени в Закона за обществените поръчки, пуснати от Министерството на финансите за обществено обсъждане. Изменението се налага заради изискване на новите европейски директиви, според които държавите членки трябва да преминат към електронен обмен на информация при провеждане на търговете. За целта у нас ще бъде създадена единна национална електронна платформа, която ще позволи на всички възложители да провеждат и възлагат поръчки изцяло с електронни средства. Те ще трябва да получават и обработват електронни фактури, които са съвместими с европейския стандарт. Възложителите ще бъдат задължени да публикуват на профила на купувача договорите за подизпълнение, а в Регистъра на обществените поръчки – информация за всички допълнителни споразумения към договорите. Прецизира се кръгът на лицата, които са задължени да декларират т. нар. лични обстоятелства при участие в обществени поръчки. Такива ще са законните и упълномощени представители на фирмата, както и членовете на управителните и надзорните органи. С промените в закона се повишава и стойността на поръчки, при които задължително ще трябва да се премине през строга процедура за провеждане на обществена поръчка. При поръчки за строителство този праг се повишава от 5 млн. лв. на 10 млн. лв. При по-малки поръчки за строителство на стойност между 270 хил. и 10 млн. лв. възложителите ще може да избират изпълнител чрез публично състезание или пряко договаряне. При услугите прагът, над който задължително ще се преминава през процедура за обществена поръчка се повишава от 264 033 лв. на 280 хил. лв. Предложени са нови санкции, както и по-високи глоби при повторно нарушение на закона. Например възложител, който не изпрати в срок информацията, подлежаща на публикуване в Регистъра на обществените поръчки или в “Официален вестник” на ЕС ще се наказва с глоба в размер от 500 лв. до 1500 лв.", "date": "2018.06.14", "title": " Правят обществените поръчки само онлайн\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%be-%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd-%d1%80%d0%b0%d0%b9%d0%be%d0%bd-%d0%bf%d1%80/", "text": "С “комшо” или “аркадаш” и усмивка завършва всяка реплика на мъжа, сервиращ турското кафе. Насреща стърчат минаретата на перлата на Одрин – джамията Селимие, от чиито високоговорители тъкмо е приключила една от петте молитви. Лъскач на обувки, този практикувал се доскоро и у нас занаят, седи до масите на кафенето и търка обувки, а на собственика им е услужил с чехли за баня. Това, че клиентът от България иска турското си кафе само с една бучка “шекер”, а не няколко, буди почуда. Турците обичат кафето си сладко, но още повече обичат чай. Тави с червен ябълков чай в стъклени чашки наподобяващи лале се разнасят от сутрин до вечер по магазините в безистените, улиците и навсякъде. Момчета разносвачи лавират между тълпата, избираща шарени платове, ризи, насипни подправки, бурканчета тахан, наргилета, домакинска посуда, злато, локуми, пишмание и още, и още. Търговията в Одрин през погледа на чужденец процъфтява – магазинчетата са едно до друго, стоката е “бол”, приемат се и турски лири, и левове, и долари, и евро, а цените могат и да паднат, ако умееш да се пазариш. Пазаренето в западния свят се приема за невъзпитано, но за повечето нации от Турция чак до Индонезия, то е неизменна част от културата. Човек търси далечна екзотика, а понякога тя е в съседния двор. Познаваме до детайли география, политика, култура и общество на страни отвъд Атлантика или Индийския океан, а Балканите са ни объркани и неизвестни. С нискотарифните авиолинии можем да отскочим до Лондон, Рим или Франкфурт на цената на автобусен билет София-Бургас, но до Загреб, Скопие или Тирана и цената става солена и пак трябва да се мине през Централна или Западна Европа за прикачване. Създава се усещането, че ако не е морето на Гърция и ако не са пазарите на Одрин и Истанбул, то няма какво друго да се прави там. А съвсем не е така. Районът на югоизточна България и европейска Турция е непопулярна туристическа дестинация, но предлага всякакви възможности за културен, рекреационен, екологичен и селски туризъм. Кулинарен също! Одрин е популярен с лютивичките си кюфтета от телешко месо, но символът на града в хранително измерение е “тава джигер” – пържен дроб. През пролетта дори има фестивал на този деликатес. Както си е из Балканите, порциите не са гурме, а са обилни, и се сервират с много зеленчуци, но и люти чушки, кисело мляко а хлябът не се заплаща допълнително. В горещината на Одрин алкохолът не е за предпочитане, а както във всяка мюсюлманска страна, е и кът. Много заведения не предлагат дори и бира. Но вечерите, на хладина, върви турската анасонова ракия. През почивните дни Обсадата на Одрин от 1913 година от българите сякаш се възпроизвежда. Из търговските зони в града с население от 160 000 души постоянно могат да се срещнат автомобили с регистрации от Хасково, Ямбол, Бургас, Шумен, Стара Загора, Търговище. От същите градове тръгват и т.нар. пазарски еднодневни екскурзии с автобуси. Вечер по граничните пунктове при Лесово и Капитан Андреево се разнасят чували тоалетна хартия, течни прахове за пране, алуминиеви тенджери и баклави, а чакането трае с часове. Покупки и храна са добре, обаче Одрин предлага и съвсем други по тип преживявания. На хвърлей от града, от другия бряг на река Тунджа, в махалата “Йенимарет”е комплексът с джамия на султан Баязид II. Там, в някогашна османска болница и медицинско училище от 16-и век, се намира Музеят на здравето. Реалистични фигури показват старовремски преподаватели с пояси и тюрбани, издърпващи изкълчени крайници на пациенти, със студенти насядали по турски около тях и записващи с перо новопридобитите знания. Други пък изстискват отровата от змии и приготвят медикаменти. Информация на турски и на английски, заедно с илюстрации от старите османски медицински учебници, допълват картината и разкриват историческия контекст. Представени са дори учителската стая и екарисажа на болницата. Из двора, напичани и отгоре, и с отразена топлина от белите каменни стени на комплекса, цъфтят рози и се вият асми. Слабост на съвременния млад човек, особено ако рядко се рови в историята, е вярата, че всичко цивилизовано тръгва от неговото поколение, или поне поколението на родителите му. А всичко дотогава е черно-бяло, нехигиенично, стигматизирано, недоразвито. Да не говорим за мрачните векове на Османската империя. Само че – и това намираме в болничната част от Музея на здравето – османските турци съвсем не са били старомодни за времето си. Изварявали са розови листенца и други благоухания за това, което днес наричаме арома терапия. А струнен състав свирел успокояваща музика “макам” за лечение на болните. Тоналностите действат по различен начин върху човешката психика. “Раст макам”, например, внася радост и успокоение, “саба макам” носи сила и кураж, а “кючек макам”, изненадващо – меланхолични чувства и скръб. Посетителите на музея също могат да се вслушат в музиката и да преценят за себе си. Представени са примери и за козметични операции, практикувани от османските хирурзи, като например отстраняване на мастната тъкан от мъжки гърди, премахване на брадавици, на допълнителни пръсти, поправяне деформации на клепачите, вагинални сраствания и др. Всички подобни методи са били описани с картинки в османските учебници, които са изложени. Интересен факт е, че имунизацията за дребна шарка тръгва именно от местната турска практика. През 18-и век английската аристократка лейди Мери Монтегу донася и популяризира османската ваксина в Лондон. Друга голяма гордост на турците е Мимар Синан. Главен султански архитект, работил през почти целия 16-и век, доживял дълбока старост от 98 години, за които се сменят трима султани. Турците не го наричат просто архитект (мимар), а “Геният Синан”. Започнал като строител на военни съоръжения и мостове, той създава някои от големите примери на ислямската архитектура из империята. “Сюлейманийе джамия”, извисяваща се над Истанбул, е негово творение. Джамиите “Баня баши” и “Коджа дервиш Мехмед паша” (днешната църква “Св. Седмочисленици”) в София са също проектирани от Синан. Негова е и огромния комплекс в сърцето на Одрин – “Селимие джамия”. Джамията на султан Селим II е считана от самия Синан за най-високото му архитектурно постижение. Украсена е с червени мраморни блокове, доставени от Египет и бели от покрайнините на Истанбул. Михрабът, нишата в стената, която показва посоката към Мека и към която трябва да се обръщат молещите се, е видима от всяка част от вътрешността на молитвения дом и това я отличава от другите джамии. Няма вътрешни колони, които да я закриват. Уникално за две от минаретата е, че имат по три входа, като всеки води до различна височина. Виещите се стълби в тях нямат връзка. Вместо върху твърда основа, джамията и сградите около нея са построени върху песъчлив насип, което ги прави устойчиви на земетресения. Едва през последните десетилетия изследователи са открили, че дълбоко под основата на комплекса Синан е създал дренажна система, която да премахва влагата. А тя съвсем не е незначителна в град на 42 метра надморска височина, край който се срещат Арда, Тунджа и Марица. За отводнителна цел служи и кладенецът в средата на двора, в който молещите се измиват преди да влязат в джамията. Но най-впечатляващ е куполът с диаметър от 31,25 м. Мимар Синан сам си задава предизвикателство куполът на молитвения дом да е по-голям от този на “Света София”. Успехът му е скромен – в диаметър той е с 50 см по-голям от купола на построената хилядолетие по-рано християнска базилика. Любопитен детайл за наследството на архитекта е, че негови ученици участват в проектирането на Тадж Махал. За мавзолея на съпругата на Шах Джахан са използвани принципи, въведени в архитектурата от османския “гений Синан”. Само в Одрин има цели девет негови паметника. И ако джамиите и ислямският дух са дошли в повече на туриста, може да се премине на християнска вълна. Православието не е чуждо на Одрин. Две български църкви има в града – “Св. Св. Константин и Елена” (построена през 1869) и “Св. вмчк. Георги” (построена през 1880). За българите в Одрин, макар и от друга гледна точка, напомня и военният музей на хълма над града. Експозицията разказва за Балканската война и акцентира върху обсадата на Одрин, при която българите превземат турската крепост. След религиозно-архитектурно-военния туризъм може би е време за дондурма (сладолед) по главната улица, защо не с традиционните местни вкусове тахан и шамфъстък? Или още една порция джигер тава… Този път със силния аромат на турска анасонова ракия. И под зоркия поглед на Кемал Ататюрк, който гледа от всяко помещение в страната и напомня защо турците са турци, а не османци.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Българо-турският пограничен район предлага неочаквани възможности за туризъм"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%be-%d0%b2%d0%b8%d1%81%d0%be%d0%ba%d0%b0-%d0%b5-%d1%81%d0%bc%d1%8a%d1%80%d1%82%d0%bd%d0%be%d1%81%d1%82%d1%82%d0%b0-%d0%b2-%d1%81%d1%82%d1%80%d0%b0%d0%bd/", "text": "На 1000 души у нас се раждат 9 деца, а средно в ЕС са 10 Общата смъртност в България непрекъснато се покачва от 1964 г. насам, когато е регистрирана най-ниската й стойност – 7.9‰. Според обобщени данни от 2016 г. тя е достигнала рекордните 15.1 на 1000 души. За сравнение средно за ЕС тя е 10.0 на 1000 души. Продължава да е висока и детската смъртност, независимо от изразената тенденция към снижаване с малки колебания. Въпреки това тя остава почти два пъти по-висока, отколкото в ЕС. В цифри това са 6.5 на 1000 живородени деца у нас, а в ЕС – 3.6 на 1000 живородени деца. Данните бяха изнесени по време на кръгла маса на тема „Здравето на българите през 21 век – тенденции и предизвикателства“ под патронажа на Комисията по здравеопазване на 13 юни. Форумът бе организиран от Националния център по обществено здраве и анализи и в него участие взеха д-р Даниела Дариткова, председател на Комисията по здравеопазването; доц. д-р Христо Хинков, директор на НЦОЗА; проф. д-р Тодор Кантарджиев, директор на Националния център по заразни и паразитни болести (НЦЗПБ); д-р Скендер Сила, ръководител на офиса на Световната здравна организация (СЗО) в България и др. Анализите показват, че демографските процеси в страната се характеризират с трайни тенденции за намаляване на броя на населението и неговото застаряване. Основни причини за това са ниската раждаемост, нарастването на смъртността и емиграцията на значителна част от младите хора. След 2009 г. се наблюдава намаляване на раждаемостта в България, която е по-ниска от тази в Европейския съюз. На 1000 души у нас през 2016 г. са се родили 9.1 деца, а средно в ЕС – 10.1. В същото време проблем за страната ни е високото ниво на смъртността. Отчита се и негативна тенденция във връзка с влошеното обществено здраве и увеличаващ се брой хоспитализации на годишна база. Доц. Михаил Околийски от офиса на СЗО у нас подчерта, че текущите разходи за влошено здраве са значителни за правителствата в Европа и ако не бъдат въведени икономически ефективни политики, даже и с увеличение на разходите, няма как да се гарантират устойчиво развитие и подобрение на тенденциите в общественото здраве.   Доц. Хинков: Кадрова криза в здравеопазването Съществен проблем за здравната система в България е недостигът на кадри в Националните центрове, работещи в областта на общественото здраве. Това заяви доц. д-р Христо Хинков, директор на Националния център по обществено здраве и анализи. Той настоя за изключително спешни мерки за увеличаване на финансирането, което може да доведе като начало до задържане на квалифицирания персонал, а в по-дългосрочна перспектива и до наемането на млади високообразовани специалисти. Според него, ако се запази сегашното положение, през следващите 5-10 години системата на общественото здравеопазване ще изпадне в затруднение да функционира и да изпълнява в пълен обхват своите дейности. „Инвестирането в общественото здраве трябва да се разглежда като инвестиция в здравето и благосъстоянието на цялото население“, заяви доц. Хинков. Положителните промени на здравно-демографските показатели, както и намаляването на заболeваемостта и смъртността могат да настъпят при устойчиви усилия и действия на всички отговорни институции, отчитат експертите.   Над 2,2 млн. хоспитализации годишно На 100 хил. души население у нас биват хоспитализирани 31 587 пациенти или малко над 2,2 млн. хоспитализации годишно, според статистика за периода 2006-2015. Това налага увеличаване на парите за здравеопазване, които от 2001 до 2015 г. са нараснали с 450% (от 882 200 000 лв. за 2001 г. на 3 971 500 000 лв. през 2015 г.). Ръстът на тези разходи е основно за сметка на нарастването на разходите на НЗОК – 707%, докато разходите на републиканския бюджет и общините не се променят съществено. Намаляват обаче средствата за национални програми в областта на общественото здраве през годините. Причините са недостатъчното финансиране или липсата на такова, както и твърде късното предоставяне на определените финансови средства – обикновено към края на годината. Това не води до ефективно изразходване дори на недостатъчните средства, които се обезпечават, отчитат експерти. Според тях често дейностите се определят от чиновници на средно управленско ниво без предварително широко обсъждане.", "date": "2018.06.14", "title": " Рекордно висока е смъртността в страната\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%b8-%d0%be%d1%81%d0%b5%d0%bc-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8/", "text": "Трима души са били убити, а най-малко осем ранени при нападение срещу членове на управляващата Партия на справедливостта и развитието (ПСР) в окръг Шанлъурфа, Югоизточна Турция, предадоха турските частни телевизия НТВ и СиЕнЕн-Тюрк, цитирани от БТВ. Нападението е било извършено в град Суруч, където членовете на ПСР участвали в дейности от предизборната кампания. Сред убитите е и братът на Ибрахим Халил Йълдъз, депутат от ПСР. Самият депутат също е бил в делегацията в Суруч, която обикаляла местните търговци, когато се разразил сблъсъкът, посочва “Ройтерс”, позовавайки се на източници. Другите двама ранени са от ответната страна. Полицията е задържала около десет души. Според информации групата от ПСР била нападната от въоръжени лица, подкрепящи прокюрдската Демократична партия на народите. При възникналото стълкновение са били ранени най-малко осем души, които са получили огнестрелни рани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Трима убити и осем ранени при нападение срещу членове на управляващата партия в Турция"}
{"url": "https://trud.bg/%d0%bc%d0%bb%d0%b0%d0%b4%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%be%d0%b1%d0%b3%d0%b0%d0%b7%d0%b5%d0%bd%d0%be-%d0%b2-%d0%b1%d0%b0%d0%bd%d1%8f%d1%82%d0%b0-%d0%bf%d1%80%d0%b8/", "text": "Младо семейство е намерено в безпомощно състояние след обгазяване от изтичането на газ в банята на дома им в разградското село Ясеновец. Сигналът е получен към 7 часа в четвъртък.  29-годишният Д.М. и 26-годишната му съпруга се застояли в банята много дълго време и близките им се притеснили. Водата течала, а те не отговаряли на повикванията. Младите живеели със свекър и свекърва, които били вдигнати по тревога, вероятно от децата в семейството. Това вероятно е спасило живота на обгазеното семейство, което пострадало от изтичането на пропан-бутан от бутилка, захранваща газов бойлер. Двамата са настанени в болницата в Разград. В селото им коментираха, че семейството било стабилизирано.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Младо семейство обгазено в банята при изтичане на пропан-бутан"}
{"url": "https://trud.bg/%d1%80%d0%b0%d0%b6%d0%b4%d0%b0-%d1%81%d0%b5-%d0%be%d0%b1%d1%89-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b1%d1%80%d0%b0%d0%bd%d0%b4-%d1%87%d0%b5%d1%80%d0%bd%d0%be/", "text": "12-те държави членки на Организацията за Черноморско икономическо сътрудничество /ОЧИС/ ще рекламират пред света общи туристически маршрути под бранда “Черно море”. Това разписаха в декларация министрите на туризма на черноморските държави и участващите в ОЧИС страни без излаз Албания, Армения, Азербайджан, Гърция, Молдова и Сърбия. Срещата е част от календара на Българското председателство на Съвета на ЕС и е финална за страната ни като координатор на групата по туризъм в ОЧИС. “Декларацията е огромен успех, защото дава начало на разработването на общи маршрути за винен, круизен и културен туризъм, които се подкрепят от всички членки, независимо от сложните отношения между част от тях”, каза министърът на туризма Николина Ангелкова. Според нея колегите й от Русия, Украйна и Турция са подкрепили идеята за създаване на вътрешни круизни линии в Черно море, които да минават през зони без конфликти. Конкретните пристанища ще бъдат уточнени на среща в Турция, която поема координационните функции в туризма в ОЧИС за следващите 2 г., добави Ангелкова. Според нея най-бързо може да се реализира маршрутът “Черноморска кухня и вино”. Той ще се предлага в комбинация с културни обекти под егидата на ЮНЕСКО в 12-те страни, които годишно се посещават от 119 млн. чужденци. “Туризмът е основен сектор в Черноморския регион. В него трябва да се инвестира, но е важно да работим и със законодателната власт за облекчаване на визовия режим”, посочи след срещата Асаф Хаджиев, генерален секретар на Парламентарната асамблея на ЧИС. Според него България би спечелила, ако започне да издава визи на гости от трети страни направо на летището при пристигане. За да отчита по-висок ръст на туристите, страната ни се нуждае от повече 4 и 5-звездни хотели, които са най-търсени, подчерта Ангелкова. Тя припомни, че още преди старта на сезона наличните луксозни бази по морето са били изкупени напълно. Последни данни на МТ сочат, че от юни до септември у нас ще почиват 5% повече чужденци от посрещнатите миналото лято 5,3 милиона. Повече ще са туристите от Германия, Чехия, Полша, Израел, Великобритания, Холандия и Франция, отчете Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Ражда се общ туристически бранд “Черно море”\t\t\t"}
{"url": "https://trud.bg/%d0%b7%d0%b0%d0%bc-%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%b4%d0%be%d1%86-%d0%b4%d0%b8%d0%b0%d0%bd%d0%b0-%d0%ba%d0%be%d0%b2%d0%b0%d1%87%d0%b5%d0%b2%d0%b0-%d0%bf%d1%80/", "text": "– Историите на бягащите от Норвегия майки, на които им отнемат децата, предизвикаха вълнения сред родителите в България. Развълнуваха ли ви и вас, г-жо Ковачева? – Да, разбира се. Институцията на омбудсмана беше сезирана от г-жа Цветелина Оланд, чиито деца през април са отнети и предадени в приемно семейство в Норвегия. Г-жа Оланд е симпатична, интелигентна жена, дълбоко разстроена от раздялата си с децата. Тя става, след като баща им – норвежки гражданин, подава сигнал, че майка им ги настройва срещу него и пречи на контактите му с тях. Това е ситуация, позната и у нас като Синдром за родителско отчуждение, който нанася емоционална травма на децата. Вярно е, че ги травмират и скандалите между родителите, те гледат сцени на насилие, чуват крясъци и повтарят този модел в своето семейство, като пораснат. Но отнемането им от родителите е крайна мярка, която според мен следва да се вземе едва след като е направено усилие за подобряване на родителския капацитет. Така или иначе, ние сезирахме за този казус Държавната агенция за защита на детето и министерствата на правосъдието и външните работи. Те назабавно се заеха с работа. Разбрахме се да помогнем на г-жа Оланд, включително с адвокатска защита при обжалване на фаталното за нея съдебно решение. Писахме за нея на норвежкия детски омбудсман. Проблемът е, че тя ангажира вниманието ни на късен етап – година и половина е текло делото и децата са отнети. След като съдът се е произнесъл, дипломацията трудно може да се намеси. Апелирам към българите, ако изпаднат в подобна беда в Норвегия или в други държави, по-рано да информират институциите у нас, за да може на ниво посолство и консулство да им се окаже помощ. Впрочем, разсъждавайки по темата, ние стигнахме до извода, че компетентните институции трябва да публикуват в сайтовете си информация за тия държави, чиято правна система за закрила на детето е различна от нашата. – Би Ти Ви изнесе плашеща информация. През 2016 г. в Норвегия били родени 58 890 бебета, а сигналите за деца в риск били 58 200.Случаите на намеса на социалната служба били 54 620 и 60% от тях завършили със семейна раздяла. – В случая на с г-жа Оланд децата – на 10 и 11 г. са разделени не само от нея, а и едно от друго. Приемните семейства, в които са настанени са на 180 км разстояние. Нашата агенция за закрила на детето ще пита норвежката: не е ли редно децата да са заедно под приемна грижа? Не стига ли, че сменят дома си и училището? Ще се зададе и въпросът защо контактите с майката са само веднъж в годината? Ние чухме г-жа Оланд, чакаме да чуем нещата и от другата гледна точка. И да споделим опит. В България при дела за разводи и издръжка на децата се оказва полезен методът на медиацията. Медиаторите разговарят със спорещите родители и много пъти постигат споразумения и подобряване на отношенията. Едва ли е добре едно дете да не се вижда с баща си под влияние на майката. Но по-добре ли е да не се вижда и с двамата? – Имало 10 случая, в които по искане на службата „Барнервет“ са взети рожбите на българи само защото някой комшия чул в дома им детски плач.  – Да, до нас стигнаха различни сигнали. Още м.г. ги обсъждахме с детския омбудсман в Норвегия. Коментирахме, че в България е различно. На нас ни звучи шокиращо, че шамарът за непослушно дете в Норвегия е престъпление. По-шокиращо ни звучи от детския плач, който е нещо като част от пейзажа. 40% от българите споделят, че използват шамарите като възпитателно средство. А там телесните наказания са абсолютно неприемливи. У нас насилието в семейството е дълго изследван, но неосветен феномен. Насилието над децата – вербално и физическо, като например издърпването на ухото, руши тяхното достойнство, кара ги да се чувстват малоценни. Вредата от него е сериозна. – Но вероятно всеки втори българин се опасява, че ако забранят шамарите, хлапетата ще му се качат на главата. Той самият е шамаросван в детството си и твърди, че така баща му го е направил човек.  – Да, има съществени културни различия между някои европейски държави, даже и сблъсък между тях. Норвегия е често критикувана за отнемането на деца. Там прагът на държавната намеса в семейството е много нисък. А тук се счита, че родителската среда е най-добрата за детето, дори и при липса на родителски капацитет, която впрочем не е непоправима. Правата на детето са свързани с неговия най-добър интерес. Но за най-добрия интерес няма официална дефиниция. Да, той се състои в това детето да е нахранено, здраво, психически стабилно, в емоционална връзка с двамата си родители. Според някои източници то трябва и да е щастливо, като щастието се разглежда през призмата на благосъстоянието му. – Благосъстоянието е относително понятие. Вижте белия хляб. У нас традиционно се смята, че, когато е мек, той е деликатес, който успелите родители слагат на трапезата. В Норвегия това се считало за престъпление, от него децата щели да се разболеят. В различни светове ли живеем? – Стандартите са различни, определено. В нашите детски градини и училища дават за закуска кифла, сандвич, чаша мляко. Аз като родител считам, че най-доброто хранене е балансираното, не знам дали е най-здравословен черният хляб, но съм наясно, че трябва да са по-малко тестените и сладки неща. Може би случайно дискусията за храненето в детските градини у нас бе паралелна с тази за норвежкото отношение към децата. У нас се обсъжда рецептурник, който стига до екстравагантни крайности – киноа, авокадо… Казвам „екстравагантни“, защото те са полезни, но необичайни за вкусовете на нашите деца. А са и много скъпи. Как училищата и детските градини с ограничения си бюджет ще ги осигурят? Здравословното хранене не изключва традициите. – Ами ракията? У нас тя се вади с гордост и се казва на децата: дядо ви я е направил от кайсии, хубава е станала. В Норвегия пиенето и пушенето пред малчуганите се наказва с раздяла. Това са две крайности, коя бихте избрала? – Никоя крайност не е добра. Но, като българи трябва да се запитаме дали сме в час с европейските тенденции в отглеждането на децата. Ето, ние получаваме жалби от деца, че тяхното мнение не се взема предвид при никакви обстоятелства, те не участват в решенията, които ги касаят. А в Норвегия правото на детско участие не се нарушава. Детският омбудсман взема мнението им и за законодателство, отнасящо се за тях. – Според нашето законодателство най-добрата грижа за детето е родителската, дори и ако майката и бащата са калпави. Смятате ли, че това е правилно? – Приемната грижа е професия и у нас, но това не означава, че е най-правилната. Тук държавата не се намесва в семейството, освен, когато в него става нещо нередно. И това не е най-правилното, резултатът е видим: висок процент на насилие над децата в семейството и в училището. Учителите у нас не са обучени да наблюдават симптомите за насилие над децата и да сигнализират за тях незабавно. Понякога те не се изразяват в синини, а в промяна на поведението – детето става затворено, смуче си дрехата, притеснено е. В Норвегия хората много често подават сигнали до институциите. Това е нещо, което ние трудно разбираме, може би имаме предубеждение от отминалите времена на Държавна сигурност. – А може би, защото у нас доверието в институциите е ниско. – И това го има. Ние едва м.г. направихме кампания и научихме децата, че всяко може да напише писмо до омбудсмана, да се оплаче и да получи защита, ако са му нарушени правата. И тепърва на нашия сайт ще разработим детска страница, показваща правата и видовете насилие над децата. В Норвегия и децата са обучени да подават сигнали срещу своите родители. Друг въпрос е доколко едно дете си дава сметка, че като подаде сигнал до социалните служби, оттам ще дойдат не да се скарат на родителите му, а да го вземат и дадат на други. – Кое е по-добре? Службите по закрила на детето да се престарават или да не си вършат работата, като у нас? – Нито едното, нито другото. В Норвегия се смята, че децата имат точно толкова права, колкото и възрастните, и че държавата може да се грижи толкова добре за тях, колкото и родителите им. У нас се смята, че семейството е най-доброто място, децата до късна възраст остават при родителите, които гледат и внуци. Това е част от нашата традиция. Ние трудно разбираме скандинавската система, в която детето е разглеждано като самостоятелен субект, несвързан с родителите си и техния интерес. Според мен толкова дълбока намеса в личния и семеен живот е прекомерна. – Ще помогнете на майките в Норвегия, браво. Но как как ще помогнете на децата, които се отглеждат лошо в България? Те са много. Живеят в коптори, не си дояждат, не ходят на училище, бият ги, пращат ги да просят и проституират… – Помните ли нашата акция „Без такси в детските градини“? У нас по закон предучилищното образование е задължително и безплатно, а родителите плащат различни такси – за вода, консумативи и др. Тези суми – между 10 и 70 лв. са решаващи за уязвимите групи – фамилии, в които българският не е най-силният език. Забавачката се оказва недостъпна за тях, а тя им трябва, за да се подготвят за 1-ви клас… Институцията на омбудсмана може да реагира на всеки сигнал. Реагирахме на сигналите за насилие над деца с увреждания, взехме отношение към закриването на интернати заради мизерията. Не сме безучастни и към жалбите свързани с приемни семейства. – Разселването на сираците от мизерните приюти в цветни къщички, не се оказа пълно щастие. У нас приемното родителство се е превърнало в съмнителен бизнес на ромски фамилии. – България почерпи от най-добрите примери на приемна грижа във Великобритания. Но се появиха проблеми – кадрови, финансови. Решението им е в контрола от агенцията за закрила на детето. В норвежката система контролът е много сериозен, той може да послужи за образец, въпреки че, ето – и там имало приемни родители, които се напиват пред децата. Но в заключение трябва да кажем, че Европейският съд по правата на човека се е занимавал с казуса „Норвегия“ по жалби на майки. Практиката е противоречива, но като цяло има много малко дела спечелени от тях. От Евросъда не е излязло послание, че норвежката система за закрила на детето не е достатъчно добра. И Норвегия неведнъж се дава за пример в грижата за децата.", "date": "2018.06.14", "title": " Зам.-омбудсманът доц. Диана Ковачева пред „Труд“: Детският плач у нас е част от пейзажа\t\t\t"}
{"url": "https://trud.bg/%d0%b7%d0%b0-%d1%80%d1%83%d1%81%d0%b8%d1%8f-%d1%81%d1%82%d0%b0%d1%80%d0%b8-%d1%82%d0%b5%d0%b7%d0%b8-%d0%b8-%d0%bf%d0%be%d1%80%d1%8a%d1%87%d0%ba%d0%be%d0%b2%d0%b8-%d0%b3%d0%be%d0%b2%d0%be%d1%80%d0%b8/", "text": "Изолацията на САЩ преориентира света През последните години, да не говорим месеци, стана отново модерно почти всеки да разбира от Русия, Путин и изобщо от мястото на тази държава в съвременния свят. Часове преди началото на световното по футбол в Русия глобалната и регионалната риторика продължава да бъде разнопосочна, но и с все повече използване на условното наклонение спрямо връщането на Федерацията в групата на Г-7, или отпадането на икономическите санкции срещу Русия. Създава се впечатлението, че месецът, посветен на футбола, е своеобразен раздел, след който процесите ще продължат, но с надеждата, че ще бъдат в посоката, очертана от поредицата срещи на ключови глобални и регионални организации. С излизането на Доналд Тръмп и Еманюел Макрон на световната сцена човечеството се качи на една въртележка, която с времето все по-силно и бързо се върти. Отпадат политически аксиоми и правила, които през последните няколко века определят акцените и очертават тенденциите, които постепенно и най-вече бавно влияят и преструктурират геополитическото пространство. Непредсказуемост се превърна в ключовата дума, определяща политиката на американския президент. Излизането на САЩ от парижката декларация за климатичните промени, от транстихоокеанското споразумение за свободна търговия, от иранската ядрена програма, както и влезлите в сила мита за стомана и алуминий за Канада, Мексико, Китай, държавите от Европейския съюз, засилват изолацията на САЩ, но вероятно добре работят за заветната цел на Тръмп – втори президентски мандат. Не така устойчиво, но достатъчно амбициозно, френският президент Макрон също разчупва клишета и с лозунга „реформи в ЕС”, се опитва да пребори икономическата конкуренция с държавите от централна и югоизточна Европа, ярък пример, за което е проблемът с правата на превозвачите. Битката в защита на националния и корпоративния бизнес в Съюза, в унисон с английския брекзит, каталунския казус и дългите и трудни преговори за съставянето на германско правителство, гарнирано с постоянните проблеми с миграционната криза и сложните взаимоотношения с Турция, се превръщат в маркери на засилващата се деградация на политическа Европа. През първата половина на 2018 г. геополитическата промяна продължава да стресира световните общества. Българското европредседателство бодро се бори с много думи и срещи за евроинтеграцията на Западните Балкани, но не решава нито един регионален или глобален проблем. Това обаче не е и нужно. То е невъзможно за държава, която системно пропуска шансовете за авторитетен играч, а не на пионка в чужди схеми. Регионалните и глобалните фактори продължават да очертават тенденциите на утрешния ден. Под знака на дезинформацията с основните акценти – скандала „Скрипал”, евентуалната химическа атака в Сирия, се създаде усещането, че думите са по-силни от оръжието. Освен това активната русофобска кампания преди и след президентските избори в Русия доведе до засилването на военното производство и закупуването на различни видове оръжия във впечатляващи количества. Светът се въоръжава, но и продължава да се изненадва от думи, действия и процеси. Срещата на руския президент с Федералното събрание, на която разказа и показа различните видове оръжия, които Русия притежава, както и убедителната победа на изборите, които дадоха поредния мандат на Владимир Путин за президент, започна интересен период в световната политика и дипломация. Търговската война, която САЩ започна с ЕС, очерта два като цяло взаимоизключващи се процеса. Единият са продължаващите антируски изказвания, които обаче не са препятствие за активни политически срещи и икономически сделки. Които поставят своеобразен рекорд за изминалия месец май. Владимир Путин посрещаше в Москва, Сочи или Санкт Петербург водещи европейски и азиатски лидери, което няма паралел по интензивност и резултати през изминалия XX век. Типичен пример за икономически интереси, но политическо поведение, е германският канцлер Ангела Меркел, която не иска Русия в групата Г-7 и е за премахване на икономическите санкции срещу Русия, след като има резултати от минските споразумения. Това обаче не е проблем за изграждането на газопровода „Северен поток-2”. Френският президент Макрон също посети Русия, върна се от Санкт-Петербургския икономически форум с 15 договора за милиарди, но това също не промени неговата позиция за мястото на Русия. Доналд Тръмп взриви срещата на Г-7 в Канада с предложението си за връщането на Федерацията в лоното на най-развитите държави в света, което беше подкрепено само от италианския премиер. Тази негативна политическа инерция, най-вече на европейските лидери, води до все по-силното маргинализиране на ЕС в решаването на глобалните и регионалните проблеми. Показателна е активността на азиатските държави, чиито регионални организации като Шанхайската организация за сътрудничество, форматът „Астана” на Русия-Турция-Иран за решаване на сирийския казус, задълбочаващото се всестранно сътрудничество между Пекин и Москва с многомащабните икономически и политически проекти, показват възможностите, които вече има Русия. Неслучайно германският президент Франк Валтер Шайнмайер в знаково интервю в деня на инагурацията на Владимир Путин заяви, че Русия се отдръпва от Европа. Това е неоспорим факт, последван от интензивните политически пътувани в източна посока. Не може да бъде елиминирано българското участие в този маратон. Срещата на Путин с президента Румен Радев и премиера Бойко Борисов възроди стари проекти със силен енергиен привкус, което изпълни публичното пространство със стари тези и поръчкови говорители. За съжаление, това за пореден път показа както изпуснатите диверсификационни възможности на България, така и отсъствието на политици, които да използват създалата се благоприятна ситуация за позитивна промяна. Отново обаче сме в ситуацията от периода на първото правителство на Бойко Борисов, когато публичната битка „за” и „против” руските енергийни проекти, доведе до публично и задкулисно спиране. Времето показа, че това е от полза най-вече за Турция, която още от 2006 г. предлага на водещите страни от ЕС да съдействат за влизането й в Съюза с гарантиран от Анкара енергиен план. Чрез него ще може да въздейства политически върху Москва с контрол върху нефтените и газопроводите, които преминават и ще се строят през турска територия. Това е на път да се случи, въпреки че пред политическата воля на големите технологични пречки няма. Едва ли Берлин спокойно възприема факта, че енергийните потоци от Турция, независимо кои европейски потребители ще задоволяват, няма да увеличи арсенала от средства, с които да поставя в различна степен на зависимост европейските държави. Освен това не може да бъде пренебрегната информацията, че през изминалата година потреблението на руски газ в Европа драстично е нараснало, което отново поставя европейските лидери пред дилемата „за” и „против” Русия. В енергийния XXI век продължава енергията да определя икономически акценти, но не и дългосрочни политически измерения. Последните обикновено са част от многоаспектна политика, в която участниците са повече от един. Изолацията на САЩ, подчинена на протекционистката политика на Тръмп, естествено преориентира света. Отново се показа, че полюсите са много, но независимо от ясно заявените претенции на Китай за световен все още икономически център, политическата инерция със сериозен икономически привкус към Русия, отново се възражда с хиляди условности и уговорки. Времето се движи бързо, може би за месец всичко ще бъде футбол. След това обаче ни очакват интересни времена, за които остава надеждата, че човечеството е готово да отстоява себе си и бъдещите поколения.", "date": "2018.06.14", "title": " За Русия – стари тези и поръчкови говорители\t\t\t"}
{"url": "https://trud.bg/%d1%81%d1%8a%d1%81%d1%82%d0%b0%d0%b2%d0%b8%d1%85%d0%b0-297-%d0%b0%d0%ba%d1%82%d0%b0-%d0%b7%d0%b0-%d0%bd%d0%b5%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0%d0%bd-%d1%84%d0%b8%d0%bd%d0%b0%d0%bd/", "text": "297 акта са съставили от НАП в Търговище на фирми за непубликуван годишен финансов отчет за 2016 г., съобщиха от местния офис на агенцията. От там напомнят, че всички предприятия, регистрирани по Търговския закон, до края на юни трябва да заявят за вписване и представят за обявяване в търговския регистър годишен финансов отчет за 2017 година. В закона за счетоводството са предвидени високи санкции за тези, които имат задължение, но не са публикували финансов отчет. За ръководител на предприятие глоба е от 200 до 3000 лв. Самото предприятие също подлежи на имуществена санкция, която се определя по ставки. Минимумът е 200 лв., напомнят данъчните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Съставиха 297 акта за непубликуван финансов отчет в Търговище"}
{"url": "https://trud.bg/%d0%b1%d0%bb%d0%b8%d0%b7%d0%be-3000-%d1%81%d1%82%d0%b0%d1%80%d0%b8%d0%bd%d0%bd%d0%b8-%d0%bc%d0%be%d0%bd%d0%b5%d1%82%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0-%d0%ba/", "text": "Голямо количество старинни монети задържаха митнически служители при проверка на товарен автомобил с турска регистрация, управляван от турски гражданин, съобщиха от Агенция “Митници”. На 12.06.2018 г., камионът влиза в България от Турция през Митнически пункт Капитан Андреево и е селектиран за рентгенова проверка. При последвалия физически контрол, митническите служители откриват под шофьорската кабина, в сандък за инструменти увити в черен плат пластмасови бутилки, пълни със старинни изделия. Според извършената първоначална експертиза, откритите старинни материали са антични монети от II- I век преди Христа. По случая се води досъдебно производство от разследващ митнически инспектор от Митница Бургас, под надзора на Окръжна прокуратура Хасково, за престъпление по чл. 242, ал. 1, б. „д” от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Близо 3000 старинни монети задържаха на “Капитан Андреево”"}
{"url": "https://trud.bg/%d1%82%d0%b0%d0%b2%d0%b0%d0%bd-%d0%bd%d0%b0-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b0-%d1%80%d1%83%d1%85%d0%bd%d0%b0-%d0%b2%d1%8a%d1%80%d1%85%d1%83-%d0%b4%d0%b5%d1%86%d0%b0/", "text": "Таван на детска градина във Варна падна, докато учителка четяла приказка на малчуганите. Откъртената мазилка охлузила три деца, които се разминали с драскотини и са леко пострадали. Инцидентът е станал във вторник в 16 ч. след обедния сън в стая на втори етаж на детска градина “Мир”, която беше открита преди две години след ремонт. За него са платени 1 047 000 лева, уточни директорката на забавачката Елена Иванова. Над 18 деца от трета група, станали от сън, се изсипало огромно парче от около 2 кв.м и охлузило две момиченца и момченце на 5 години .” Чу се трясък, сякаш падна гардероб. Трите деца веднага бяха отведени при медицинската сестра, а останалите бяха изведени от сградата и вече са преместени във филиала, където ще останат докато приключи ремонтът”, обясни директорката. Тя допълни, че трите пострадали деца отново са били в сряда на забавачка. Фирмата, която е изпълнител на ремонта, е “Хая-С”. Според управителя Мартин Станев строителните дейности са извършени по всички изисквания и стандарти и причината за инцидента най-вероятно е слягането на сградата. Фирмата ще премахне всички тавани, направени по досегашната технология, и ще ги ремонтира отново за своя сметка. Възложител на ремонта е детската градина,за това ще извършим цялостна проверка на обществената поръчка и дали директорката е следила за възникнали проблеми в гаранционния срок, обясни за “Труд” шефката на общинска дирекция “Образование” Лилия Христова. Тя е категорична, че не трябва да се допусне и една драскотина на дете в детска градина и за това на виновните ще бъдат наложени наказания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Таван на  забавачка рухна върху деца\t\t\t"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d0%b2%d1%81%d0%b5-%d0%be%d1%89%d0%b5-%d0%b8%d0%bc%d0%b0-%d1%80%d0%b8%d1%81%d0%ba%d0%be%d0%b2%d0%b5-%d0%b4%d0%b5%d0%bd%d1%83%d0%ba%d0%bb/", "text": "Държавният секретар на САЩ Майк Помпео предупреди, че все още „има рискове“, че денуклеаризацията на Северна Корея няма да се осъществи. Информирайки китайския външен министър Ван И за резултатите от срещата на върха в Сингапур между държавния глава на САЩ и севернокорейския лидер Ким Чен-ун, Помпео заяви, че „все още има рискове да не постигнем“ ядрено разоръжаване на региона и предупреди, че предстои да бъде свършена още много работа. Лидерът на Северна Корея Ким Чен-ун се ангажира с „пълна денуклеаризация на Корейския полуостров“. Съответното обещание се съдържа в съвместното споразумение, подписано след историческата среща на върха в Сингапур с държавния глава на САЩ Доналд Тръмп. В текста не се споменават исканията на САЩ за „пълно, проверимо и необратимо ядрено разоръжаване”, но в него все пак се съдържат гаранции за проверки на ядрения арсенал на Пхенян, макар и по-неясно формулирани, посочва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Майк Помпео: Все още има рискове денуклеаризацията на Северна Корея да не се осъществи"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d1%81%d0%b5-%d1%81%d0%b1%d0%be%d0%b3%d1%83%d0%b2%d0%b0%d1%82-%d1%81%d1%8a%d1%81-%d0%b7%d0%b2%d0%b5%d0%b7%d0%b4%d0%b0%d1%82%d0%b0/", "text": "Македония се е обвързала да не използва повече символа на старото си знаме – Звездата от Вергина (още Слънцето от Вергина – бел.ред.), както и да го отстрани от всички публични места и публична употреба. Това е записано в постигнатия договор за името с Гърция, съобщава „Фокус“. „Втората страна не може повече да използва по какъвто и да е начин и във всички негови форми символа, използван на нейното старо национално знаме. В срок от шест месеца от влизане в сила на този Договор, Втората страна ще извърши отстраняване на символа… от всички публични места и публични употреби на нейната територия. Археологическите артефакти не спадат в обсега на тази разпоредба“, пише в член 8 от договора. В срок от шест месеца от влизане в сила на договора, македонското правителство се задължава да промени статута на паметниците, публичните сгради и инфраструктурата, така че доколкото се отнасят до античната история на Гърция „би се гарантирало почитането на посоченото наследство“. Двете правителства са се договорили за специално третиране, когато става въпрос за исторически символи:  „Доколкото, която и да е от страните вярва, че един или повече символи, които представляват част от нейното историческо или културно наследство се използват от другата страна, тя ще извести другата страна за такова предполагаемо използване, а тя ще предприеме съответните корективни мерки за ефикасно решаване на въпроса и осигуряване на зачитане на споменатото наследство“. Забраната за използването на Звездата на Вергина е регламентирана с междинното споразумение, подписано през 1995 г. между Гърция и Македония. Досега обаче тя не се прилага, тъй като този символ се появява на националния флаг, върху държавните институции, на спортни състезания и в спортни зали, построени в предишни години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Македонците се сбогуват със Звездата от Вергина\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%ba%d0%bf%d0%ba%d0%be%d0%bd%d0%bf%d0%b8-%d0%b8%d1%81%d0%ba%d0%b0%d0%bd%d0%b8%d1%8f-%d0%b7%d0%b0-%d0%be%d1%82/", "text": "По линия на отнемане на незаконно придобитото имущество, имаме в сила решения за над 7 милиона лв. за тази година, а общата цифра на 752 искания за общо 3,2 милиарда лева сме внесли в съда. Това са производства, които вече се водят. Това заяви Пламен Георгиев, председател на Комисия за противодействие на корупцията и за отнемане на незаконно придобитото имущество (КПКОНПИ) на едночасовия си отчет, предаде  . “Над 200 сигнала имаме от януари, с 68 решения, тоест 1/3 са проучени и отработени”, отчете дейността по линия на корупцията Пламен Георгиев. “Имахме 3 реализации, по които се установиха данни за престъпна дейност. В останалите сигнали няма данни за такава. По линия на конфликт на интереси са приети 42 решения, установен е конфликт по 7 случая, в други 18 случая няма конфликт на интереси, а 17 производства са прекратени, изброи Пламен Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Пламен Георгиев, КПКОНПИ: Искания за отнемане на имущество за 3,2 милиарда лева внесохме в съда"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d0%bc%d0%b5%d1%82%d0%b0-%d0%bd-2/", "text": "Кметът на София Йорданка Фандъкова се срещна с кмета на Тел Авив г-н Рон Хулдаи. На срещата присъстваха Н.Пр.Посланикът на Израел в България г-жа Ирит Лилиан, Н.Пр.Димитър Михайлов – посланик на България в държавата Израел и заместник-кметът на София Ирина Савина. От години София и Тел Авив са приятелски градове и можем да черпим опит един от друг, каза кметът на Тел Авив Рон Хулдай. Кметовете разговаряха за сътрудничество в IT сектора, както и строителството на метрото, управлението на водите и третирането на отпадъците. В момента Тел Авив строи метро, като първият лъч, се очаква да бъде пуснат през 2021 г. Г-н Хулдай прие поканата на кметът Фандъкова да посети София, както и експерти от Тел Авив да се запознаят със строителството на софийското метро, което през последните години се разширява с нови над 20 км и в момента се изгражда трета линия. Тел Авив и София ще си сътрудничат в работата по насърчаване на IT сектора и създаването на стартъпи. През последните години секторът на IT технологиите е един от най-бързо развиващите се индустрии. София се нареди сред топ 3 на европейските градове по стартиращи компании в IT сектора, което привлича много млади хора, каза кметът Фандъкова. Тел Авив развива уъркшопи за предприемачи, отваря свои данни. Общината, както и София, прави хакатони. В тях участват много млади предприемачи, които обменят идеи, създават апликации и предлагат иновативни решения. Тел Авив работи и за създаването на зони за безплатен интернет. Кметът Фандъкова посочи, че Столична община създаде Общинска агенция за инвестиции, която има специален екип за работа със стартиращи компании. Обявихме Програма за финансиране на иновативни стартиращи предприятия. Кметовете разговаряха двата града да си сътрудничат и споделят опит в областта на иновациите и IT сектора. София ще почерпи опит от Тел Авив в използването и рециклирането на отпадни води. Над 80% от водата в домакинствата в Тел Авив се рециклира и се използва за напояване. През последните години развиваме зелената система на София и изграждаме системи за напояване, които ни помагат да поддържаме зелените паркове до късна есен, посочи кметът на София. Фандъкова заяви също, че заедно с еврейска общност, която е в София, и с посланика на Израел в България, обединяваме усилия в насърчаване на толерантността. София има много традиции в това отношение и работим съвместно с Организацията на евреите в България „Шалом“, с председател д-р Александър Оскар. По късно кметът на София Йорданка Фандъкова и зам.-кметът Ирина Савина посетиха мястото, където в Тел Авив ще бъде поставен паметник, близнак, на открития в София паметник на спасението, който е посветен на еврейска общност, спасена в годините на Втората световна война. Кметът на София Йорданка Фандъкова посети Израел в рамките на делегацията водена от министър-председателя на България Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Йорданка Фандъкова се срещна с кмета на Тел Авив"}
{"url": "https://trud.bg/%d0%bf%d0%be-25-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%80%d0%b8%d0%bc%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81/", "text": "По 25 години затвор получиха трима български граждани и афганистанец от съд в Унгария за смъртта на 71 мигранти, открити задушени в камион в Австрия през 2015 г., съобщи  . Четиримата бяха обвинени в убийство на 59 мъже, 8 жени и 4 деца, включително бебе, извършено в пика на мигрантската вълна към Европа. Срещу тях бяха повдигнати и обвинения за принадлежност към организирана престъпна група за трафик на хора. Присъдата бе произнесена от съд в унгарския град Кечкемет и може да бъде обжалвана. Телата на мигрантите от Сирия, Ирак и Афганистан бяха открити в изоставен камион в Австрия на 26 август 2015 г. Четиримата осъдени – афганистанец и трима български граждани, бяха въведени с белезници в препълнената съдебната зала от въоръжени полицаи с маски на лицата. Обвинения в трафик на хора бяха повдигнати и срещу няколко други членове на престъпната група. Те също бяха признати за виновни. Според обвинителния акт по време на пътя си от сръбско-унгарската граница към Австрия трафикантите игнорирали виковете на мигрантите в затворената задна част на камиона, които продължили да тропат по стените до смъртта си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " По 25 години затвор за тримата българи с камиона-ковчег, в който загинаха 71 мигранти"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b3%d0%bd%d0%b0-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f-%d0%b4%d0%b0%d0%bd/", "text": "Изпълнителна агенция Медицински одит (ИАМО) не е разследвала 11 смъртни случая през 2017 г. Около 6-7 от тях са смъртни случаи с деца и бебета. Един от тях касае пострадал и починал мъж при катастрофа, чието тяло е било освободено от болница, без да е извършена аутопсия. Друг фрапантен смъртен случай е на мъж, който бил приет с емболия, но медиците не са реагирали адекватно. За нито един от тези случаи няма данни прокуратурата да е била уведомявана, а в същото време ИАМО е приела, че те са маловажни. „През последните 3 години ИАМО е имитирала административно-наказателна дейност, а на практика не е вършила нищо“, коментира говорителят на главния прокурор Румяна Арнаудова. Тя обясни, че при смъртните случаи не е проверявано има ли лекарска грешка или професионална немърливост. Проверка на Върховната административна прокуратура (ВАП) в т.нар. медицински ДАНС е установила, че е приета наредба от ръководството, която противоречи на законодателството и обръща с главата надолу начина, по който се провеждат проверките в здравните заведения. По принцип екип извършва проверка, след което се изготвя констативен протокол има или няма нарушение. На базата на този протокол, при нарушения се издава наказателно постановление, което се представя на началника на агенцията. Порочната наредба, за която държавното обвинение има данни, че работи от 2015 г., променя изцяло начина на проверяване, обясни Арнаудова. Екип от проверяващи, за който не е ясно как се формира, прави проверка без тя да е назначена с писмена заповед на ръководството. Констатациите от проверката се обобщават в доклад, който отива директно при шефа на медицинския ДАНС и той преценява има ли нарушение или не. Повечето случаи са били прекратявани и нарушения не са установени. „Абсолютно недопустимо е санкциониращият орган за извършва констатации за нарушения“, категорична е Арнаудова. През 2017 г. началник на агенцията е Златица Петрова. Прокуратурата ще разследва нея и предшественика й за престъпления, извършени от длъжностни лица. „Не става дума за административна небрежност, а за умисъл“, добави говорителят на главния прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Прокуратурата погна медицинския ДАНС\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d1%8f-%d0%bf%d1%8a%d1%82-%d0%ba%d1%8a%d0%bc-%d1%81%d0%bb%d1%8a%d0%bd%d1%87%d0%b5%d0%b2-%d0%b1/", "text": "Разширеният път към Слънчев блряг е готов. Край на тапите, които се образуваха в отсечката между Поморие и Ахелой и изнервяха шофьорите, тръгнали за курорта. Министърът на регионалното развитие и благоустройството Николай Нанков ще открие разширението на пътя Слънчев бряг – Бургас в участъка между Поморие и Ахелой и обходния път на Ахелой в петък, съобщиха от МРРБ. Новоизграденото второ платно на първокласния път ще облекчи трафика през активния туристически сезон. Новото 4-лентово трасе е с обща дължина над 9 км. От тях 4,4 км са обходния път на Ахелой, а 4,7 км е реконструирания участък между Ахелой и Поморие. Проектите са изпълнени със средства от републиканския бюджет. На събитието е поканен да присъства министър-председателят Бойко Борисов. По- късно вечерта в курорта официално ще бъсе открит Сезон Лято 2018. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Откриват разширения път към Слънчев бряг"}
{"url": "https://trud.bg/%d1%81%d1%8a%d0%bd%d1%8f%d1%82-%d0%bd%d0%b0-%d0%bf%d0%b8%d0%bb%d0%b0%d1%82-%d0%b7%d0%b2%d1%83%d1%87%d0%b0-%d0%b8-%d0%b2-%d0%b0%d0%bd%d1%82%d0%b8%d1%87%d0%bd%d0%b8%d1%8f-%d1%82%d0%b5/", "text": "Здравословен проблем в семейството на Биаджони я спря да дирижира, Стефан Димитров похвали заместилия я диригент Георги Еленков Патрициански пир за душата сред естествения декор на Античния театър в Пловдив преживяха присъствалите на концерта „Сънят на Пилат” от Стефан Димитров. Древните руини импонираха на вечната история за любовта, вдъхновена от романа на Булгаков „Майсторът и Маргарита”. Сред публиката имаше хора, дошли специално от Варна и Стара Загора да чуят произведението. Те признаха, че за случая са препрочели романа – за да почувстват по-плътно музиката. За жалост, диригентът титуляр Любка Биаджони бе свалена от самолета за България, заради тежък здравословен проблем в семейството й. Стефан Димитров и оркестърът „София Симфоникс, обаче решиха, че не могат да лишат пловдивската публика от музикалния празник. Спасението дойде в лицето на Георги Еленков, диригент на хора, който отлично познава произведението, и е присъствал на всички репетиции. Мобилизацията от извънредната ситуация, желанието да представят „Сънят на Пилат” във възможно най-добра светлина, вдъхнови музикантите да извадят най-доброто от себе си. Стефан Димитров призна на финала, че е изключително доволен от различното темпо, продиктувано от атмосферата на Античния театър. В началото той не пропусна да благодари на фондация „Ценности” на Антонина Стоянова, която защити проекта за спектакъла пред Националния фонд „Култура” и се нагърби с цялата организация по реализацията му. Той отдаде дължимото на спомощестувателите от BEGExpo, ДСК, Legal mediator. Самата Антонина Стоянова бе на първия ред в амфитеатъра в компанията на Богдана Карадочева, Алекс Алексиев, д-р Мария Арсениева и арх. Стефан Добрев. Любопитното е, че самият Пилат Понтийски изслуша част от „Сънят на Пилат” онлайн. Изпълнителят на ролята на римския съдник във филма на Мел Гибсън „Страстите Христови” – Христо Шопов бе сред потребителите на Фейсбук, които изгледаха откъси от живото предаване от Античния театър. Небето също се включи в спектакъла като с няколко гръмотевици придаде допълнителен драматизъм на „Сънят на Пилат”, без да пророни и капка дъжд. Концертът бе безплатен, тъй като е в рамките на Културната програма на българското председателство на Съвета на Европейския съюз 2018.", "date": "2018.06.14", "title": " „Сънят на Пилат“ звуча и в Античния театър в Пловдив"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d0%bf%d0%be%d1%81%d1%82%d1%80%d0%be%d0%b9%d0%ba%d0%b0-%d0%b2-%d1%81%d0%b0%d0%bd%d0%b4%d0%b0%d0%bd/", "text": "Около 9 сутринта мълния пада върху постройка на ул. „Пирин” в Сандански. Пламва пожар – изгорели са животните – зайци и кокошки, информира  По случайност стопанинът не е бил в постройката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Мълния падна върху постройка в Сандански"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b3%d0%bb%d0%be%d0%b1%d0%b0%d0%bb%d0%b5%d0%bd-%d0%be%d1%82%d0%b3/", "text": "Папа Франциск призова за мултинационален отговор на нелегалната имиграция, защото проблемът често “надвишава възможностите и ресурсите” на отделните държави, предаде Асошиейтед прес. Апелът се съдържа в отправено от папата послание до провеждаща се днес конференция между Ватикана и Мексико, посветена на миграцията. Изявлението съвпадна с нарастващото напрежение в Европа, свързано с отказа на Италия да приеме кораб със спасени мигранти. Папа Франциск не спомена този конкретен случай в посланието си, но отрази дългосрочното недоволство на Италия, че е била оставена сама да се справя със стотиците хиляди мигранти, достигнали до нейните брегове през последните години, отбелязва АП. Държавният секретар на Ватикана кардинал Пиетро Паролин изрази увереност, че Италия ще поеме своята част, но трябва да има “общ отговор” на проблема, така че тя да не бъде оставяна сама. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Папа Франциск призова за глобален отговор на мигрантската криза"}
{"url": "https://trud.bg/%d0%b2%d0%be%d0%b4%d0%b0%d1%87-%d0%bd%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b1%d0%bb%d1%8a%d1%81%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%b2-%d1%80%d1%83/", "text": "Задържан е водач на лек автомобил, блъснал пътен полицай в Русе. Инцидентът е станал вчера сутринта, когато екип на сектор „Пътна полиция“ бил изпратен да извърши проверка на сигнал за неправилно паркирани моторни превозни средства в района на подземен паркинг, съобщиха от МВР. Служителят е откаран за преглед в болнично заведение, оказана му е медицинска помощ и освободен за домашно лечение. На 53-годишният мъж, който бил зад волана на лек автомобил „Алфа Ромео“, е наложена полицейска мярка за срок до 24 часа. По случая е образувано досъдебно производство за престъпление по чл. 342, ал. 1, пр. 3 от НК.", "date": "2018.06.14", "title": " Водач на автомобил блъсна полицай в Русе"}
{"url": "https://trud.bg/%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%bb%d0%b8%d0%bc%d0%b8%d1%82%d0%b8%d1%82%d0%b5-%d0%b7%d0%b0-%d0%bb%d1%8a%d1%87%d0%b5%d0%bb%d0%b5%d1%87%d0%b5%d0%bd%d0%b8%d0%b5/", "text": "Здравната каса отмени лимитите за лъчелечение, наложени от НЗОК, информира  Скандалът избухна вчера, след като стана ясно, че Здравната каса е въвела ограничения, които засягат всички центрове за лъчетерапия у нас. От гилдията коментираха, че зелена светлина кой кога да се лекува ще дават не лекуващите онколози, а комисия на Здравната каса. Ако пациентите надвишават наложените лимити, лечението им ще се отлага за следващи периоди. Днес пред здравната комисия министър Кирил Ананиев заяви, че лимитите са засягали само месец юни. Целта е била да се изчисли бюджетът до края на годината. НЗОК никога не е имала намерение да ограничава лечението на онкоболните, категоричен е Ананиев. След възникналото напрежение обаче институцията е изпратила писма на районните здравни каси, че се отменят ограниченията за месец юни. Сутринта председателят на БЛС коментира, че лимитите не са съгласувани с тях и ще реагират остро, ако дори на един пациент бъде отказано лечение. По време на заседанието си здравната комисия прекрати предсрочно мандата на управителя на НЗОК проф. Камен Плочев с 11 гласа “за” и 7 “против”. По закон предсрочното прекратяване на мандата на управителя на НЗОК става единствено с решение на Народното събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Отмениха лимитите за лъчелечение"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d0%bd-%d0%b7%d0%b0-%d1%88%d0%be%d1%84%d0%b8%d1%80%d0%b0%d0%bd%d0%b5-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%bf%d0%b0%d0%ba-%d1%81%d0%b8/", "text": "34-годишен за втори път е хванат в рамките на година да шофира без да има свидетелство за правоуправление, съобщиха от полицията в Разград. И.Р. от село Топчии вече имал наказание за същото провинение, след като бил засечен зад волана на кола на територията на Перник. Първата наказателна мярка явно не е стреснала мъжа, който отново си карал голфа. Този път попаднал на патрул, който проверявал в селото му късно вечерта в сряда. Срещу нарушителя е образувано бързо производство. По същия ред ще отговаря и млад водач, шофирал след употреба на наркотични вещества.18-годишният карал „Фолксваген Пасат” и попаднал на катаджии на бензиностанция в Исперих. Момчето от село Вазово дало положителна проба за амфетамин.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Наказван за шофиране без книжка пак си карал голфа"}
{"url": "https://trud.bg/%d0%b1%d0%b8%d0%b6%d1%83%d1%82%d0%b0-%d0%bd%d0%b0-%d0%bc%d0%b0%d1%80%d0%b8%d1%8f-%d0%b0%d0%bd%d1%82%d0%be%d0%b0%d0%bd%d0%b5%d1%82%d0%b0-%d1%89%d0%b5-%d0%b1%d1%8a%d0%b4%d0%b0%d1%82-%d0%bf%d1%80%d0%b5/", "text": "Бижута, принадлежали на Мария-Антоанета, съпругата на френския крал Луи XIV, ще бъдат предложени на търг в Женева, Швейцария, през есента, предаде Франс прес. Участниците в аукциона, който тръжна къща “Сотбис” ще организира на 12 ноември, ще могат да наддават за над 100 лота. Всички те са притежание на фамилията Бурбон-Парма. “Говорим за най-значимата колекция от бижута, предлагана някога на търг. Скъпоценностите, които досега не са показвани публично, ще дадат уникална представа за живота на тази фамилия през изминалите столетия”, казват от аукционна къща “Сотбис”. Една от звездите на търга се очаква да бъде диамантено висящо украшение (пендатив) с внушителна естествена перла. Оценката на бижуто е между 1 милион и 2 милиона долара.  Участниците ще могат да наддават и за чифт перлени обеци, оценен на между 30 000 и 50 000 долара, както и за колие с над 300 естествени перли с оценка между 200 000 и 300 000 долара.  За комплект от накити, включващ 95 диаманта, сред които пет тип солитер, се очаква да бъде платена сума между 300 000 и 500 000 долара. На търга ще бъде предложена и диамантена тиара – сватбен подарък от император Франц Йосиф за една от потомките му, ерцхерцогиня Мария Анна Австрийска. Оценката на диадемата, изработена от основаната през 1814 г. виенска бижутерска къща “Кьохерт”, е между 80 000 и 120 000 долара. През март 1791 г., когато крал Луи XIV, съпругата му и децата им се подготвят за бягство от Франция и Революцията, опитът за което впоследствие е осуетен, кралските бижута са изпратени в Брюксел, където пребивава доверено лице на Мария-Антоанета. Довереникът ги приема и ги предава на австрийския император и племенник на кралицата. По-късно императорът ги връща на дъщерята на Мария-Антоанета, Мария Тереза Френска. Мария-Антоанета е гилотинирана на 16 октомври 1793 г., припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Бижута на Мария-Антоанета ще бъдат предложени на търг в Женева"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f-%d0%bd%d0%be%d0%b2%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f-%d0%b2-%d0%b3%d1%8a%d1%80%d1%86%d0%b8%d1%8f-%d0%b2%d0%bd%d0%b0%d1%81/", "text": "Най-голямата опозиционна партия в Гърция – „Нова демокрация“ ще внесе вот на недоверие срещу правителството на премиера Алексис Ципрас, съобщи “Ройтерс”. Поводът е споразумението за името на Македония, което Атина и Скопие обявиха по-рано тази седмица. Новината беше потвърдена от лидера на партията Кириакос Мицотакис. Председателят на парламента Никос Вуцис заяви, че вотът ще бъде внесен в 17 ч. местно време в четвъртък, веднага след приключването на гласуването за реформите от спасителния план за Гърция. Младшият коалиционен партньор на правителството на Ципрас – партията „Независими гърци“, също обяви, че няма да подкрепи споразумението за името, но и няма да предприема действия за свалянето на управляващия кабинет. Управляващата коалиция има общо 154 места от общо 300-членния парламент на Атина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Партия “Нова демокрация” в Гърция внася вот на недоверие срещу правителството на Ципрас"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5%d1%88%d0%b5-%d0%b4%d0%b0-%d0%b5-%d0%bf%d1%80%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be-%d0%b4/", "text": "Как ще се казва Македония, дали гърците ще приемат това име, е работа на гръцкия и македонския народ. Ако не се придвижи този въпрос, аз не само не съм оптимист, ставам пълен песимист за развитието на Балканите. Това каза премиерът Бойко Борисов на брифинг на летище София. Щеше да е предателство след срещата вчера от 120 секунди между Зоран Заев и Георге Иванов, нямаше да е честно аз днес да го посрещам с почести и фанфари в София, обясни Борисов. Какъв диалог днес да проведа днес? Какво да му кажа – много хубаво си направил, попита премиерът. Нека да преспим, да го обмислим пак, призова той. Положихме такива усилия да подпишем договора за добросъседство. Вродената ми скромност ми пречи да посоча, че поколения политици преди мен не го направиха, изтъкна премиерът. Иванов беше гост на Румен Радев, той нямаше как да не го приеме. Аз показвам своето отношение към моите колеги Заев и Ципрас – политически опоненти-социалисти, но смели и отговорни, добави Борисов. Президентът само това прави – да ме критикува, няма да се вкарвам в тази тема, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Бойко Борисов: Щеше да е предателство да приема Георге Иванов\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%89%d0%b5-%d0%bd%d0%b0%d0%bb%d0%b0%d0%b3%d0%b0-%d0%bd%d0%be%d0%b2%d0%b8-%d0%b7%d0%b2%d0%b5%d0%b7%d0%b4%d0%b8/", "text": "Мъжкият национален отбор няма да покаже най-доброто си лице в турнира от Лигата на нациите във Варна, но селекционерът Пламен Константинов е решен да превърне дефекта в ефект и да наложи нови звезди в тима. „Организаторите на Лигата искаха в нея да играят най-добрите, но това е невъзможно – призна Константинов. – По-реалистичният вариант е това да е турнир, на който изгряват нови звезди.“ Селекционерът бе изненадан с торта и плюшено лъвче по случай 45-ия си рожден ден, а още един подарът бе новината за завръщането на Георги Братоев в състава. Разпределителят стъпи накриво в София преди две седмици, но се възстанови от изкълчването по-рано от очакваното. „Ротациите в отбора са принудителни – заяви селекционерът. – Не можем да ползваме Ники Николов и Теодор Тодоров. Надявам се за световното да са на линия. От седем, които планирах да играят на игрището, сега имам само двама.“ Днес от 18,30 часа е първият мач на „лъвовете“ срещу Франция, а 3 часа по-рано е първият мач между Бразилия и Канада. „За нас е удоволствие да играем в тази група, защото нивото е много високо – заяви треньорът на „петлите“ Лоран Тили. – Всички отбори имат различни стилове и ще трябва да се приспособяваме.“ Добри новини получи и бразилският треньор Ренан дел Зото. Звездата му Бруно Резенде, който получи травма на първата тренировка във Варна, ще бъде готов за мача с Канада.", "date": "2018.06.14", "title": " Константинов ще налага нови звезди"}
{"url": "https://trud.bg/%d0%b0%d1%80%d0%b0%d0%b1%d0%b8-%d0%b2%d1%80%d1%8a%d1%89%d0%b0%d1%82-%d0%bf%d0%b5%d0%b9%d1%87%d0%b5%d0%b2%d0%b0-%d0%bd%d0%b0-%d0%ba%d0%b8%d0%bb%d0%b8%d0%bc%d0%b0/", "text": "Симона Пейчева ще се завърне на килима десет години след края на кариерата си. Тройната световна шампионка по художествена гимнастика от Мадрид 2001 ще участва в международен турнир по художествена гимнастика в Дубай (ОАЕ). 33-годишната българка е поканена от местен клуб и ще играе съчетание по избор с топка или без уред. „От един месец тренирам усилено – заяви Пейчева. – За последно съм играла на състезание в САЩ преди две години.“ Състезанието в Дубай се провежда за трета поредна година и по традиция кани най-изявените звезди на спорта. Преди година специален гост бе двукратната олимпийска шампионка Евгения Канаева (Русия).", "date": "2018.06.14", "title": " Араби връщат Пейчева на килима"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%b8%d1%81%d0%ba%d0%b0-%d0%ba%d0%be%d0%bd%d1%81%d0%b5%d1%81%d1%83%d1%81-%d0%b2-%d0%b5%d1%81-%d0%b7%d0%b0-%d0%bc%d0%b0%d1%87%d1%84%d0%b8%d0%ba%d1%81%d0%b8%d0%bd/", "text": "Спортният министър Красен Кралев призова за консенсус на политическо ниво в ЕС в борбата срещу уредените мачове. По покана на руския си колега Павел Колобко той участва в Москва в работна среща, посветена на манипулациите в спортни състезания. Пред останалите делегати Кралев отново коментира, че конвенцията от Маколин срещу мачфиксинга трябва да бъде приета възможно най-скоро. Единствено Малта от ЕС не е ратифицирала конвенцията.  „Гордея се, че по време на българското председателство успяхме да върнем в дневния ред на ЕС темата с уреждането на мачове, която беше в застой в последните години“, каза Кралев. Той покани руския министър Павел Колобко да посети в България през септември, когато България е домакин на световни първенства по гребане, художествена гимнастика и волейбол. Кралев бе гост на откриването на мондиала в Москва.", "date": "2018.06.14", "title": " Кралев иска консенсус в ЕС за мачфиксинга"}
{"url": "https://trud.bg/%d0%b6%d0%b8%d0%bb%d0%b8%d1%89%d0%bd%d0%b8%d1%8f%d1%82-%d1%84%d0%be%d0%bd%d0%b4-%d1%81%d0%ba%d0%b0%d1%80%d0%b0-%d1%86%d0%b0%d1%86%d0%b0%d1%80%d0%be%d0%b2-%d0%b8-%d0%bf%d0%b0%d0%bd%d0%be%d0%b2/", "text": "Пленумът на ВСС реши с 24 гласа „за“ и в отсъствието на Атанаска Дишева, да бъде възложено на комисия да изготви и внесе предложения за промени в реда за ползване на ведомствени жилища. Предложението за промените, които ще затегнат контрола, е на главния прокурор Сотир Цацаров и на председателя на Върховния административен съд (ВАС) Георги Чолаков, които обясниха накратко какви да идеите и дадоха начало на кратка дискусия, която се превърна в спор от личен характер между Цацаров и шефа на Върховния касационен съд (ВКС) Лозан Панов. Цацаров обясни, че в предложението е залегнала идеята да няма разделение между ведомствени и служебни апартаменти. Той предложи и да се предвиди създаването на резервен фонд, в който временно да бъдат настанявани магистрати. Това настаняване да трае не повече от 6 месеца и в случай, че жилищата им са негодни са обитаване заради аварии, бедсвия или други. Предлага се и за настаняване във ведомствено жилище да кандидатстват само магистрати и служители, които имат жилищна нужда. В момента в тази категория попадат всички, които не притежават собствено жилише в София. Предложението, както обясни главният прокурор, е да се преценява цялостното имотно състояние на кандидата за настаняване във ведомствен апартамент. „Според нас това се налага и от станали публично известни факти относно ползване под наем на такова жилище от член на ВСС. Именно те, както и силно негативната реакция в магистратската общност, налага преосмисляне на начина на ползване на жилищния фонд на съдебната власт“, коментира Цацаров, но не спомена имена. Става дума за Атанаска Дишева, която не присъстваше на заседанието на пленума на ВСС. Както „Труд“ писа, през 2006 г. тя получава ведомствено жилище, след като се мести от Варна на работа във Върховния административен съд. През 2016 г. семейството й е купило жилище във Варна, но въпреки всичко продължава да обитава ведомствен апартамент от 173 кв. метра срещу 202 лева наем. Чуха се различни предложения за промени, сред които бяха това ведомствено жилище да се ползва за срок не по-дълъг от 5 години. По време на дебата Лозан Панов каза, че е работил с Цацаров и в предишния ВСС, където също се е случвало да бъде обсъждан въпроса за настаняването на магистрати и служители в апартаменти на ВСС. Панов посочи, че тогава главният прокурор не е възразявал срещу реда и критериите, по които се кандидатства за жилище. Позволи си и да коментира, че Георги Чолаков не е участвал в тези дебати, заради което позицията му е принципна, но има съмнения колко принципна е тази на Цацаров. Според председателя на ВКС целта е да се засегне един член на ВСС, визирайки Дишева. Панов изрази съмнения и колко свободен е главния прокурор от зависимости. Цацров от своя страна призова дебатът да не се превръща в нападки от личен характер. „С постоянните си нападки няма да станете по-велик в очите на колегите си“, отвърна Цацаров и призова Панов да си припомни кога за последен път са говорили нормално като колеги.", "date": "2018.06.14", "title": " Жилищният фонд скара Цацаров и Панов\t\t\t"}
{"url": "https://trud.bg/%d0%b1%d0%b5%d0%b7-%d0%bd%d0%b0%d0%b4%d0%b0%d0%bb-%d0%bd%d0%b0-%d1%82%d1%83%d1%80%d0%bd%d0%b8%d1%80%d0%b0-%d0%b2-%d0%ba%d1%83%d0%b8%d0%bd%d1%81/", "text": "Тенисист №1 в света Рафаел Надал даде нова храна на слуховете, че смята да пропусне сезона на трева. Испанецът бе заявил участие на турнира в Куинс идната седмица, но вчера обяви, че се оттегля. Възможно е 11-кратният шампион от „Ролан Гарос“ да пропусне и „Уимбълдън“. Григор Димитров пък очаква с големи надежди надпреварата. „Много съм щастлив да се върна, тук постигнах едни от най-добрите победи в кариерата си“, призна българинът. Роджър Федерер, който се завърна в игра, след като пропусна сезона на клей, пък уплаши феновете си. Маестрото от Швейцария призна, че отново чувства болки в гърба след победата с 3:6, 6:4, 6:2 над Миша Зверев (Германия) в първия кръг на турнира в Щутгарт.", "date": "2018.06.14", "title": " Без Надал на турнира в Куинс"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%82/", "text": "Правителството трябва да работи в услуга на обществото и когато то предлага теми за обсъждане, да търси баланса и в диалог да се опитва да предложи най-добрите решения. Това заяви министърът на туризма Николина Ангелкова по повод изявления на вицепремиера Валери Симеонов, че тя го саботира по темата за нощния покой с предложението си големите комплекси да бъдат разделени на зони за отдих и за купони. “От 2 г. обсъждаме статута на националните курорти. Смятаме, че кметовете и бизнесът по места най-добре знаят как да ги развиват и затова предлагаме да им се дадат съответните правомощия”, уточни Ангелкова. Тя бе категорична, че не е задължително всеки национален курорт да има различни зони. “Решението ще е на местната власт и бранша. Ако те преценят, Албена, например, може изцяло да стане курорт за семеен отдих. На Слънчев бряг и Златни пясъци, където се развива и младежки туризъм, може да се обособят парти зони и такива за отдих и всеки един гост да избира къде да отседне. В това няма нищо незаконно. Не можем с лека ръка да обявим, че от утре ще развиваме само един вид туризъм”, коментира Ангелкова. Тя припомни, че предложението на МТ е било подкрепено от всички големи туроператори, от Борда по туризъм и от кметовете. Решението е в ръцете на законодателната власт, но се надявам тя също да се вслуша в гласа на бранша, заключи министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Николина Ангелкова: Правителството трябва да работи в услуга на обществото"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b7%d0%b0%d0%bf%d0%be%d1%87%d0%b2%d0%b0-%d1%81-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5/", "text": "Александър Везенков се присъединява към лагера на националния отбор по баскетбол, който се готви за световните квалификации с Исландия и Чехия. 206-сантиметровото крило най-сетне се прибра в България, след като получи разрешение от клубния си отбор „Барселона“ и днес ще направи първа тренировка с избраниците на Любомир Минчев. Играчът на румънския „Стяуа“ Павел Маринов пък се присъединява към тима в понеделник. Междувременно баскетболистите посетиха съотборника си Павлин Иванов, който претърпя операция на коляното. Крилото ще се възстановява 6 месеца.", "date": "2018.06.14", "title": " Везенков започва с националите"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b2%d0%be%d0%b4%d0%b0%d1%87-%d0%b7%d0%b0%d1%80%d0%b0%d0%b4%d0%b8-%d0%b7%d0%b2%d0%b5/", "text": "43-годишният украинец Игор Труховский, който в понеделник премаза с тир микробус, с две семейства пътуващи в него, бил пиян зад волана. При катастрофата на място загина шофьора на микробуса, в който е имало 3 деца. Украинецът разтоварил в Шумен товара си от Украйна и трябвало да продължи към Гърция. Около 10 пъти е пътувал през България, два пъти е минавал през Ришкия проход. „В неделя вечерта пих алкохол, може би беше около 17 часа. Пих водка, не мога да уточня колко съм изпил. Не съм ги броил.“, каза пред съда в четвъртък, когато бе гледана мярката му за неотклонение, Труховский. Магистратите постановиха той да остане в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Съдът остави в ареста водач заради зверско птп\t\t\t"}
{"url": "https://trud.bg/%d0%b1%d0%be%d0%ba%d1%81-%d0%b7%d0%b0%d0%b4-%d1%80%d0%b5%d1%88%d0%b5%d1%82%d0%ba%d0%b8%d1%82%d0%b5-%d0%bd%d0%b0-%d0%ba%d1%80%d0%b5%d0%bc%d0%b8%d0%ba%d0%be%d0%b2%d1%81%d0%ba%d0%b8%d1%8f-%d0%b7%d0%b0/", "text": "Затворници от цялата страна се боксираха в Кремиковския затвор. Мотото на шестия републикански турнир е “С ръкавици срещу наркотиците и агресията”. Сили премериха мъже от затворите в София, Кремиковци, Стара Загора, Плевен, Варна и Ловеч. По време на 12-те срещи злобата остана само спортна и в рамките на двубоя, а извън ринга преобладаваха спортсменските настроения. Състезанието за осъдени се организира от Българската федерация по бокс и Главна дирекция “Изпълнение на наказанията”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Бокс зад решетките на Кремиковския затвор"}
{"url": "https://trud.bg/%d0%bf%d0%be%d0%b3%d0%b2%d0%b0%d1%82-%d0%b0%d0%b2%d1%82%d0%be%d0%b4%d0%b6%d0%b8%d0%b3%d0%b8%d1%82%d0%b8-%d0%b7%d0%b0%d1%80%d0%b0%d0%b4%d0%b8-%d0%b3%d0%be%d0%bd%d0%ba%d0%b8-%d0%b2-%d1%82%d1%8a%d1%80/", "text": "Община Велико Търново и Районното управление на полицията в Старата столица предприемат мерки срещу автомобилни гонки. Дрифтовете се правят масово по бул. „България“. Повод са постъпили сигнали от жители на Старата столица, станали свидетели на шофиране с висока скорост или по демонстративен начин в района на булеварда от кръстовището с ул. „Беляковско шосе“ и ул. „Полтава“ до западния пътен възел. Необходимостта от засилен контрол бе обсъдена по време на заседание на транспортната комисия в общината, провело се под ръководството на зам.-кмета проф. Георги Камарашев. Като възможно решение бе предложено монтиране на записващи камери с най-съвременна оптика, позволяващи детайлно разчитане на регистрационните номера на автомобилите и нощно време. Обсъдено бе и поставянето на снимачно устройство, което ще записва скоростта на движение. Изненадващи полицейски акции в района също ще бъдат част от мерките срещу демонстративното шофиране. „Апелираме към всеки, станал свидетел на подобни нарушения, веднага да се обади на тел. 112 и да съобщи и регистрационните номера на автомобилите“, коментира проф. Георги Камарашев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Погват автоджигити заради гонки в Търново"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd-%d1%81%d1%8a%d0%b4-%d0%be%d1%81%d1%82%d0%b0/", "text": "Апелативен специализиран наказателен съд е потвърдил определението от 7 юни на Специализирания наказателен съд, с което по отношение на собственика на мандрата в Елена Стефан Василев е взета мярка за неотклонение „задържане под стража“. Магистратите, след като се запозна с доказателствата, намира , че има опасност обвиняемият да извърши престъпление. „Реалната опасност се извежда от тежестта на повдигнатите обвинения, които са две, второто от които за продължавана престъпна дейност, гласните и писмени доказателства, размера на данъчното задължение от 900 000 лева, с което е ощетена данъчната система на Република България с оглед предполагаемия предмет на разследване”, се казва в съдебното определение, което е окончателно и не подлежи на обжалване. Стефан Василев беше арестуван при специализирана полицейска операция и беше обвинен в организирането на престъпна група за укриване на данъчни задължения. Според обвинението само за първите 4 месеца на 2018 г. мандраджията е укрил 900 000 лв. налог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Апелативният специализиран съд остави в ареста собственика на мандрата в Елена\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bd%d0%b0-%d1%81%d1%8a%d0%b4-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%bf%d0%be-%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d0%b5/", "text": "Двама мъже на 21 и 22 години, които са заподозрени в подготвяне на атентат във Франция в името на групировката “Ислямска държава”, днес бяха изправени на съд и им бе поставена мярка за неотклонение “задържане под стража”, предаде Франс прес. При обиски след ареста им в събота са намерени ножове, детонатор и пропагандни материали на ИД, съобщиха запознати с разследването източници. “На този етап планът им е неизяснен, но според някои данни са смятали да нападат хомосексуални”, казаха източниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Двама на съд във Франция по подозрение в подготвка на атентат в името на “Ислямска държава”"}
{"url": "https://trud.bg/%d0%bd%d0%be%d0%b2-%d1%81%d0%b5%d0%b7%d0%be%d0%bd-%d0%b8-%d1%81%d1%82%d0%b0%d1%80%d0%b8-%d0%bc%d1%83%d1%86%d1%83%d0%bd%d0%b8-%d0%b2-%d0%bb%d0%b5%d0%b2%d1%81%d0%ba%d0%b8/", "text": "Отборът на „Левски“ започна подготовката за новия сезон със старите муцуни и без нови попълнения. Освен Роман Прохазка, тръгнал си като свободен агент, договор не подписа и друг сърцат играч – Васил Панайотов. Халфът не успя да постигне споразумение с ръководството и напусна. „Благодаря на феновете, които ме приеха скептично, но след това ми дадоха цялата си любов“, написа Панайотов във фейсбук. „Очакванията са, че ще ги заменим с нови по-добри играчи – заяви Делио Роси, треньорът на „Левски“. – Нуждаем се от две-три класни попълнения. Не искам просто едно лице да бъде сменено с друго. Ако ще е така, бих задържал момчетата от миналата година. Съжалявам за Прохазка и Панайотов, обаче няма незаменими. Това важи и за треньорите.“ „Синьото“ ръководство води тежки преговори с Антонио Вутов и неговите мениджъри за оставането му в клуба. Роси иска юношата на тима да бъде привлечена за постоянно. На „Герена“ продължават да търсят спортен директор. В Австрия твърдят, че собственикът на „сините“ Спас Русев сяда на финални преговори с Вилибалд Рутенщайнер. „Човек на този пост ще е връзката между мен и ръководството, като той също ще има принос към подобряването на отбора“, заяви Роси. Треньорът добави, че на световното първенство в Русия ще вика за Исландия, заради „синия“ играч Холмар Ейолфсон. „Бразилия и Франция са много добри, харесват ми и Белгия, но ще победи Германия“, прогнозира италианецът.", "date": "2018.06.14", "title": " Нов сезон и стари муцуни в „Левски“"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b8-%d0%b4%d0%be%d0%bd%d0%b0%d0%bb%d0%b4-%d1%82%d1%80/", "text": "Руският президент Владимир Путин високо оцени срещата между американския президент Доналд Тръмп и севернокорейския лидер Ким Чен-ун и каза, че тя е намалила заплахата от голям конфликт и е създала основа за уреждане на корейския въпрос, предаде ТАСС. “Приветстваме и високо оценяваме резултатите от срещата между лидера на Северна Корея другаря Ким Чен-ун и президента на Съединените американски щати господин Тръмп”, заяви Путин на среща в Кремъл с председателя на севернокорейския парламент Ким Йон-нам. Путин каза, че конфронтацията заради Северна Корея е “разтревожила целия свят и е могла да доведе до сериозни последици, включително голям военен конфликт”. Според него срещата между Тръмп и Ким е помогнала да “бъде отхвърлен този неблагоприятен сценарий и е породила изгледи за решаване на всички проблеми с мирни и дипломатически средства”. Путин също така приветства контактите между лидерите на Северна и Южна Корея. Председателят на севернокорейския парламент предаде на Путин лично послание от Ким Чен-ун. Путин потвърди поканата към севернокорейския лидер да посети Русия. По думите му посещението може да бъде за отделна среща, а може и да е свързано с Източния икономически форум във Владивосток през септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Путин: Срещата на Ким Чен-ун и Доналд Тръмп намали заплахата от конфликт"}
{"url": "https://trud.bg/%d0%bd%d0%be%d0%b2-%d1%81%d0%be%d1%84%d1%82%d1%83%d0%b5%d1%80-%d0%b2-%d0%ba%d0%b0%d1%82-%d0%b7%d0%b0%d0%bb%d0%b8%d1%87%d0%b0%d0%b2%d0%b0-%d0%b0%d0%b2%d1%82%d0%be%d0%bc%d0%b0%d1%82%d0%b8%d1%87%d0%bd/", "text": "МВР въведе нов софтуер, който автоматично заличава регистрацията на лек автомобил, който не е бил прехвърлен до 2 месеца след продажбата на името на новия си собственик. Глобата, която ще се налага на закупилия колата е 200 лева, информира  Още в края на миналата година влезе в сила изменение на закона за движение по пътищата, което предвижда служебното прекратяване на регистрацията, ако новият собственик на колата не я прехвърли на свое име. Заради подобни пропуски в закона наши сънародници, продали колите, си бяха обвинени в Гърция в подпомагане на трафик на мигранти, след като купувачите не прехвърлиха собствеността по документи и използваха лекия автомобил за престъпление в южната ни съседка. От 12 юни тази година в” Пътна полиция” заработи и новата електронна система, която следи регистрацията на автомобилите. Освен това от март месец е изградена и връзка между МВР и нотариалната камара, която да следи за промяна на собствеността на превозните средства у нас. От МВР напомнят още, че управлението на автомобил, който не е регистриран, е престъпление по силата на закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Нов софтуер в КАТ заличава автоматично регистрациите на непрехвърлени автомобили"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%b2%d0%b5%d1%82%d0%be/", "text": "Започна церемонията по откриването на Световното първенство по футбол на стадион “Лужники” в Москва. Арената ще приеме от 18,00 часа първия мач от програмата на Мондиал 2018 между домакините от Русия и Саудитска Арабия. На трибуните за дебютната среща ще бъде президентът на Русия – Владимир Путин, а за доброто настроение на публиката преди това ще се погрижи британският изпълнител Роби Уилямс. Домакините похарчиха между 12 и 14 млрд. евро около организацията за голямото събитие, което за първи път ще се проведе в страна от Източна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Гледайте на живо откриването на Световното първенство по футбол в Русия"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b4%d0%be%d0%b2%d0%be%d0%bb%d0%b5%d0%bd-%d1%81%d1%8a%d0%bc-%d1%87%d0%b5-%d0%ba%d0%b0%d1%83%d0%b7%d0%b0%d1%82%d0%b0-%d0%b7/", "text": "Доволен съм, че каузата за децата със специални дарби обедини управляващи и опозиция. Това коментира председателят на групата на БСП в СОС и лидер на столичните социалисти Калоян Паргов. По негова инициатива по време на редовната сесия на Столичния общински съвет в четвъртък бяха организирани изложба и благотворителен базар на картини, рисувани от деца със специални дарби или т. нар. дислексици, с помощта на именития български художник Иван Яхнаджиев. Идеята за осъществяването на благотворителното събитие в Столична община е на новия председател на Младежкото обединение към РС на БСП в “Илинден” Лин Нго, която помага за каузата на Мария Виденова, създател и управител на Агенция за социално развитие “Инсиеме”. Тримата присъстваха на сесията на СОС и запознаха общинските съветници с каузата, за която работят. “Когато говорим за подобни проблеми и каузи, хората лесно откликват, но трудно продължават да ги подкрепят и да се борят за реализация на целите си, коментира Калоян Паргов. – Много е важно да бъдем упорити по пътя, по който тръгваме днес с изложбата и благотворителния базар. Благодаря на колегите в СОС, че толкова бързо се отзоваха и си купиха картини. Доволен съм, че тази кауза успя да обедини всички партии в общинския съвет. И се надявам да бъдем също така обединени и в края на годината, когато БСП ще предложи в Бюджет 2019 да бъдат заделени средства за изграждане на общински център за работа с даровити деца. Вярвам, че така, както днес всички сме с отворени сърца към тези деца, така и тогава всички ще се обединим в подкрепа на това наше предложение. Защото каузата на даровитите деца не бива да бъде политизирана. Тези деца са богатство за България и трябва всички да се грижим за тях. Защото един ден със своя талант те ще бъдат част от обществения социално-икономически живот на страната ни”. Благодаря на Калоян Паргов, че заедно днес подарихме самочувствие на тези деца, каза именитият български жудожник Иван Яхнаджиев, който развива таланта им в изобразителното изкуство. “Децата не могат да излъжат в своите произведения в цветове, коментира още той. – Те правят и показват това, което чувстват. И всичко това, което направи днес господин Паргов заедно с останалите общински съветници, е огромен жест към всички нас”. Създателят и управител на Агенция за социално развитие “Инсиеме” Мария Виденова обясни, че в България в момента не съществува център за работа с деца със специални дарби. “Затова много благодаря на Калоян Паргов, че прегърна идеята и реагира толкова бързо. Нашите нужди са огромни, коментира тя. – В момента в България много самозвани специалисти в какви ли не вълшебни центрове паразитират изцяло в сферата на сивата икономика около проблематиката на тези деца. Позволяват си да ги заклеймяват. Заклеймяват ги документално с диагнози, с телкове, заклеймяват ги по начин, който е недопустим в европейска страна в 21-и век. Нашата цел е, освен да ги извадим от групата на ТЕЛК, да ги извадим и от групата на децата със специални образователни потребности, както правят в развитите страни. Много европейски държави вече са направили това, а България изостава. Затова политическата подкрепа ни е изключително необходима. Нужни са правила и контрол, необходимо е да има единен общински център, който да осигури възможност за грижа за тези деца със специални дарби или т.нар. дислексици. За тях е характерно, че имат ниски показатели в училище, но за сметка на това са с много високо IQ и голяма дарба в дадена насока. В България има огромен брой деца с високо IQ и ние трябва да ги предпазим и да им дадем възможност да се развиват”. Новият председател на младежката организация на БСП в район “Илинден” Лин Нго добави, че изложбата и благотворителната разпродажба на картини в Столична община е само началото на цялостна кампания в подкрепа на децата със специални дарби. “Вярвам, че можем да бъдем полезни за тази кауза, затова положихме толкова много усилия да реализираме първата крачка, коментира тя. – Сега предстои да продължим по този път. Планираме още подобни събития, за които скоро ще говорим пак. С младежите от район „Илинден“ сме се насочили към организация на различни социални кампании с помощта на нашия председател Владимир Данев, който също е общински съветник. Тепърва предстои да работим в тази сфера и да постигаме успехи”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Калоян Паргов: Доволен съм, че каузата за децата със специални дарби обедини управляващи и опозиция"}
{"url": "https://trud.bg/%d0%bf%d0%b8%d1%80%d0%b8%d0%bd-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%b4%d1%8a%d0%b2%d0%ba%d0%b0-%d0%bd%d0%b0-%d0%b4%d0%b5%d1%81%d0%bd/", "text": "Очернящи кампании срещу инвестиционни проекти, които са от значение за развитието на българската икономика или на отделни региони на страната – само с това се занимава от създаването си преди 2 месеца „дясното“ обединение „Демократична България“. Сключилите политически брак по сметка „Да, България“, ДСБ и ПП „Зелените“ само за 60 дни избълваха купища лъжи за строежа на магистрала „Струма“ през Кресненското дефиле, рестартът на АЕЦ „Белене“, изграждането на втори кабинков лифт в Банско, плановете за газова диверсификация. Разбира се, когато социолозите дават на „новото дясно“ смехотворните 2% подкрепа, неговите създатели, все до болка познати стари политически муцуни, няма какво друго да направят, освен да разчитат на фалшиви каузи. Поредната политическа дъвка, с която атакуват управляващата коалиция, е казусът с концесията на ски зона „Банско“ в Национален парк „Пирин“. Във вторник   заради сигнала на ПП „Зелените“ от края на февруари. В него формацията, която е едно й също със саботьор номер 1 на българския туризъм – коалицията „За да остане природа в България“, поиска проверка на концесионния договор между държавата и Юлен АД. От държавното обвинение не казаха нищо ново – споразумението, сключено през 2001 година не отговаря на съвременното българско законодателство и трябва да се коригира. До същия извод стигна създадената през 2015 година Междуведомствена работна група (МРГ), сформирана с личното нареждане на премира Бойко Борисов. В МРГ имаше представители на Министерски съвет, Министерство на финансите, Министерство на околната среда и водите, Министерство на регионалното развитие, Министерството на туризма, Министерство на младежта и спорта, Министерство на образованието, ДНСК и Агенцията по кадастър. След година работа от Групата обявиха това, което каза прокуратурата онзи ден. Тя, също като МРГ преди 2 години, направи предписание към Министерския съвет да предприеме „незабавни действия за изменение и допълнение на концесионния договор от 21.12.2001 г. с Юлен АД при съобразяване с разпоредбите на действащото законодателство“. Но „десните“ вместо да се скрият в миша дупка, свикаха пресконференция. На нея бяха Христо Иванов, лидер на „Да, България“, Атанас Атанасов, шеф на ДСБ, Борислав Сандов от ПП „Зелените“ и бившият шеф на парк „Витоша“ Тома Белев. Те използваха уж гражданската кауза за Пирин да прокарат редица безумия – от оставката на главния прокурор Сотир Цацаров до тайна сделка между премиера Бойко Борисов и руския президент Владимир Путин (виж карето). Но най-важното бе казаното от Атанас Атанасов: „Когато през зимата протестирахме за Пирин…“. Тази изпусната фраза потвърждава това, за което „Труд“ пише от началото на протестите, започнали след решението на правителството за частично изменение на действащия План за управление на НП „Пирин“ – че няма нищо гражданско в инициативата уж в защита на планината. Става въпрос за политически амбиции на шепа хора. Протестите бяха започнати от „зелените“, които през април влязоха в „Демократична България“. Но още през зимата под прозорците на МС да скандират „Пирин“ и „Оставка“ се бяха подредили Христо Иванов, Радан Кънев, Атанас Атанасов – до един провалени политици. А всъщност изменението на Плана бе, за да се гарантира развитието на зимния туризъм в Банско и в цяла България. Защото не само Планът за управление на НП „Пирин“ е рестриктивен и не позволява модернизация на съоръженията за зимен спорт. Същата е ситуацията и с голяма част от Националните и природните паркове. Навсякъде зимният туризъм е блокиран със забрани, умишлено прокарани през годините от „зелените“. Те са известни с начина си на действие – ако не им се угоди, организират протести, блокират кръстовища и така изнудват властите. Сега към тази шайка са се присламчили „Да, България“ и ДСБ, като се опитват да организират народно недоволство с фалшивата кауза за Пирин. Очевидно не им се получава, защото на протестите вече се събират по 10 души. Просто хората виждат как зад всички скандирания прозира личният и финансов интерес на няколко души, провалили се в политиката. Колкото до Атанас Атанасов, не е лошо да му се напомни, че концесионният договор бе подготвен от управлението на Иван Костов (1997-2001), от което и той бе важна част като шеф на разузнаването. През 2004-а генералът отиде в партията на Костов – ДСБ, където бе негова дясна ръка. Иронията е, че самият Иван Костов през април изказа недоволство, че „еколозите“ са част от „Демократична България“. „Зелените“ атакуват точно концесиите, които ние сме дали (ОДС – б.а.). Атакуват частната инициатива, от която всички се храним“, каза бившият премиер.  В крайна сметка фактите са ясни – договорът трябва да се промени, защото е остарял, в него има грешки. Необходимо МС да предприеме действия за коригиране. Без да се съобразява с лъжите на „десните“. Фантазии и мечти  По време на брифинга на „десните“ за Пирин, Христо Иванов така се отплесна, че присъстващите се чудеха дали не са объркали събитието.  Проваленият правосъден министър развихри фантазията си и обясни, че основната цел на официалната визита на Бойко Борисов в Москва била да се примоли на руския президент Владимир Путин да не влиза в затвора. Според Иванов, който в миналото има несполучливи писателски напъни, Борисов е притеснен, че скоро ще падне от власт и ще се озове зад решетките.", "date": "2018.06.14", "title": " Пирин – политическата дъвка на „десните“\t\t\t"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%82%d0%b2%d0%be%d1%80%d1%87%d0%b5%d1%81%d0%ba%d0%b8%d1%8f-%d0%bf%d1%80%d0%be%d1%86%d0%b5%d1%81/", "text": "Изложба в музея “Фабр” в Монпелие в Южна Франция представя постоянно подновяващия се творчески процес у Пабло Пикасо, предаде Франс прес. Изложбата проследява 77 години от живота на художника посредством 14 ключови момента и стотина негови творби. “Трябва да имаш нови хрумвания”. “Тези думи на Пабло Пикасо (1881 – 1973), за които споменава неговият приятел, поетът Гийом Аполинер, разкриват философията на прочутия художник, който въплъщава изобразителното изкуство през 20-и век”, заяви директорът на музея Мишел Илер. Изложбата се открива утре и ще продължи до 23 септември. Тя се вписва в рамките на международната инициатива “Пикасо-Средиземноморие”. За 15 и 16 юни в музея “Фабр” е планиран международен семинар с участието на най-големите експерти в творчеството на Пикасо. “За да се организира изложбата, трябваше да се изследва творчеството му – поясни Илер. – Избрахме да представим “панорама” чрез 14 ключови момента, които хвърлят светлина върху използваните от художника техники за 77-годишен период, от 1895 г. до 1972 г.” Изложбата, включваща стотина творби – картини, скулптури, гравюри, рисунки, както и бележници с рисунки и подготвителни скици, дава възможност да се опознае разнообразното му творчество. Тя е базирана върху творби, предоставени от Националния музей “Пикасо” в Париж, музеите “Пикасо” в Антиб, Франция, и Барселона, Испания, музея “Метрополитън” в Ню Йорк и частни колекционери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Изложба представя творческия процес у Пабло Пикасо"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%89%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8%d1%80/", "text": "Прокуратурата в унгарския град Кечкемет обяви, че ще протестира  , трима от тях българи, причинили смърт от задушаване на 71 мигранти през август 2015 г. в хладилен камион в Унгария, предаде Франс прес. “Присъдата не отразява в достатъчна степен условията но престъплението”, каза пред съда в препълнената съдебна зала прокурор Габор Шмид, който в пледоарията си беше поискал доживотен затвор за четирима от организираната престъпна група. Трафикантите натоварили мигрантите в Сърбия, до границата с Унгария, в хладилен камион и не реагирали на виковете им за помощ, когато започнали да се задушават на унгарска територия.  Афганистанският ръководител на престъпната група Самсур Лаху, на когото докладвали какво се случва, наредил на подчинените си да не спират, да не отварят камиона и ако хората в него умрат, да изоставят превозното средство в гора в Германия. Адвокатите на четиримата, осъдени на първа инстанция за убийство, казаха, че ще обжалват наказанията и ще искат подзащитните им да бъдат оправдани по обвиненията в убийство и да бъдат съдени само за нелегален трафик на хора, предаде “Ройтерс”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Унгарската прокуратура ще протестира присъдите на тримата българи и афганистанец за смъртта на 71 мигранти"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f/", "text": "Директорът на Изпълнителна агенция „Медицински одит“ (ИАМО) проф. Златица Петрова е временно отстранена от длъжност, докато тече   на Прокуратурата, каза министърът на здравеопазването Кирил Ананиев пред журналисти след заседание на Парламентарната здравна комисия. „Докато тече проверката на Прокуратурата, управителят на Изпълнителна агенция „Медицински одит“ ще бъде отстранен, за да се видят резултатите. Но мога да уверя, че това няма да влоши работата на ИАМО. Ние работим с Прокуратурата много тясно и ще направим всичко, което е необходимо, за да подпомогнем процеса на разследване“, заяви министърът и посочи, че няма постъпили сигнали, че агенцията купува определени случаи. „Проверявали сме работата на агенцията, но до такива изводи не сме стигнали. Всяка една от структурите на Министерството на здравеопазването се проверява веднъж в годината“, каза министър Ананиев и посочи, че днес предстои да се реши кой ще води ИАМО, докато управителят е временно освободен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Кирил Ананиев: Директорът на агенция „Медицински одит“ временно е отстранена от длъжност"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b4%d0%b5%d0%b2-%d0%bd%d0%b5-%d1%82%d1%80%d1%8f/", "text": "Министърът на вътрешните работи Валентин Радев не трябва да подава оставка, смята зам.-председателят на ГЕРБ Цветан Цветанов. „Виждам какво прави министър Радев, той се старае максимално, изисква много от професионалистите и те трябва да положат максималните усилия, за да може действително да отговорим на очакванията на обществото”, посочи пред  Цветанов. Според него вотът на недоверие срещу кабинета, който БСП смятат да внесат заради сектор „Сигурност”, е обречен на неуспех. По думите му е имало период, в който системата е работела много ефективно. „Имаше престъпления при първия управленски мандат, които бяха разкривани. Най-тежките осъдителни присъди в годините на прехода са по делото „Килърите”. Тогава създадохме необходимата организация, направихме съответните реформи, за да може системата да бъде ефективна и да градим доверие сред обществото”, изтъкна председателят на вътрешната комисия в парламента. „Системата на МВР умишлено беше съсипана при управленския мандат след нас”, категоричен е той. „Беше закрита ГДБОП, тя беше прехвърлена към ДАНС. Всички оперативни дела, по които имаше много оперативна информация и подготовка за реализация срещу организираната престъпност, не видяха бял свят. Имаше умисъл за съсипването на системата на МВР”, отбеляза Цветанов. Според него „все още има неизлекуване на тези поражения, нанесени от БСП”. По думите му всички професионалисти през 2013 г. са били уволнени и премахнати от системата. „Няма нито един от тези, които разкриваха тези тежки престъпления”, каза Цветанов. „Когато един човек е освободен от системата, първо, ти си го обидил и си го демотивирал. В немалко от случаите те бяха на възраст, на която можеше и да се пенсионират…Обидата е много голяма и много от тези хора няма да могат никога да се върнат”, отговори на въпроса защо управляващите не са върнали тези кадри в системата. Той даде за пример бившия главен секретар на МВР Калин Георгиев. „Той напусна, защото не искаше да участва в „погребението на МВР” под ръководството на Цветлин Йовчев”, изтъкна Цветанов. Той коментира и спора между вицепремиера Валери Симеонов и министъра на туризма Николина Ангелкова. „Убеден съм, че във внесения в МС законопроект за шума ще можем между първо и второ четене да оптимизираме този диалог и постигането на консенсус”, посочи Цветанов. Неговото мнение е, че Законът за шума трябва да важи абсолютно за всички населени места в страната, а там, където е необходимо, да се търси компромис и вариант кметът да дава възможност вдигането на шум в заведенията да се удължи с 1-2 часа. На въпрос дали очаква още оставки след края на европредседателството, както прогнозират анализатори, Цветанов заяви:  „Всички евентуални кадрови промени трябва да бъдат обсъждани на коалиционен съвет и, разбира се, решението, което трябва да бъде взето окончателно, е на премиера, който трябва да направи съответното предложение”. Във връзка с недоволството сред автобусните превозвачи заради законопроект зам.-председателят на ГЕРБ увери, че по никакъв повод „няма да създадем някакви картели, които да могат под една или друга форма да мачкат някого”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Цветан Цветанов: Министър Радев не трябва да подава оставка\t\t\t"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b4%d0%b5%d0%b2%d0%b5%d1%82-%d0%ba%d0%be%d0%bb%d0%b8-%d0%bd%d0%b0-%d0%b1%d1%83%d0%bb/", "text": "9 автомобила са участвали във верижна катастрофа на столичния бул. “Акад Иван Гешов”, движението в участъка е затруднено. Това съобщиха от пресцентъра на МВР. Движението по булеварда е затруднено. При пътния инцидент, станал минути преди 20.00 часа, са пострадали общо шестима души -трима от тях са дете, майка и баща, информира БТВ. Бащата е на 45 години, с контузия на глава, нос и гръден кош. Майката, на 45 г., е с контузия на глава, гръден кош, с мозъчно сътресение и е губила съзнание. Тя е най-тежко пострадала. Други трима души са били ранени, оказана им е помощ на място и не се е наложила хоспитализация, информира говорителят на „Пирогов” Мария Пойразова, цитирана от „Фокус”. На мястото на произшествието са екипи на Пътна полиция – СДВР и Шесто РУ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Верижна катастрофа с девет коли на бул. “Гешов” в столицата, шестима са пострадали"}
{"url": "https://trud.bg/%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%b7%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b0%d0%bc%d0%b0%d0%bb%d1%8f%d0%b2%d0%b0/", "text": "Турският лидер обеща да премахне извънредното положение Десет дни преди изборите за президент и парламент в Турция на 24 юни, публикувана вчера анкета на социологическата агенция “Гезиджи” показа спад в подкрепата за настоящия държавен глава Реджеп Ердоган с 1,6% за седмица, предаде Ройтерс. Проучването показа още, че управляващата Партия на справедливостта и развитието (ПСР) ще изгуби парламентарното си мнозинство на предстоящия вот. Сондажът на “Гезиджи” е проведен сред 2814 гласоподаватели и показва, че Ердоган ще получи 47,1% от гласовете на първи тур от изборите. Алиансът на ПСР с Партията на националистическото действие (ПНД) ще изгуби мнозинството си в 600-местния парламент, тъй като ще получи 48,7 на сто от гласовете. Сходен резултат за разпределението на политическите сили в Меджлиса даде и анкета на агенция “Медиар” – 47,3% за съюза ПСР/ПНД срещу 39,3% за 3-партийната опозиционна коалиция Национален алианс. Ако тенденцията се запази и Ердоган не успее да получи над 50% от гласовете на първи тур, той ще трябва да се изправи на втори, най-вероятно срещу кандидата на кемалистката Народнорепубликанска партия (НРП) Мухарем Индже. При това развитие анкетите сочат победа за настоящия лидер с няколко процента. В сряда Реджеп Ердоган обеща да свали извънредното положение в страната, което е в сила от юли 2016 г., ако бъде избран на 24 юни, но допусна, че то може да бъде върнато в случай на бъдещи заплахи пред Турция. Извънредното положение позволява на Ердоган и на правителството да заобикалят парламента в одобряването на нови закони и отстраняват основни права и свободи. То влезе в сила малко след неуспешния преврат на 16 юли 2016 г. и оттогава е удължавано на всеки три месеца. Над 160 000 души са били задържани по силата на тези правила и сходен брой държавни служители са уволнени от работа, по данни на ООН. Множество медии бяха закрити, а активисти – задържани. Критици заявяват, че Ердоган използва извънредното положение, за да смаже недоволството. Властите обаче отричат това и твърдят, че предизборната кампания не се влияе от строгите мерки. Преди това и опозиционният кандидат за президент Мухарем Индже обяви, че “веднага след победата си, ще прекрати действието на извънредното положение.", "date": "2018.06.14", "title": " Подкрепата за Ердоган намалява\t\t\t"}
{"url": "https://trud.bg/%d0%bf%d0%be%d0%b5%d1%82%d0%b8%d1%87%d0%b5%d0%bd-%d0%bf%d0%be%d0%ba%d0%bb%d0%be%d0%bd-%d0%bf%d1%80%d0%b5%d0%b4-%d1%8f%d0%b2%d0%be%d1%80%d0%be%d0%b2/", "text": "Председателят на Комисията по култура в Парламента Вежди Рашидов взе участие в премиерата на антологията „Ще дойдеш ти” (изд. „Български писател”, 2018) – сборник от творби на съвременни поети, посветени на личността и творчеството на Пейо Яворов. Изданието e по повод 140-годишнината на големия ни поет и се реализира с финансовата подкрепа на Министерство на културата. Събитието се състоя на 14 юни в уникалното артпространство на хотел „Анел”. „Яворов е един от най-гениалните ни поети. Той не е загинал от вражески куршум или в битка, а от омразата на деня, която винаги е съществувала в нашето общество” – каза Боян Ангелов, преди да представи антологията и едно ново фототипно издание на Яворовите „Безсъници”. Вежди Рашидов изрази радостта си, че толкова известни поети са се събрали за поклон пред Яворовия талант: „Трябва ежедневно да полагаме усилия, за да възродим уважението към българската поезия. Щастлив съм, че имам една от десетте лимитирани бройки на „Безсъници”, подарена ми от Николай Кънчев. Щастлив съм, че възстановихме и къщата-музей на Пейо Яворов, на Борис Христов и други видни творци… Аз съм израсъл сред големи поети и писатели, ще продължавам да помагам с каквото мога. Днес отвсякъде ни залива евтиното, а за съдбовните неща трябва да работим упорито, за да бъдат създавани и запазени.” За делото на Яворов говори и проф. Мирослава Кортенска: „Яворов е живял само 34 години, а ние вече 100 години интерпретираме неговото творчество. Нека да припомним, че първото нещо, което прави Иван Вазов, когато се създава Съюзът на българските писатели, е да събере най-близките си приятели и да организира достойното погребение на поета”. В последвалия рецитал взеха участие 15 от включените 74 поети.", "date": "2018.06.14", "title": " Поетичен поклон пред Яворов\t\t\t"}
{"url": "https://trud.bg/%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d0%b3%d0%bb%d0%b0%d1%81%d0%be%d0%b2%d0%b5-%d1%81-%d0%ba%d0%be%d0%bd%d1%86%d0%b5%d1%80%d1%82-%d0%b2-%d1%87%d0%b5%d0%bf%d0%b5%d0%bb%d0%b0/", "text": "10 000 лв. е наградният фонд на фестивала За пореден път любителите на най-българските народни ритми ще си дадат среща в Чепеларе. На 16-ти юни в сърцето на планината на Орфей ще се проведе заключителния концерт от Седмия национален конкурс „Нова българска музика в размер 7/8“. Тогава гостите на живописноия родопския град ще могат да чуят 12-те финалисти в двете категории – за инструментални и за вокални творби. Концертът ще е безплатен за публиката. Новите родни творби на фолклорна основа ще бъдат представени от Оркестъра за народна музика на БНР с диригент Димитър Христов и Хор „Космически гласове” с диригент Ваня Монева. Наградният фонд за участниците е 10 000 лева и е осигурен от Фондация „Св. Георги Победоносец”- Балтимор, САЩ. Финалистите са селектирани от 5-членно жури. В състава му са народната певица Татяна Сърбинска, проф. Димитрина Кауфман, Георги Андреев, проф. Николай Стойков и доц. Иван Делирадев. Във вокалната категория ще се състезават песните „В село хайдути“ и „Врит са сбрали“ на Илиян Юручки, „Лазарка“ и „Пролет“ на Юлиян Слабаков, „Ой Яно,Деничко“ на Николай Гурбанов и „Лудо биле“ на Дует “Кристали”. Сред инструменталните творби, които ще премерят сили пред жителите и гостите на Чепеларе са „Девойко, бално ли ти е?“ на Борислав Гълъбов, “Изтърси калци“ на Васил Бележков, “Граовско хоро” на Кирил Бележков, “Ганкината” на Пламен Добрев, „Весела копаница” на Ралф Аиверсон и “Влашко” на Ангел Чакъров.", "date": "2018.06.14", "title": " Космически гласове с концерт в Чепеларе\t\t\t"}
{"url": "https://trud.bg/%d1%83%d0%bd%d0%b8%d1%89%d0%be%d0%b6%d0%b0%d0%b2%d0%b0%d1%82-32-000-%d0%bf%d1%82%d0%b8%d1%86%d0%b8-%d0%b2-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d0%bf%d1%82%d0%b8%d1%86%d0%b5/", "text": "Близо 32 000 птици ще бъдат унищожени в най-голямия птицекомбинат у нас “Яйца и птици – Зора”в село Дончево заради пламналото огнище на птичи грип. От търговската мрежа се изтеглят всички произведени през последните две седмици яйца, които също ще бъдат ликвидирани.Това стана ясно на проведеното заседание на Областната епизоотична комисия, свикано по заповед на изпълнителния директор на Българска агенция по безопасност на храните при областният управител на Добрич Красимир Кирилов. Констатирано е огнище на инфлуенца тип А в животновъден обект в село Дончево, докладва д-р Борислав Каменов. Птицефермата в с. Дончево е разделена на различни сектори. В неделя вечерта ветеринарният лекар забелязал повишена смъртност в един секторите. Веднага са предприети мерки и взети проби. Резултатите от тях са потвърдили наличието на инфлуенца от вида Н5, като се чакат резултати за втората част на вируса, добави още д-р Каменов. Повишената смъртност е констатирана в производствените халета, където има общо около 320 хил. птици. В целия животновъден обект птиците са общо 551 300 броя. Ще се премине към хуманно умъртвяване на заразените птици в инсенератор. Областният управител Красимир Кирилов, който е председател на Областната епизоотична комисия, апелира към всички кметове на общини и населени места да насочат повече внимание към повишаване на биосигурността както в животновъдните обекти, така и в стопанските дворове. По време на заседанието д-р Каменов алармира за нови случаи на африканска чума по свинете на територията на окръг Тулча, Румъния и апелира за повишено внимание и за това заболяване по животните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Унищожават 32 000 птици в най-големия птицекомбинат в Дончево"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d0%bb%d0%b8%d1%87%d0%bd%d0%b0/", "text": "Законопроектът за личната помощ, който омбудсманът Мая Манолова внесе преди дни, ще изисква още толкова средства, колкото е тазгодишния бюджет на Министерството на труда и социалната политика – 268 млн. лв. Финансовият ресурс е огромен и не съм сигурен, че обществото ще може да го поеме. Това заяви социалният министър Бисер Петков на среща с майки на деца с увреждания, които от дни лагеруват пред община Варна. Петков дълго разговаря с тях, за да чуе мнението им за проекта на омбудсмана и конкретните им искания. “Спрете течовете на пари в министерството и ще се осигурят средства за личната грижа. В момента системата не ни подкрепя, а ние я обслужваме. Чиновници вземат пари, за да ни обучават как да гледаме собствените си деца, полага ни се ненужно работно облекло, по програмите за лични асистенти заплати вземат психолог, рехабилитатор и медсестра, на които очите не сме виждали. А в същото време в дневните центрове няма педагози”, изредиха дефектите на системата Диана Димитрова и Диана Маркова, майки на навършили пълнолетие деца с увреждания. Те са в най-тежко положение, защото подкрепата драстично спада след 18 г., призна министър Петков. Според него около 80 000 души от общо половин милион българи с увреждания имат нужда от лична помощ. В момента 23 000 човека получават асистентска помощ средно по 150 часа месечно, за която държавата плаща 68 млн. лв. при ставка от 1 минимална работна заплата. В проекта на Мая Манолова се предлагат до 330 часа месечно при 1,5-2 минимални заплати. “България трудно може да си го позволи, а ултимативното поставяме не въпроса предизвиква у мен опасения, че няма да свършим полезна работа”, посочи министърът. Според него по-добре е да се приеме изцяло нов Закон за хората с увреждания, в който ще се предвидят услуги за всички групи. МТСП работи от февруари по такъв проект. Майките настояха, каквито и промени да се направят, парите и помощните средства и услуги да не се дават на калпак, а след индивидуална оценка. Второто им искане бе за създаване на електронен регистър на хората с увреждания. Петков не се ангажира със срок кога ще е готов той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Социалният министър: Законът за личната помощ ще е твърде скъп\t\t\t"}
{"url": "https://trud.bg/%d0%bd%d0%b0%d0%b5%d1%81%d0%b5%d0%bd-%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%be%d0%b1%d1%89%d0%b8%d0%bd%d0%b0%d1%80%d0%b8-%d1%89%d0%b5-%d0%b3%d0%bb%d0%b0%d1%81%d1%83%d0%b2/", "text": "След лятната ваканция се очаква в Столичният общински съвет да има нова система, с помощта на която съветниците ще гласуват решенията си с нови таблети. В момента тази дейност те извършва чрез пултове за гласуване. Освен това, на новите таблети членовете на градската управа ще четат в реално време докладите, по които им предстои вот. В реално време ще се вижда и поименното гласуване в зала. Ще излиза списък с имена като в Народното събрание. Обсъжда се и да има и по-добро излъчване на заседанията в интернет – гражданите да ги гледат от телефоните си. „Съвременна, модерна система за гласуване, която се използва и други общини в България. Целта е да се работи по-бързо и открито за гражданите, а общинските съветници да имат цялата информация пред себе си за решението, което взимат“, обясни председателят на Столичния общински съвет Елен Герджиков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Наесен столичните общинари ще гласуват с таблети\t\t\t"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8%d1%8f%d1%82-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d0%ba%d0%b0%d1%82%d0%b0%d1%81%d1%82%d1%80/", "text": "Бутилка водка е изпил украинският шофьор, причинил   при която загина един човек, а други седем бяха ранени. Това стана ясно по време на съдебното заседание, на което Бургаският окръжен съд го остави за постоянно в ареста, информира  “Аз и без това няма къде да отида”. Това каза пред съда 43-годишният Игор Туховски. Той е пътувал от Украйна за Гърция, като междувременно е оставил част от товара си в Шумен. Пред магистратите той призна, че е започнал да пие от 17 часа на предния ден. Все още се установява кога е потеглил, каза говорителят на окръжна прокуратура Елгина Чалъмова: “Установено е количеството алкохол с техническо средство – дрегер,  2,81 промила в кръвта. В последствие е назначена химическа експертиза, която е установила 1,59, но да се има предвид, че кръвната проба е взета почти осем часа след като е извършено деянието.” На Игор Туховски е повдигнато обвинение за причиняване на смърт по непредпазливост, за което се полагат между 3 до 15 години лишаване от свобода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.14", "title": " Украинският шофьор, причинил катастрофата на Ришкия проход, е изпил бутилка водка"}
