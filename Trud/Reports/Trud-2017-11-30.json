{"url": "https://trud.bg/%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d0%b5%d0%b2%d0%b5%d0%bd%d1%82%d1%83%d0%b0%d0%bb%d0%bd%d0%b0%d1%82%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f-%d0%bd/", "text": "Приходите от евентуалната концесия на Летище „София“ няма да отидат в Сребърния фонд, реши окончателно парламентът. В републиканския бюджет за догодина депутатите записаха, че еднократният приход от концесията няма да постъпи във фонда за устойчивост на пенсионната система, но не уточниха по какви пера би могла да се разпредели подобна сума. „В закона за бюджета текстът, който мина, ще препрати приходите там където Министерският съвет ще ги харчи, както реши“, коментира Йордан Цонев от ДПС. От БСП определиха текстовете като „грабителски“. „Вие в момента ще предадете националния интерес с лека ръка за жълти стотинки“, заяви Драгомир Стойнев, цитиран от От ГЕРБ видяха провокация в коментарите на опозицията. „Текстовете, които гледаме, нямат абсолютно никакво отношение към темата за концесии и приватизация, която отвориха колегите от БСП“, посочи Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Приходите от евентуалната концесия на Летище „София“ няма да отидат в Сребърния фонд"}
{"url": "https://trud.bg/%d0%b3%d0%be%d0%bb-%d0%b2-%d1%81%d1%82%d0%b8%d0%bb-%d0%bf%d0%b0%d1%80%d0%ba-%d0%b4%d0%b5-%d0%bf%d1%80%d0%b5%d0%bd%d1%81-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "Гол в стил „Парк де Пренс“ и Емил Костадинов (не)видяха трибуните на стадион „Българска армия“. Националът Кирил Десподов вкара фамозно за ЦСКА при 2:0 срещу „Септември“, но „червените“ бяха лишени от домакинство и на арената имаше само официални лица. Пред празните трибуни се случи нещо невиждано през сезона в Борисовата градина – дузпа за ЦСКА. Арбитърът Петър Костадинов отсъди 11-метров удар за „червените“, от който Фернандо Каранга вкара 13-ия си гол за сезона. Досега единствената дузпа за ЦСКА бе при 6:2 срещу „Ботев“ в Пловдив и отново бе реализирана от бразилеца. Каранга си изкара очаквано и жълт картон, разкарвайки топката, за да пропусне следващия дуел срещу „Витоша“ „Червените“ имаха още много положение да увеличат преднината си, но направиха сериозни пропуски. Въпреки това грандът е вече само на точка зад „Лудогорец“ и има реални шансове дори да завърши като лидер преди Коледа. До края на календарната година ЦСКА няма да излиза от София. Предстои гостуване срещу „Витоша“ на националния стадион „Васил Левски“. А след това сезонът в Първа лига завършва с домакинство без публика срещу „Берое“. Кулминацията обаче е на 14 декември и мач на „Армията“ срещу „Лудогорец“ в четвъртфинал за купата на България.", "date": "2017.11.30", "title": " Гол в стил „Парк де Пренс“ на „Българска армия“"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d0%b8%d0%b6%d0%b4%d0%b0%d0%bc%d0%b5-%d0%be%d0%bf%d0%b8%d1%82%d0%b8-%d0%b7%d0%b0-%d0%bf%d1%80%d0%be%d0%b2/", "text": "Виждаме опити за провокация, за да повишим градуса на напрежението. Това не е необходимо на никого. Това каза председателят на ПГ на ГЕРБ Цветан Цветанов по време на окончателното гласуване на държавния бюджет за 2018 година. „Всички знаем какво направихме вчера. Всеки допринесе да има напрежение в пленарна зала“, припомни той. „Текстовете, които гледаме днес нямат абсолютно никакво отношение към темата за концесии и приватизация, която отвориха от БСП. Нека да бъдем разумни, защото гласуваме бюджета на страната“, заяви Цветанов. „Обръщам се към всички ПГ- да бъдем умерени и прецизни. Да уважаваме различното мнение, но не с повишен тон и повече емоция, която може да провокира напрежение, от което всички ще се срамуваме, след като го направим“, каза още председателят на ПГ на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Цветан Цветанов: Виждаме опити за провокация при гласуването на бюджета"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d1%81%d1%82%d0%b0%d1%80%d0%b8%d0%bd%d0%bd%d0%b8%d1%82%d0%b5-%d0%ba%d1%8a%d1%89%d0%b8-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2/", "text": "Изложбата „Старинните къщи на Пловдив – разпиляна броеница от бисери” ще бъде открита на 4 декември (понеделник) в Балабановата къща. Експозицията се състои от над 100 акварелни рисунки, посветена на дейността на местния филиал на НИПК и Общински институт „Старинен Пловдив” по възстановяване и поддържане на обектите на културното наследство на територията на Стария град. В картините присъстват почти всички старинни къщи и архитектурни ансамбли,създадени благодарение на успешната работа  между двете институции. Изложбата е композирана от ансамбли от сгради – паметници на културата и от отделни обекти – също паметници. В рисунките, по архитектурен подход, са отразени най-характерните им елементи, с максимална точност и пропорции. Основа за това е вярната рисунка не само на сградите, но и обстановката около тях Изложбата може да бъде видяна до 7 януари 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Изложба „Старинните къщи на Пловдив – разпиляна броеница от бисери” откриват на 4 декември в града под тепетата"}
{"url": "https://trud.bg/%d0%ba%d0%b7%d0%ba-%d1%80%d0%b0%d0%b7%d1%80%d0%b5%d1%88%d0%b8-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%b7%d0%b0-%d0%bc%d0%be%d0%bb-%d0%bf%d0%b0%d1%80%d0%b0%d0%b4%d0%b0%d0%b9%d1%81/", "text": "Комисията за защита на конкуренцията разреши на южноафриканския фонд „НЕПИ Проджект ту“ да купи мол “Парадайс”, става ясно от съобщение на сайта на регулатора.  Продажбата е за  рекордните 252,9 млн. евро, което я прави най-скъпата имотна сделка у нас. Досега рекордът държеше търговския център “Сердика”, купен също от „НЕПИ“ преди няколко месеца за 207,4 млн. евро. Според КЗК сделката за мол „Парадайс“  не води до установяване или засилване на господстващо положение, поради което не е налице опасност да бъде нарушена конкуренцията на пазара на отдаване под наем на площи за търговия в големите търговски центрове в София. Пазарът е конкурентен и към настоящия момент никое предприятие, дори да заема водеща пазарна позиция, не би могло да бъде независимо от своите конкуренти и клиенти, твърдят от регулатора.", "date": "2017.11.30", "title": " КЗК разреши сделката за мол „Парадайс“"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8-%d1%81%d0%b5-%d0%b1%d0%b8%d1%85%d0%b0-%d0%bf%d0%be%d1%87%d1%82%d0%b8-10-%d0%bc%d0%b8%d0%bd%d1%83%d1%82%d0%b8-%d0%bd%d0%b0-%d0%ba%d1%80%d1%8a%d1%81%d1%82/", "text": "Нов случай на агресия на пътя – шофьор се оплака пред   че е бил нападнат и се е наложило да отвърне на удара. Малко преди 8 сутринта в понеделник Илия Пчеларов пътува за работа. По думите му на натовареното кръстовище на улиците „Тодор Александров” и „Вардар” го засича друг автомобил и спира на зелен светофар. „Той тръгва за малко и спира рязко. Аз вече съм тръгнал зад него, чукнах го леко по бронята”, разказва Пчеларов. По думите му последвала неочаквана агресия от страна на другия шофьор. „Идва към моята кола с ръкомахане, викане, псувни. Той започна да ме удря в лицето директно. И аз започнах да се бия с него, да се защитя. Меле, бутане, дърпане, ритане. Аз го уцелих веднъж, той побесня и ме удари втори път”, разказва Пчеларов. Сблъсъкът между двамата шофьори продължава около 10 минути и приключва едва след намесата на полицаи. Засега от МВР не са намерили запис на случая, а двамата шофьори са подали жалби.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Шофьори се биха почти 10 минути на кръстовище в София"}
{"url": "https://trud.bg/11-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%85%d1%80%d0%b0%d0%bc%d0%be%d0%b2%d0%b5-%d0%be%d0%b1%d1%8a%d1%80%d0%ba%d0%b0%d1%85%d0%b0-%d0%b1%d1%8e%d0%b4%d0%b6%d0%b5%d1%82%d0%bd%d0%b8%d1%82/", "text": "С предложение да се отпуснат 1,1 млн. лв. за ремонт на храма “Св.Александър Невски” в София и Зографския манастир в Атон БСП обърка бюджетните сметки. Хаос настъпи в парламента, след като социалистите  успяха да прокарат решението с гласове и на коалиционния партньаор на ГЕРБ – Обединени патриоти. Предложението направи депутатът от левицата Васил Антонов малко преди полунощ в сряда. ДПС го подкрепиха. Парламентарните групи на ГЕРБ и Воля бяха против. От ГЕРБ заявиха, че въпросните 1,1  млн. лева не са предвидени в приходната част, а депутатите ги гласуват в разходнатата. Поправката, която БСП прокара, е в член 6, който урежда парите за МС. “Край! Министерски съвет остана без бюджет”, изригна Менда Стоянова, а след думите й в залата настъпи хаос, след което последва наложително прекъсване. След почивката ГЕРБ реагираха с предложение поправката на БСП да бъде гласувана отново в края на гледането на бюджета и едва тогава да бъде отразено в бюджетната рамка. От БСП репликираха, че поредното гласуване е незаконно и ако се стигне до него ще се обърнат към Конституционния съд. До редакционното приключване на броя проблемът бе висящ. Финансистите на ГЕРБ вчера усилено търсеха изход от конфуза. От БСП прогнозираха, че под натиска на ГЕРБ патриотите ще се огънат и ще дадат заден ход.", "date": "2017.11.30", "title": " 1,1 млн. лв. за храмове объркаха бюджетните сметки\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-3/", "text": "КАТ прави фалшива статистика за броя на загиналите и ранените при тежки автомобилни катастрофи. Това показа разследване на „Труд”, започнало още от средата на септември. Всеки ден МВР публикува на сайта си данни за пътната обстановка, които са пълни с грешки, включително и от елементарно събиране и изваждане на числа. Повечето от тях остават непоправени. Така към края на годината се получава изкривена статистика, която не се сравнява нито с данни от прокуратурата, нито от министерство на здравеопазването, нито с отчети на застрахователните компании. Саудитска Арабия се интересува от инвестиции в 5-звездни хотели в България и иска да участва активно с вложения в страната ни. „Държавата ви има голям потенциал не само за инвестиции в туризма, но и във всички сектори на икономиката”. Това каза на министъра на туризма Николина Ангелкова в Рияд Негово Кралско Височество Султан бин Салман бин Абдулазиз Ал-Сауд, принц на Кралство Саудитска Арабия и председател на Комисията по туризъм и национално наследство на държавата. Винаги съм бил радетел за втори лифт на Банско. Убеден съм, че ще има такъв. Това заяви в кулоарите на Народното събрание регионалният министър Николай Нанков. Нито строителството изключва екологията, нито екологията изключва строителството, добави той. “Лифтът трябва да стане”, каза министърът и в същото време подчерта, че законодателството у нас е достатъчно строго.   Фирмата, която издава визи за България на руснаци, е индийска, представяте ли си! – анализ на проф. Божидар Димитров       Интервю с д-р Даниела Дариткова, председател на здравната комисия в НС         Нищо не може да се случи, без да се решат споровете за македонското (гръцкото) име и косовската (сръбската) земя – коментар на Емил Спахийски     Като министър Христо Иванов е допуснал фалшифицирането на документи на правосъдното министерство. За момента няма данни прокуратурата да е установила авторите на престъплението, нито да са снети обяснения от одиозния бивш правосъден министър, останал с прозвището „Пинокио”.      ", "date": "2017.11.30", "title": " Вижте акцентите от броя на „Труд“ в петък, 1 декември 2017"}
{"url": "https://trud.bg/%d0%ba%d0%b0%d1%82-%d0%bf%d1%83%d1%81%d0%ba%d0%b0-%d1%84%d0%b0%d0%bb%d1%88%d0%b8%d0%b2%d0%b8-%d0%b4%d0%b0%d0%bd%d0%bd%d0%b8-%d0%b7%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0/", "text": "КАТ прави фалшива статистика за броя на загиналите и ранените при тежки автомобилни катастрофи. Това показа разследване на „Труд”, започнало още от средата на септември. Всеки ден МВР публикува на сайта си данни за пътната обстановка, които са пълни с грешки, включително и от елементарно събиране и изваждане на числа. Повечето от тях остават непоправени. Така към края на годината се получава изкривена статистика, която не се сравнява нито с данни от прокуратурата, нито от министерство на здравеопазването, нито с отчети на застрахователните компании. Хаосът, произведен от катаджиите, влиза в годишната статистика, на базата на която изпълнителната власт взема решения, отива и в Евростат. Както „Труд” писа в средата на септември, броят на убитите от началото на годината се формира основно от жертвите, които са починали на място. Липсват част от хората, които са откарани в болница с опасност за живота и са починали до 30 дни след злополуката. Това е така, защото в КАТ липсват отчети от болниците, както и от дознателите и прокурорите по места, които са длъжни в такива случаи да преобразуват делото и то вече да се води за произшествие, при което е настъпила смърт. Вътрешна проверка миналата година установила, че в болниците са починали още 39 души, които е трябвало да бъдат добавени към официално отчетените 708 жертви за годината, но шефовете решили да си затраят. След публикацията ни от МВР обясниха, че не зануляват всеки месец пострадалите с опасност за живота. На 10 дни получавали телеграми за състоянието на тежко ранените и правели корекции на статистиката. Освен това изваждали и броя на хора, за които има лекарско заключение, че смъртта им не е причинена от катастрофа, а от инфаркт, инсулт или друго заболяване, настъпило по време на шофиране. В последните 2 месеца от вътрешното министерство видимо се активизираха и за ноември бяха добавени 25 такива жертви. За сравнение – през септември броят беше 16, а през октомври – 11. За трите месеца това са общо 52-ма загинали. По думите на шеф от КАТ от началото на годината до средата на ноември добавените починали в болница са около 80. Тоест – останалите 30-ина „добавени жертви” са отпреди публикацията на „Труд”. Числата обаче са приблизителни, защото почти всеки месец има изпуснати дати в сайта на МВР. През ноември липсват данни за 13-и и 16-и, през септември – за 2-ри и 27-ми. През лятото пък изчезнаха данните от началото годината, след като вътрешното министерство пусна нов дизайн на интернет страницата си. Пример от ноември – според бюлетина за 15-и в този ден няма загинали. Но броят на жертвите от началото на месеца е нараснал с 3. А от началото на годината е… намалял с един спрямо предходния ден. Същевременно броят на пострадалите с опасност на живота остава без промяна, въпреки че ако има починали в болница, те трябва да бъдат извадени от тази графа. Полицаите обясняват още, че таблиците за пътната обстановка са оперативни и трябва да вярваме, че някъде „там горе” се правят други таблици с по-истински статистики. Ако е така, възниква въпросът защо МВР не публикуват по-истинските. „Вярно е, че има грешки. На съвещанията непрекъснато им напомням да бъдат изключително внимателни със статистиката. Смятам, че с помощта на медиите, ще успеем да я поправим”, каза пред „Труд” шефът на полицията Христо Терзиийски. Веднъж или два пъти месечно МВР публикува на сайта си данни и по колко души е заловило при проверките за една седмица. Това представлява една таблица, в която са попълнени графи по области колко човека са заловени пияни, без книжки и т.н Има обаче и данни за броя на катастрофите, загиналите и ранените в различните региони. Според таблицата за периода от 6 до 12 ноември общо са станали 115 тежки произшествия, при които са убити 15 души и ранени 137. Това е общият сбор от 28-те областни дирекции на КАТ в страната.  В същото време според всекидневната статистика, пускана за датите, сборът от броя на тежките катастрофи е 109, загиналите са 7, а ранените 131. (Виж таблицата) Същото важи и за периода от 4 до 10 септември. Таблицата за нарушенията е съобщила 139 катастрофи с 12 убити и 167 ранени, а всекидневните данни – за 114 произшествия с 8 загинали и 167 ранени.  Затова „Труд” пита: Коя от двете статистики, изготвени в КАТ и публикувани в сайта на МВР, е по-вярна? „Ако ми дадете такива примери, ще вземем мерки да се поправи статистиката за пътните произшествия”. Така вътрешният министър Валентин Радев отговори на въпроса на „Труд” смята ли, че има грешки в данните за броя на убитите и ранените на КАТ.  „Следя ги всеки ден, засега това е, което получавам. Ако има къде да ги сравнявам, ще ги сравнявам”, каза още министърът. Той се съгласи, че в края на годината е редно да се вземат и данните за водените дела от прокуратурата, за да се сравни броят на загиналите и ранените. „Правили сме сметки, от които се вижда, че само за декември 2016 г. от МВР се опитаха да скрият 8 загинали. А пострадалите с опасност за живота са отделен проблем”. Това коментира пред „Труд” бившият шеф на ДАИ Димитър Ганев, който сега е председател на организацията „Обществен съвет за пътна безопасност”.  Ганев обясни, че съгласно наредба № I-183 във всяка болница трябва да се води амбулаторен дневник, но това не се прави. „Разчита се, че когато почине някой в болницата до 30 дни, ако от болницата се обадят, в КАТ те ще го заведат. Но те не следят реално пострадалите, а всеки месец зануляват бройката, макар че в техните статистически таблици би трябвало да водят и броя от началото на годината”, обясни експертът.  „МВР е набедено да отговаря за безопасността на движението, състоянието на тази безопасност се оценява по броя на загиналите, а на вътрешното министерство е дадено право да води отчет. Нали е ясно какво се получава – ако мен трябва да ме оценят по това, което водя на отчет, ще го водя така, че да ме оценят добре. Системата е генерално сбъркана”, убеден е бившият шеф на ДАИ.", "date": "2017.11.30", "title": " КАТ пуска фалшиви данни за жертвите на пътя\t\t\t"}
{"url": "https://trud.bg/%d0%bc%d0%be%d0%ba-%d0%bd%d0%b0%d0%b3%d1%80%d0%b0%d0%b4%d0%b8-%d1%86%d0%b5%d0%ba%d0%be-%d0%bc%d0%b8%d0%bd%d0%b5%d0%b2/", "text": "Генералният секретар на Българския олимпийски комитет Белчо Горанов връчи специалния „Приз на МОК“ за президента на Българска федерация ски Цеко Минев. Комитетът отличи родната централа за програмата „Научи се да караш ски“, която тази зима ще навърши 10 години. Проектът дава възможност на деца в риск да се запознаят с белия спорт. „За нас тази програма остава основен приоритет – заяви Минев. – За да има звезди като Радо Янков и Сани Жекова, трябва много деца да идват отдолу. За жалост все още имаме проблеми с инфраструктурата. Благодарение на нашата програма много малки населени места като Семково, Троян и други, които искат да се развиват като ски центрове. От година на година само се говори, дано този път нещо се случи.“", "date": "2017.11.30", "title": " МОК награди Цеко Минев"}
{"url": "https://trud.bg/%d1%81%d0%be%d1%86%d0%b8%d0%be%d0%bb%d0%be%d0%b3%d1%8a%d1%82-%d0%b6%d0%b8%d0%b2%d0%ba%d0%be-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Какви са подводните камъни в отношенията между управляващи и опозиция. Защо ГЕРБ и БСП се врекоха, че няма никога да управляват заедно. Стабилно ли е управлението и има ли шанс да посрещнем европредседателството със служебно правителство. Докъде може да стигне напрежението между властимащите и президента. Какво става с лявото и дясното не само у нас. По тези въпроси разговаряме със социолога  . – Периодично виждаме такива изостряния и като социолог не съм констатирал загуба или печалба на някого от такива ситуации. Това са крамоли в т.нар. политически елит, които нямат шанса да повлияят много сериозно нито върху обществото като цяло, нито върху електоралните корпуси. Бих посъветвал и двете партии, ако въобще приемат съвети, да престанат с тази драматургия, която не е интересна на никого. Хората се интересуват от съвсем други неща, а не какви са взаимоотношенията между управляващи и опозиция, т.е. между ГЕРБ и БСП. – Силно се съмнявам в тези тайни мечти на когото и да било. Не виждам необходимост от това – нито БСП, нито пък ГЕРБ имат нужда от взаимна коалиция. Това е много рисково за двете. Може и да е имало определени среди, които са се надявали, но те не са сред най-влиятелните и в двете партии. По-скоро този сюжет понякога се активира за вътрешно-партийните премервания на силите. А иначе, много добре знаем, че заклинания от типа „никога със…” са по-скоро за публична консумация. Наблюдаваме какво се случва с Германия. И там бяха казали „никога, никога”, но има ситуации, в които се изпълнява „нужния комромис”. Затова никога не казвай никога – има такова правило в политическия живот. – Това е политически бит, ежедневие, което няма шанс да наложи някакъв стратегически, отиващ към бъдещето, отпечатък нито върху едната, нито върху другата партия. Нито Бойко Борисов се бетонира, нито Корнелия Нинова ще бъде бетонирана. Двете партии си имат достатъчно автономен живот и това, което може да ги дестабилизира, са вътрешни напрежения и конфликти. – Не бих заподозрял, че ГЕРБ е идейна партия. Така че, тезата за идеен сблъсък е малко сложна. В БСП обаче има дефицит на идеи. Но тя, като идеологизирана до голяма степен партия, има по-голям интерес да избистри идейното си богатство. ГЕРБ е друго формирование – то може да си позволи да съществува без общи идеи и политики, защото спойката там е друга. Докато за БСП е решаващо да си измисли идейния профил. Социалистическата партия се нуждае да съхрани идентичността си много повече от ГЕРБ. – Не само дясната коалиция, а целият парламент в сегашния си вид няма очевиден интерес да върви към избори поне в близките 12 месеца. И то не само заради прословутото европредседателство. Управляващите в тяхната доста противоречива конфигурация, имат нужда да демонстрират някаква успешност поне в едно-две направления. Някои от опозиционните парии, които не са особено стабилни, нямат интерес от нови избори, тъй като не е ясно каква ще бъде съдбата им тогава. Даже и БСП не е готова в сегашния момент за нови избори, защото има да решава собствени проблеми. – Всичко тези „точки“ оставят своя отпечатък. Но дори и най-успешните и принципни атаки срещу уязвимите страни на едни управляващи, не са в състояние да добавят силен прираст към влиянието на опозицията, ако тя самата не се представи като силна алтернатива на статуквото. БСП успява да вкарва от време на време голове и дори бих казал, че малко се понаучи да бъде опозиция. Но в интерес на истината, в опозиция тя винаги е била не особено убедителна, като управляваща – също. Сега левицата се понаучи на опозиционност. На нея й е нужна такава школа, както и на всяка партия. Най-малкото, защото наистина няма ефективно работеща демокрация, и дори парламент, ако в него няма силна и активна опозиция. От полза е и за управляващите. – Не мисля, че политическият проект на Марешки е политически стабилен. Той е много зависим не просто от управляващите, а от парламентарното си присъствие. Неговата партия „Воля“ е може би най-рисковата и незаинтересована от предсрочни парламентарни избори. Обяснимо е, защото влиянието й е доста малко, тя няма много ясна идентичност, а самият Марешки е доста уязвим. Нямам и усещането, че има особен капацитет като политическа сила, камо ли да има някакъв партиен живот. При едни предсрочни парламентарни избори шанс биха имали по-скоро други извънпарламентарни проекти и играчи. – При тази парламентарна ситуация ефект – в смисъл разпадане на управляващи и присъдружните им партии, едва ли би се случил. Вотът на недоверие е един класически опозиционен инструмент. Разглеждам го отново в контекста на опита най-сетне да има силна опозиция в този парламент. Това рядко се е случвало през последните години. Естествено, може да има някакви политически плюсове за двете политически партии. Най-малкото, за консолидация на техния електорат. – Не, едва ли и някой допуска това да се случи. Няма и заинтересованост от когото и да било да има предсрочни избори. Говоря това за хоризонт от поне 10-ина месеци. Друг е въпросът, че към края на следващата година е възможно. Ако се стигне до нестабилно управление, ключовите партии могат да съчетаят предсрочен вот или с евроизборите, или с местен вот. Но това би могло да стане чак през 2019-а. – Още нямаме доказателства, че Борисов е любимо момче на Балканите, може би имаме доказателства, че се стреми да стане такъв. За жалост, България не е в ситуация да бъде локомотив на Балканите. Темата за асоциирането на Западните Балкани към ЕС е смислена като наш външнополитически приоритет поне в краткосрочна перспектива. Но пак казвам – за съжаление, България не е страната, която може да бъде релевантният посредник, не е тя факторът, от който това ще зависи. – Не, не съм. И това е въпрос на вярна самопреценка. По-скоро имаме вътрешна потребност да се покажем като значими на фона на депресиращите сравнения по всякакви критерии в рамките на ЕС, където ние все сме последни. Понякога дори си мисля, че се хванахме за идеята Западните Балкани да влязат в ЕС с тайната надежда, че ако те станат членки, някой ще ни измести от последното място. – У нас винаги е имало такава ниша. Над 50% от българските граждани не са политически представени. И тъй като не всички от тях са аполитични, това отваря ниши и създава предпоставки за нови политически проекти. И вдясно, и в популисткото пространство – в центъра, та даже и вляво сигурно има място, макар че там много не го виждам. – Не, но може и да се повтори някакво постижение като резултата на Бареков преди години и на Марешки при последните избори. Това обаче няма да придаде някакво ново качество на българската политическа система. Боя се, че този нов проект много скоро ще се окаже зависим от партиите на статуквото. – То ще бъде трайно. Логиката на политическия интерес го налага. Нито президентът, който има доста убедителен мандат в качеството му на различен от другите. Той беше избран в наказателен вот срещу политическата класа. Ако Румен Радев не търси начини за собствен глас и не бъде коректив на управляващите, той ще опровергае очакванията на гласувалите за него. Затова няма право да се променя. Управляващите също няма да му простят – все пак президентският вот беше първото сериозно поражение на ГЕРБ. Президентът си остава автономен фактор и по някакъв начин ще продължи да бъде трън в петите им, а самият Радев трън в очите им. – Бойко Борисов е политик. Президентът Радев засега се е опазил да бъде политик. В момента той има позиционирането на държавник, а не на представител на частни интереси, каквито са партийните – на латински партия произлиза от pars, което значи част. – Това никой не може да направи сам. А ние сме показали, че и заедно не можем. Тази битка обаче е решаваща за бъдещето на България. Ако в близките 2-3 години не постигнем обрат, няма нужда да мислим на тема светло бъдеще. Корупцията, търговията с влияние, злоупотребата с власт – това са все неща, които в най-голяма степен направиха така, че тези 28 години преход с всички основания може да ги разглеждаме като история на пропуснати възможности и все по-стесняващи се печеливши перспективи пред страната. – Не, автентичната десница просто не беше представена политически в парламента, тя остана зад борда. Хората ги има, но го няма проектът, за търсене на някакъв нов тип десница. Не казвам, че предишната десница беше адекватен продукт – тя затова си и отиде и така разочарова голяма част от десния електорат в България. Очевидно е, че и ГЕРБ не можа да я очарова. Смятам за глупаво да се чака, защото вдясно има много активни, можещи и умни хора. Един от нормалните начини за поява на нова партия е онези, които се чувстват непредставени, да се мобилизират и да създадат нещо. Не да чакат някой да им предложи продукт – това е потребителско отношение към политиката. – Да, лявото е в криза. Но и дясното не е цъфнало. Десните, които печелят, са по-скоро популисти, националисти. Дясното много по-рядко е имало проблем да се идентифицира в ново време, да се асоциира с някои леко националистически каузи или да използва деснопопулистки теми. Европейската левица открай време залагаше на две версии – на национализма и на глобализма. Ако левицата иска да бъде адекватна на настроенията днес, трябва повече да заиграе с темата за по-суверенна национална политика, малко по-скептично да гледа на глобализацията и да се активира ролята на държавата. Точно това дава смисъл и на участието на хората в избори. Ако демонтираме националната държава, то за какво да гласуваш? – Тъжно е, но всички ние сме виновни. Не съм готов да обвинявам само някого, че пропуснахме възможностите, които имахме през тези 28 години. Сега полето на избори е много по-малко. И човек има усещането, че влизаме в една бобслей писта. А тази писта не води нагоре, а надолу.   Живко Георгиев е роден през 1955 г. Завършил е социология в Софийския университет “Св. Климент Охридски”. Председател на Българската социологическа асоциация (1990-1991). Директор по изследванията в ББСС “Галъп интернешънъл” до 2001 г. Член на УС на Института за социална интеграция от неговото създаване. Бил е негов председател от 2002 до 2008 г. Преподава социология в Алма матер.", "date": "2017.11.30", "title": " Социологът Живко Георгиев пред „Труд“: Битката срещу корупцията ще реши бъдещето ни"}
{"url": "https://trud.bg/%d0%b7%d0%b0%d1%89%d0%be-%d0%b0%d1%80%d0%bc%d0%b8%d1%8f%d1%82%d0%b0-%d0%be%d1%80%d0%b5%d0%b4%d1%8f%d0%b2%d0%b0/", "text": "Тези дни зам.-военният министър Атанас Запрянов обяви, че МО се кани да връща на служба съкратените през последните 10 г. офицери. Защото недостигът на кадри в армията, според него, станал критичен за боеспособността й. Особено в пехотата. Че е така, така е. Каква е черната хронология на фактите? Отначало се твърдеше, че за войските недостигат 2000 души. После властта плахо заговори, че въпросната бройка е скочила над 3000. Накрая изплю камъчето- ситуацията била още по-тежка, незаетите щатове в отбраната са около 5600. Това е последната официална информация, спусната от институциите. Което ще рече, че армията е на минус с цяла бригада. Неофициално се говори, че незаетите щатове са повече. Дори твърдението да не е вярно, нещата са сериозни. Нека направя уточнение, за да не породи коментарът спекулации или назаслужени обиди у някого – сегашният министър на отбраната няма грам вина за трагичното състояние на кадрите във войските. Той е принуден да се бори с наследство на коалиционния партньор, който се разпорежда в отбраната с незначителни прекъсвания от 2009 г. насам. Запрянов оттогава е и в трите правителства на ГЕРБ. В първото като съветник на военния министър, а в останалите две- пак като съветник и зам.-министър. Така че е наясно с генезиса на проблема, тъй като е бил и е част от управленските решения през цялото време. Факт е, че Въоръжените сили бяха обект на най-големи рестрикции при всички правителства на прехода с малки изключения. Но драстичния удар по системата през последните години започна именно през 2009 г. Това е истината, грях е да се премълчава. И трябва да се припомня заради бремето на „късата памет“, от която страдаме услужливо. Първият военен министър на ГЕРБ Николай Младенов (това че не е служил в казармата е досадна подробност) за няколко месеца престой на „Дякон Игнатий“ 3 сътвори прецедент- предложи парите за отбрана да се свият с 40%. Това е бездна, която трудно се преодолява. От тогава, пак за пръв път у нас, полицията е с по-висок бюджет от армията. Така е и до днес. Следващото ръководство на МО, начело с Аню Ангелов, преора закона за отбраната. Махнат бе цял социален раздел и зачеркнати основни придобивки на военните – като правото да си купят жилище от фонда на МО на преференциални цени. Дотогава военният се пенсионираше без възраст след 25 г. служба. Първият кабинет на ГЕРБ обаче увеличи стажа на 27 г. Всичко това предизвика негативни реакции. Армейците се разочароваха, защото възприемаха министър Ангелов и тогавашния му заместник Валентин Радев, като хора от гилдията, тъй като бяха бивши военни. Почувстваха се предадени, защото и двамата бяха се възползвали от въпросните придобивки на системата, които после като властимащи отмениха. Не правя пристрастни импровизации, а разказвам за действителни събития. Може да попитате всеки офицер, служил по онова време, дали е така. Най-голям удар върху отбраната обаче бе въвеждането за първи път в армията на възраст за пенсиониране на униформените. Това стори пак първият кабинет на ГЕРБ. Тогава шоково си отидоха по собствено желание близо 1300 офицери и сержанти. Рекордът бе 700 души в първите два месеца, когато се разбра какво се гласи – по 10-12 военни на ден хвърляха рапорти за напускане преди да влезе в сила рестрикцията. В опит да успокои обстановката, шеф от МО отиде в поделение да разговаря с военните, а те го попитаха защо не се въвежда възраст за пенсиониране и на балерините. Отговорът бе: „Знаете ли колко е трудно да се стои по цял ден на пръсти“. Отделно от този неочакван шок от Въоръжените сили бяха съкратени 7000 души. Този разчет бе включен в Бялата книга за отбраната, която МО написа през 2010 г. и мнозинството в тогавашното НС единодушно прие. А в медиите не закъсняха заглавия от рода на „бяло като за умряло“. Ето тази професионална несигурност започна да гони хората от казармите. Другата причина за недостига на кадри е мизерното възнаграждение на войниците. Основна заплата от 608 лв. за начинаещ редник е обида. За човек, на който му е зачислено оръжие и техника и трябва да е на 24 часово повикване без право на други доходи. Вие при тези условия ще станете ли платен боец? Как с тези пари да се издържа семейство. Един офицер веднъж шеговито ми каза: „Войниците ми масово напускат. Ами аз, ако застана пред градската баня и жените като излизат, ще започна да им викам „честито булка“. Така левче по левче ще си изкарвам същите пари без да работя. Ако в армията имаше келепир, циганите щяха да бъдат първи на опашката.“ Мисля, че трябва да се сбогуваме с остарялата философия на соца, че младежите сега отиват в казармата от патриотични подбуди и да защитават някакви ценности. Има такъв мотив, но той не е водещ. Войнишката професия е като всяка друга и се конкурира на пазара на труда с останалите. За съжаление обаче все още не е престижна. Сега боецът „носи пушка“, за да храни жена и деца. Той знае, че НАТО не се яде, ако хладилникът е празен. И затова търси начини да си набави още средства, след като властта не може да му ги даде. Като този, както се говореше неотдавна – да взима неплатен отпуск и да ходи да бере ягоди. Сега войнишката заплата е от времето на Николай Цонев, когато управляваше МО. Преди него бе 391 лв., колкото не получава и чистачка. Ето за тези почти 10 г. във властта днешните управляващи не намериха възможност да я увеличат сериозно. Защото нямаха желание. Въобще за това време ГЕРБ острига армията като първия новобранец. Показателно за отношението на властта към армията е и друго- не съм чул дете на политик, депутат, министър или държавник да е избрало попрището на професионалния военен. Отрочетата на властта се доказват все в престижни и скъпоплатени университети на Запад. Буквално вчера срещнах приятел офицер, който изрази недоумение, че се обмисля да се върнат на служба уволнените през последните 10 г. Много е съмнително дали напусналите ще искат пак да служат, тъй като повечето са устроили житейския си път. Вероятно и на по-добри позиции. Как да се върне командир на взвод, след като неговите бивши колеги вече командват батальони. БСП, когато за малко управляваше МО, опита с този вариант, но без особен ефект.  Нека образно си представим отбраната като басейн. За да е пълен, колкото изтича от тръбата на изхода, толкова трябва да влиза и през тръбата на входа. Средно на година отбраната напускат около 700 – 800 души – поради пенсиониране, пределна възраст, по собствено желание и т.н. Става дума за офицери, сержанти и войници. На входа обаче чакат значително по-малко. От военните училища излизат около 100-120 лейтенанта. Гръмко бе съобщено, че тази година е най-големият випуск от 180 души. А обявеният прием бе за 240 места. Особено показателно е тежкото състояние на офицерския корпус. В задачката се пита за колко време ще се напълни басейнът при условие, че ни трябват поне хиляда командири. Отговорът е за не по-малко от 8 г., и то ако няма теч – тоест никой не се уволнява и не напуска системата. Ясно е, че са необходими спешни мерки. На първо време да се вдигне пределната възраст за служба за всички звания. До края на 2019 г., тоест по-малко след 2 г., по този показател ще бъдат уволнени около 960 офицери. И с какво ще попълним този нов вакуум, след като системата постоянно се оттича. Вдигането на възрастта е ефективна стъпка в правилна посока, която ще запуши пробойните. В МВР работят до 60 г. Така е и в службите за сигурност. Във всички армии на НАТО пределната възраст за служба на офицерите е 60-65 г. Но някои политици, подчертавам някои, умишлено не желаят и у нас да е така. И затова саботират идеята. Причината е, твърди се, че искат да махнат, уж законно, неколцина висши военни. Просто лични сметки. Така заради няколко души, нарочени за отстраняване, отбраната е на път да загуби стотици офицери заради заложени кадрови схеми. Когато Симеон Сакскобургготски бе на власт близо 1000 полковници трябваше да бъдат уволнени, защото били „ретроградни“. Това стана след като кабинетът смъкна пределната им възраст за служба. Щом метлата приключи, жълт депутат предложи възрастта да се върне обратно. Циркът бе пълен. Иначе лансираните отсега намерения на МО да назначи 1300 войници догодина са добра стъпка. За това ще са нужни 30 млн. лв. от заложеното увеличение от малко над 100 млн. лв. на военния бюджет. Толкова места ще бъдат обявени, но ще има ли мераклии и колко ще се явят, е друг въпрос. Защото практиките от последните конкурси са показателни – няма желаещи да се посветят на най-мъжката професия.", "date": "2017.11.30", "title": " Защо армията оредява?\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d1%81%d1%80%d0%b5%d1%89%d1%83-%d1%81%d1%82%d0%b0%d1%80%d0%b8-%d0%ba%d0%be%d1%88%d0%bc%d0%b0%d1%80%d0%b8-%d0%bd/", "text": "България изтегли приемлив жребий за световното първенство по волейбол догодина, на което сме домакини заедно с Италия. Трикольорите са в група „D” със световния шампион Полша, двукратния първенец на Азия от последните години Иран, Куба, Финландия и Пуерто Рико. Срещите са в Двореца на културата и спорта във Варна. Жребият бе изтеглен на пищна церемония във Флоренция, а на първа линия бе и родната легенда Любо Ганев. „Много добра група за нас – възкликна вицепрезидентът на БФВолейбол. – Четири от най-силните отбори са у нас, четири в Италия. Нашите шансове зависят от играта ни. Имаме реални възможности да се класираме за финалите в Торино. Пожелал съм си да се срещнем там с Италия накрая. Очаквам перфектна организация на световното първенство. За първи път то ще е в две държави, а и ние, и Италия сме доказали, че можем.“ Задачата на националите на пръв поглед не е тежка, тъй като за класиране в следващата фаза трябва да заемат едно от първите 4 места в групата. Но съперниците са традиционно неудобни за България и два от тях спряха родните национали на шампионати на планетата през новия век. Именно „дружината“ измести трикольорите от мястото към финала в Япония през 2006 г. Поляците ще защитават титлата, която спечелиха на първенството у дома през 2014-а. Четири години по-късно в Италия българите взеха реванш с 3:0 от „дружината“, но отпаднаха след драматична загуба с 2:3 от Куба в спор за място на полуфиналите. На първенството в Полша през 2014-а отново карибците и Финландия победиха България във втората групова фаза, която се оказа непосилна за националите. Резултатите от всичките срещи в предварителната група имат значение, тъй като точките се запазват и за втората групова фаза. Мачовете от нея ще се играят в София.  В първенството участват общо 24 отбора, разделени в 4 групи по 6. У нас ще се играят и срещите от група „B“. Феновете в Русе ще могат да се насладят на майсторството на едни от най-силните отбори в света – Бразилия и Франция, а в групата са още Канада, Египет, Китай и Холандия.  В група „А“ в Рим и Флоренция са Италия, Аржентина, Япония, Белгия, Словения и Доминиканската република. В поток „С“ в Бари пък среща ще си дадат САЩ, Русия, Сърбия, Австралия, Тунис и Камерун.  Турнирът е от 10 до 30 септември.", "date": "2017.11.30", "title": " Волейболистите срещу стари кошмари на световното"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%ba%d0%be%d0%bb%d0%b5%d0%b4%d0%bd%d0%b8/", "text": "Коледна експозиция на картички, рисувани от Дима Иванова с една от най-древните и интересни техники в живописта – енкаустиката, ще бъде открита тази неделя от 18 часа в галерия „Groove Music&Art” в Пловдив. Енкаустиката е изкуството да рисуваш с восък, а жителите и гостите на града под тепетата освен да разгледат изложбата до края на месец декември, ще могат и да се сдобият с уникалните восъчни рисунки. Всяка една от картичките е абсолютно уникална и не може да бъде повторена, което я прави изключителен подарък сама по себе си. Поради сложността на техниката, художниците, които творят енкаустика са малко. Основен пласификатор в боите е восъкът, поради което техниката е наричана нерядко „восъчна живопис“. Боите представляват пигмент разтворен във восък. Техниката е особено трудна, защото боите непрекъснато се подгряват, а в същото време трябва да се рисува изключително бързо, тъй като енкаустиката не предполага корекции като ретуш – първият живописен слой остава и последен. В миналото на енкаустиката се предават доста мистични елементи като танци на девойки на лунна светлина около съда, в който восъкът се топи, добавяне на билки и т.н. От естетична гледна точка основно предимство на тази техника е прозрачността на цвета, през който прозира основата (на светлина). Технологично предимство на изображенията е, че могат да бъдат повредени единствено при висока температура. Поради сложността си тази техника бива изместена от фреската при стенописите и от маслото. В Древен Египет са използвали восъка за изработването на така наречените фаюмски портрети, първите икони в християнския свят също са изработвани с тази техника. Според Кирил Цонев в стенописите на Казанлъшката гробница и Боянската църква свързващото вещество на боите съдържа восък. В Древна Гърция една картина с техника енкаустика е била много скъпа, а и малцина са били тези, които са могли да овладеят техниката. „Преди няколко години точно на Бъдни вечер ми попадна някаква картина. Пишеше енксустик. Беше някак магично, самата картина не бе съвсем мой стил, но думата ме погълна изцяло. От този момент до днес аз търсих, намерих и не спирам да търся и експериментирам с тази техника, която в този си вид е доста улеснена и пригодна за работа. Отне ми доста време на експерименти и изненади в тази област. Полагаш първия щрих, подбираш произволно цветовете и оставяш нещата сами да се случват, боите се топят, цветовете „експлодират“ пред очите ми. Смесването е неочаквано, резултатите също. Като любовен флирт, танц при който правиш първата стъпка и се оставяш музиката да те води, но трябва да знаеш кога да спреш, защото ретушът е невъзможен. Една грешна стъпка и всичко се проваля. Научих се да тръгвам наново, замазвам всичко и пак. Тогава се ражда нова картина с нов колорит,“ споделя художничката Дима Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " В Пловдив откриват изложба на коледни картички, рисувани с восък"}
{"url": "https://trud.bg/%d0%b2-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d1%81%d0%bf%d0%b8%d0%bf%d0%b0%d1%85%d0%b0-54-%d0%b3%d0%be%d0%b4%d0%b8%d1%88%d0%bd%d0%b0-%d0%b4%d0%b6%d0%b5%d0%b1%d1%87%d0%b8%d0%b9/", "text": "54-годишна джебчийка бе задържана за 24 часа в полицейския арест на РУ на МВР – Асеновград, след като в сряда около  9 часа на улица “Христо Ботев” откраднала мъжки портфейл с над 300 лева, лични документи и банкова карта.  Асеновградчанката е с криминални прояви. Срещу нея е започнато бързо производство, съобщиха от полицията. През последното денонощие на територията на Областна дирекция на МВР – Пловдив са регистрирани 17 криминални престъпления – 8 кражби, пожар и 8 други. Разкрити са 10 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " В Асеновград спипаха 54-годишна джебчийка"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b0-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%b4%d1%8a%d1%80%d0%b2%d0%b5/", "text": "Детска градина „Мая” в район „Южен” в Пловдив е първата в града под тепетата, която се сдоби с дървени къщички за книги. „Целта, която си поставихме с родителите, е заедно да работим за възвръщането на позагубения интерес към книгите. Това е особено важно днес, когато децата прекарват времето си предимно пред телевизора и с електронните игри в ръка“, коментира директорът на ДГ „Мая” Георги Семерджиев. Идеята му е приета от родителите изключително възторжено,  а децата са започнали да донасят любимите си книжки с приказки, като така искат да ги споделят по между си. Стартът на инициативата бе уважен от заместник-кмета на район „Южен” Димчо Петров и от началника на отдел „Екология” в районната администрация Евгения Първанова, които също донесоха книги от личните си библиотеки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Пловдивска забавачка се сдоби с дървени къщички за книги"}
{"url": "https://trud.bg/%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%bf%d0%bb%d0%b0%d0%bc%d0%bd%d0%b0-%d0%bf%d0%be%d1%81%d1%80%d0%b5%d0%b4-%d0%bd%d0%be%d1%89-%d0%b2-%d1%81%d1%82%d0%b0%d0%bc%d0%b1/", "text": "Лек автомобил „Мерцедес” пламна в 3 часа през нощта в сряда в Стамболийски. След приключване на гасителните действия е установено, че огънят е нанесъл щети по задната част на колата, ползвана от 21-годишен шофьор от пловдивското село Поповица. Пристигалите на  местопроизшествието полицаи от РУ на МВР-Стамболийски са извършили оглед. Причините за възникване на пожара се изясняват под наблюдението на Районна прокуратура-Пловдив в рамките на образувано досъдебно производство. Работата продължава разследващ полицай от районното управление в Стамболийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " „Мерцедес” пламна посред нощ в Стамболийски"}
{"url": "https://trud.bg/%d1%80%d0%b0%d0%b1%d0%be%d1%82%d0%b8%d0%bb%d0%bd%d0%b8%d1%86%d0%b0-%d0%b7%d0%b0-%d0%bf%d1%80%d0%b5%d1%80%d0%b0%d0%b1%d0%be%d1%82%d0%ba%d0%b0-%d0%bd%d0%b0-%d1%82%d1%8e%d1%82%d1%8e%d0%bd-%d0%b1%d0%b5/", "text": "При специализирана операция за пресичане на контрабандата с акцизни стоки служители на Шесто РУ на МВР-Пловдив предприели проверка в къща на улица “Ландос” в ромския квартал „Столипиново”. На адреса било открито помещение, пригодено за обработка на тютюн за пушене, а в момент на работа са задържани 53-годишен криминално проявен мъж и 44-годишна жена от ромски произход. В хода на процесуално-следствените действия от работилницата са иззети машина за рязане на тютюн, електронна везна, 100 кг обезжилена суровина и 14 кг вече нарязан тютюн. С полицейски заповеди двамата извършители са отведени за срок до 24 часа в районното управление. Срещу тях е образувано бързо производство по чл. 234, ал.1 от Наказателния кодекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Работилница за преработка на тютюн бе разкрита в Столипиново, мъж и жена са задържани за незаконната дейност"}
{"url": "https://trud.bg/72-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%bb%d1%8a%d1%81%d0%bd%d0%b0-%d1%81%d1%8a%d0%bf%d1%80%d1%83%d0%b7%d0%b8-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf/", "text": "Лек автомобил „Ланча Дедра“ блъсна двама души – мъж и жена в Шумен, които пресичали на пешеходна пътека. Инцидентът станал към 18,30 часа вечерта в четвъртък в района на бившата военна болница. Съпрузите на 42 и 48 г. пресичали пред магазин БулМаг. Шофьорът Алеко И./72г./ обяснил, че не е забелязал пешеходците. Жената и мъжът са откарани в болницата. По първоначални данни единият е с фрактура на таза, предстоят прегледи. Шофьорът е тестван и дрегерът не отчел алкохол. На мястото има полиция, образувало се е и задръстване от автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " 72-годишен блъсна съпрузи на пешеходна пътека в Шумен"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d0%b6%d0%b5%d0%bd%d0%b0-%d0%be%d1%82-%d0%b1%d1%80%d0%b0%d0%bd%d0%b8-%d0%bf%d0%be%d0%bb%d0%b5-%d0%b8%d0%b7/", "text": "Двама пловдивчани са били задържани за престъпление с акцизни стоки в сряда около 18 часа, когато автопатрул на Шесто РУ на МВР спрял за проверка лек автомобил “Опел”, в чийто багажник били открити 20 000 цигари без български бандерол. 54-годишният водач и 42-годишната му спътничка били отведени за срок до 24 часа в районното управление. Същия ден в центъра на село Браниполе служители на Първо РУ установили, че 51-годишна местна жителка държи в автомобила си 6 кутии с фабрични цигари и 27 пакета с по 20 саморъчно свити папироси. При последвало претърсване на адреса й били открити други 119 пакета с подобно съдържание и близо 700 грама нарязан тютюн. Общото количество на иззетите от жената тютюневи изделия е 3040 къса. По двата случая са образувани бързи производства по чл. 234, ал.1 от Наказателния кодекс, уведомена е и Районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Двама от Пловдив и жена от Брани поле изгоряха заради контрабанда с акцизни стоки"}
{"url": "https://trud.bg/%d0%b1%d0%b8%d1%82%d0%ba%d0%b0%d1%82%d0%b0-%d0%bf%d1%80%d0%b8-%d0%ba%d1%80%d0%b5%d1%81%d0%bd%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d1%82%d1%80%d0%b8%d1%83%d0%bc/", "text": "Една малко позната, но изпълнена с героизъм и драматизъм битка, оживява в петия епизод на документалната поредица „Българско военно чудо“ – превземането на Кресненския пролом. Сражението е един от последните триумфи на българския народ преди настъпването на Първата национална катастрофа. Битката за Кресненския прелом се развива в период, в който победоносната Балканска война е минала, а блянът на поколения българи е почти постигнат. Но по бойните полета все още броди духът на войната. Общественото настроение сред всички българи е настръхнало и присъствието на гърци и сърби в българска Македония притиска отговорните органи в София да предприемат бързи действия. По думите на началник-щаба на българската армия ген. Иван Фичев: „Нам се зави свят от височината, на която се бяхме покачили и изведнъж почнахме да се усещаме не като другите, но по-големи от тях. Ние бяхме пияни от гордост: на българските войници и на науката на нашите генерали се приписваха свръхчовешки качества“. Въпреки справедливия гняв и главозамайването от победите срещу турците, отговорните фактори в София правилно отчитат, че „съюзниците“ са отдавна готови и чакат войната да започне. На 16 юни цар Фердинанд и помощник-главнокомандващият ген. Михаил Савов започват нещо, което трябва да бъде просто една демострация на сила – с военни средства да се подпомогне дипломацията. Затова от общо пет армии заповед за настъпление получават само Втора и Четвърта. Замисълът е, че това не е агресия – не се нападат Сърбия и Гърция, а те се изгонват от българска Македония. С военни маневри България изтласква настанилите се в македонско съседи, с което предизвиква началото на Междусъюзническата война.. На 18 юни българското правителство прави грешка, като заповядва настъплението да бъде спряно, а войските да се върнат на изходни позиции. Загубена е стратегическата инициатива, а Сърбия и Гърция обявяват война на България, представена пред целия свят като агресор. Макар и положението да е тежко, то не се оказва непоносимо до момента, в който без да обявят война Румъния и Османската империя нахлуват в български територии. Безпрецедентното и отчайващо състояние не сломява духа на българските воини, които достойно ще се изправят срещу всеки враг, дръзнал да застане на пътя за изпълнението на националния идеал. Битката при Кресна е петото военно постижение на армията ни, което документалната поредица “Българско военно чудо“ представя. Документалната поредица е част от образователната инициатива на сдружение „Българска история“ и ЗАД „Армеец“, която цели да покаже по вълнуващ начин миналото на страната ни и да превърне историята в интересен учебен предмет. Филмите от „Българско военно чудо“ се прожектират и пред ученици и учители в десетки градове в страната по време на открити уроци, които авторите на проекта изнасят. Видеата се предоставят и безвъзмездно за образователни цели, за да може повече учители да обогатят учебните си часове с документалните филми.", "date": "2017.11.30", "title": " Битката при Кресна – последният триумф на армията ни преди Първата национална катастрофа"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-24-%d1%87%d0%b0%d1%81%d0%be%d0%b2%d0%be-%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5-%d0%bd%d0%b0-%d1%8f%d0%b7%d0%be%d0%b2%d0%b8%d1%80%d0%b8/", "text": "Във връзка с очакваните обилни валежи, като превантивна мярка, оперативният щаб на Държавната агенция за метрологичен и технически надзор сформира звена за 24-часово наблюдение на язовирите в областите, в които се очакват най-много превалявания. Тези екипи са съсредоточени в областите Враца, Пловдив и Благоевград, но има готовност и за включването на други региони към специалния мониторинг, съобщиха от ДАМТН. Агенцията вече е информирала и кметовете по места да вземат превантивни мерки и поддържа постоянен контакт с тези населени места, в които се очаква дъждът да е най-обилен. ДАМТН напомня на собствениците на язовири в страната да следят с повишено внимание състоянието на управляваните от тях водоеми и при необходимост своевременно да сигнализират агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.30", "title": " Започва 24-часово наблюдение на язовирите в три области"}
