{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.", "date": "2018.07.20", "title": " Труд Уикенд – един вестник за два дни\t\t\t"}
{"url": "https://trud.bg/%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%ba%d0%b0%d0%b1%d0%b5%d0%bb%d0%b8-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d1%82%d0%be%d0%ba-1200-%d0%b4%d0%be%d0%bc%d0%b0%d0%ba/", "text": "Нагла кражба на медни кабели от четири трафопоста на ЧЕЗ Разпределение в кв. „Младост 2“ в Монтана остави без електрозахранване 1200 клиенти на дружеството малко след 17.00 часа. Това съобщиха от пресцентъра на ЧЕЗ. Екипите на дружеството работят за възстановяване на електрозахранването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Кражба на кабели остави без ток 1200 домакинства в Монтана"}
{"url": "https://trud.bg/%d0%b8%d0%b7%d0%bb%d1%8a%d1%87%d0%b5%d0%bd-%d0%b5-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb-%d0%b2-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%b7%d0%b0-%d1%82%d0%b8%d0%ba%d0%b5/", "text": "Консорциумът „Си Ен Ес – София Тикетинг Систем“ е класиран на първо място и е избран за изпълнител на обществената поръчка за изграждане на тикет системата за обществения транспорт в София, която приключи на 20 юли 2018 г. Това съобщават от Центъра за градска мобилност. Консорциумът е получил 100 точки по изброените в поръчката показатели и е обявил най-ниската цена за изпълнение – 73 248 150 лева без ДДС.  Консорциумът обединява компаниите “Компютърнет Сървисиз“ ООД и „Асис Електроник Ве Билишим Системлери“ Аноним Ширкети“ и „Тикси“ АД. Подизпълнител е „Макстел“ ООД. Съгласно условията на обществената поръчка изпълнителят трябва да изгради новата тикет система в рамките на 24 месеца като се предвижда въвеждане в експлоатация на повече от 15 000 устройства, на над 1 350 напълно оборудвани превозни средства от 4 типа транспорт, монтаж на оборудване в 11 депа, 52 метростанции, над 80 търговски обекта, интеграция на съществуващите системи, обучението на 3 000 служители на ЦГМ и транспортните оператори. Тук влиза и Центърът за видеонаблюдение. „Тикет системата ще донесе повече удобства за пътниците, тъй като ще може да се използва 1 превозен документ за различните видове транспорт. Този документ ще може да се зарежда и от всички видове мобилни устройства. Това ще сложи край на опашките“, смятат от ЦГМ. Ще бъдат монтирани камери във всички превозни средства, което ще повиши сигурността, както и борбата с гратиса ще е по-ефективна. Чрез системата в реално време ще се знае натоварването на линиите и ще се взимат бързи решения, за да няма претъпкани автобуси, тролейбуси или трамваи. За обществената поръчка за тикет системата бяха постъпили оферти от 10 участници:  1. „Интелигентен градски транспорт София“ ДЗЗД;  2. Обединение „С & Т – Контрон Юръп“ ДЗЗД;  3. Консорциум „Е- тикет Систем 2018“;  4. Консорциум „ Си Ен Ес- София Тикетинг Систем“;  5. „Менница Полша“ АД;  6. Консорциум „Софер“;  7. Консорциум „Кортел“;  8. Обединение „София Ей Еф Си 2018“ ДЗЗД;  9. „ЕТРА“ АД;  10. Консорциум „Стекард“ ДЗЗД Комисията установи, че Обединение „С & Т – Контрон Юръп“ ДЗЗД, „ЕТРА“ АД, Консорциум „Стекард“ ДЗЗД и Обединение „София Ей Еф Си 2018“ ДЗЗД имат пропуски и неясноти в подадените документи, както и не отговарят на посочените изисквания на поръчката. Те бяха отстранени от участие. След отварянето на офертите и оценяването им класирането на комисията от 15 души, от които 7 общински съветници класира на второ място Консорциум „Софер“, а на трето – Консорциум „Кортел“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Излъчен е победител в конкурса за тикет система на София"}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d1%81%d0%bf%d1%8a%d0%b2%d0%b0-%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%81%d0%b8%d1%85%d0%b8%d1%87%d0%bd/", "text": "Кадрова криза в сферата на психиатрията у нас, особено на медицински сестри, която ще се задълбочава заради неатрактивните условия на труд и заплащане. Нарушаване на човешките права на пациентите, както и правата им на хора в неравностойно положение. Усещане в част от клиниките и болниците за душевно болни, което се асоциира с ад. Крайно недостатъчно финансиране на сектора. Невъзможност за провеждане на адекватно лечение и последваща реинтеграция в обществото заради лошо организирана система. Това са част от впечатленията на международните експерти от Европейската психиатрична асоциация (ЕПА), които са на посещение в България, стана ясно от среща между чужди и родни специалисти. Проблемите не идват от работещите в системата, а от самата система – тя е фрагментарна, недофинансирана, не е в състояние да предостави пълния набор от услуги на психиатрията и всичко това води до икономическа неефективност, посочи проф. Силвана Галдеризи, президент на ЕПА. Припомняме, че представители на организацията са в страната ни по инициатива на националния ни консултант по психиатрия акад. Дроздстой Стоянов в сътрудничество с Националния център по обществено здраве и анализи и Министерството на здравеопазването Над 70% от легловата база на България в този сектор трябва да бъде изцяло преструктурирана, заяви акад. Стоянов. Нарушават се всякакви национални и международни норми и затова са необходими спешни мерки, както и система от индикатори за качеството на контрола в сектора, допълни той. Сред препоръките на ЕПА към страната ни през октомври ще бъде увеличаване на бюджета за психиатрични грижи. В момента те са 1-3% от парите за здраве като ще се отбележи нужда от увеличение на поне до 10%. Това, което видяхме в клиниките и болниците за душевно болни моментално трябва да се промени. При тези посещения се люшкахме сякаш между ада и рая, горчиво се пошегува проф. Волфганг Гебел. На 27 октомври ще излезе пълният доклад на ЕПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Системата спъва лечението на психично болните\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%be%d0%bf%d0%b5%d1%80%d0%b0/", "text": "Трима служители на КАТ в Габрово са задържани при полицейска акция. Единият от тях е на ръководен пост. Тримата са заподозрени за незаконна търговия с автомобили и пренабиване на номера. Заподозрените са наблюдавани дълго време, информира Нова ТВ. Претърсвания и изземвания се извършват не само в пътната служба, но и на адреси извън Габрово. Паралелна акция се провежда и в Пътна полиция във Варна, където е установен регистриран краден кемпер. Смята се, че именно той е свързващото звено между двете полицейски операции, предаде БТВ. „Специализираната прокуратура провежда разследване срещу организирана престъпна група, в която участват служители на сектор „Пътна полиция“ на ОДМВР-Габрово. Престъпната група е извършвала длъжностни и документни престъпления“,   на Република България Румяна Арнаудова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Трима задържани при полицейска операция в КАТ-Габрово"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d1%81%d0%ba%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0%d0%bb%d0%b0-10-%d1%80%d1%8a/", "text": "Хърватската стопанска камара (ХГК) съобщи, че големите спортни състезания, особено европейското и световното футболни първенства, са довели до ръст на икономиката в страната от около 10%. „В деня на посрещането на футболистите, в третия понеделник на юли, ресторантите и кафенетата в Загреб са спечелили 54,5 милиона куни (един милион евро), което е с 2% повече от третия понеделник през юли миналата година“, съобщи ХГК, въз основа на информация от фискалната система, предаде  . От друга страна, голям брой хора от Загреб и техните гости три дни са били с часове по улиците на Загреб, а не в кафенета и ресторанти. Поради този факт голям брой магазини този ден са работили на непълно работно време или изобщо не са работили. Затова оборотът в търговията на дребно възлиза на почти 300 милиона куни (5,7 милиона евро), т.е. с 4% по-малко в сравнение с предходната година. По-рано Хърватската стопанска камара съобщи, че от всички мачове рекорд в потреблението е донесъл полуфиналния двубой срещу Англия на 11 юли. На този ден 312,5 милиона куни (5,9 милиона евро) са били похарчени в магазините, което е с 3,12% повече от същия ден миналата година. Кафенетата и ресторантите на този ден са отчели оборот от 28,7 млн. куни (540 000 евро), което е със 17% повече от миналата година. В деня, в който се игра финалът, оборотът е нараснал с 13%. На 15 юли, когато се игра финалът и на 16 юли, в деня на посрещането на футболистите, броят на туристите се е увеличил с 27%, а броят на нощувките с 25% в сравнение със същия ден миналата година, съобщи туристическия бранш в Загреб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Хърватската икономика отбелязала 10% ръст заради футбола"}
{"url": "https://trud.bg/%d0%bd%d0%b8%d0%b3%d1%8f%d1%80-%d0%b4%d0%b6%d0%b0%d1%84%d0%b5%d1%80-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4-%d1%80-%d0%b4%d0%b5%d1%87%d0%be/", "text": "за управител на НЗОК е „приятна изненада“. Такава оценка направи д-р Нигяр Джафер от ДПС и член на Парламентарната комисия по здравеопазване по  . По думите й, д-р Дечев е добър мениджър с богат опит, който знае тавана на правомощията на новата си длъжност, за разлика от предшествениците си. Назначаването на д-р Дечев за управител на НЗОК е приятна изненада, заяви д-р Джафер. Рутинно се избират и се освобождават управителите на Касата, като по думите й личностите нямат значение, защото проблемите са в системата. Приятната изненада при д-р Дечев е, че знае тавана на правомощията си за разлика от предшествениците му, допълни д-р Джафер. Правомощията на управителя на НЗОК са изключително ограничени – той почти няма никакви правомощия, заяви тя. „Един добър мениджър, който има толкова широк и богат опит, може да използва правомощията си за повишаване на контрола, за регулиране на лекарствената политика, доколкото има такива правомощия. Не може обаче да променя модела“, посочи Нигяр Джафер. До 2010 г. имаше няколко органа, които управляваха Касата – това бяха Общото събрание с широко представителство, Управителен съвет и Контролен съвет, напомни тя, като допълни, че по онова време управителите на НЗОК не са били избирани, но все пак не са успявали да се задържат. „Искаме отново да се върне разговора дали не трябва да се мине отново към другия модел. Защото само надзорен съвет, назначаван по неизвестно какви критерии, без правомощия на управителя, не води до резултатите, които очакват пациентите, особено пък партньорите на Здравната каса“, каза д-р Джафер. В случая назначаването на д-р Дечев е експертно, но има опасност политическите сили, които го предлагат, да не го подкрепят, защото често се случва управляващите да не успяват да се разберат с управителя на Касата. „В момента управляващите се страхуват от сериозни реформи в системата – и не само в здравеопазването. Тези реформи искат непопулярни мерки, които хората и обществото няма да приемат съвсем добронамерено и да ги подкрепят. Това има политическа цена. Въпреки това има системи като здравеопазването, където трябва да се предприемат стъпки, защото се оказва, че дъното няма дъно и проблемите стават по-сериозни“, посочи Нигяр Джафер. Кандидатурата на д-р Дечев беше единствена, защото предложените от управляващата коалиция, са онези, които са избирани, обясни д-р Джафер. Лошо е, когато няма конкуренция, допълни тя. По думите на Нигяр Джафер предишният управител на НЗОК д-р Плочев е бил човек без политически опит и е станал жертва на политическата дисциплина, политическата коректност и политическото двуличие. Касата трябва да бъде оглавявана от хора с богат административен опит – положителен и отрицателен, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Нигяр Джафер: Назначаването на д-р Дечо Дечев за управител на НЗОК е приятна изненада"}
{"url": "https://trud.bg/%d1%81%d0%bc%d0%b5%d0%bd%d1%8f%d0%bc%d0%b5-%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b0%d0%bf%d0%b0%d1%80%d0%b0%d1%82%d0%b8-%d0%b4%d0%be-%d0%bc%d0%b0%d1%80%d1%82-2019-%d0%b3/", "text": "Фискалният бон със специален код за проверка Забраняват служебните бонове в ресторантите Фирмите, регистрирани по ДДС, ще трябва да сменят своя касов апарат до март 2019 г., а тези, които не са по ДДС – до юни същата година. Това предвижда промяна в наредбата за отчитане на продажбите в търговските обекти чрез фискални устройства, пусната за обществено обсъждане от НАП. Подмяната на фискалните устройства се налага само при старите апарати, на повече от 4-5 години. По-скоро закупените касови апарати ще имат нужда само от актуализиране на софтуера или хардуера. Промените се правят за да може касовите апарати да изпращат информация до НАП за отчетения оборот на всеки 5 минути, а не както сега – в края на деня. След актуализацията на устройствата фискалният бон ще бъде с QR код, който ще позволи да се провери със смартфон дали е регистриран в НАП. Бензиностанциите също ще имат срок до юни 2019 г. да приведат устройствата си към новите изисквания, а големите търговски обекти с над 10 млн. лв. оборот – до края на 2019 г. “440 хил. апарата са регистрирани у нас, но част от тях не се използват, а около половината ще претърпят само софтуерни промени”, каза говорителят на НАП Росен Бъчваров. “Всеки търговец ще трябва да се свърже с производителя на фискалните устройства или сервизиращата ги фирма и да разбере дали ще е нужда актуализация на софтуера или се налагат по-сериозни хардуерни промени по апарата”, допълни той. “330 млн. лв. се губят годишно от укриване на приходи и неиздаване на касови бележки”, каза Росен Бъчваров и допълни, че 88% от заведенията за хранене и дискотеките укриват оборот. Затова промените предвиждат забрана за издаването на служебни бонове в ресторантите, което беше масова практика за укриване на оборота на кръчмарите. Фактурите за гориво на черно също ще изчезнат като практика, тъй като за всяка зареждане ще се издава касова бележка, която отива директно в системата на НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Сменяме касовите апарати до март 2019 г.\t\t\t"}
{"url": "https://trud.bg/%d0%bd%d0%be%d0%b2-%d1%82%d0%b5%d1%81%d1%82-%d0%bf%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b5%d0%b7%d0%b8%d0%ba-%d0%b8-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80/", "text": "Догодина седмокласниците ще се явят на нов тест по български език и литература, който ще включва материала по български от 5, 6 и 7 клас, но материала по литература само от 7 клас, информира  . Първоначално просветното министерство обяви, че заради новия закон започва да разработва нов тест за изпита след седми клас догодина, който ще измерва всичко научено в прогимназията. След реакцията на родители обаче настъпиха промени. След като стана ясно намерението на просветното министерство, родители на сегашните шестокласници реагираха, че не са били уведомени за промените още докато децата им са били в 5 клас. Те предложиха промяната да влезе чак за петокласниците догодина. „Произведенията, през призмата на които ще се пречупват знанията на учениците по литература, ще бъдат единствено и само от 7. клас, обясни Таня Михайлова, зам.-министър на образованието и науката. „Това е едно справедливо решение, тъй като всички предшестващи випуски са се явявали на НВО само върху материала за 7. клас и не бива този новия випуск, който и без друго минава за първи път по новото учебно съдържание по български и по литература, да бъде един „жертвен“ випуск“, коментира Мариана Маринова, учител по български език и литература в 125-то СУ. Като дългогодишен учител Мариана Маринова смята, че знанията си по литература учениците ще могат да покажат и на новите матури в 10 клас, и на матурите в 12. клас. Не така стоят нещата за знанията по български език. Тук ще бъде включен материалът от цялата прогимназия – 5., 6. и 7. клас, дори и повече. „Когато става въпрос за компонент „български език“ и когато говорим за грамотност дори сме склонни да разширяваме да казваме, че от 1. клас, защото грамотността не се постига само в 5, 6 или само 7. клас. Всъщност това е консенсусното мнение в многото обсъждания, които ние проведохме“, посочи зам.-министър Таня Михайлова. Министерството предлагаше още – в новия тест досегашният преразказ с дидактическа задача да се редува през годините със сбит преразказ. Освен това да влезе „характеристика на герой от изучаван текст“, което да се редува с „коментар на откъс от текст“, както е сега. Какво обаче точно ще включва новият тест, от министерството обещават да стане ясно до началото на новата учебна година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Нов тест по български език и литература за седмокласниците от догодина"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%83%d0%b2%d0%be%d0%bb%d0%bd%d0%b8-%d1%81%d0%b2%d0%be%d0%b9-%d1%81%d1%8a%d1%82%d1%80%d1%83%d0%b4%d0%bd%d0%b8%d0%ba-%d0%b1%d0%b8%d0%bb-%d0%bf%d1%80%d0%be%d1%82/", "text": "Френският президент Еманюел Макрон уволни свой охранител след публикуването на кадри, на които се вижда как удря участници в протест в Париж. Случаят предизвика голям скандал във Франция. Разпространено по-рано тази седмица видео показва как Александър Бенала прави хватка на демонстрант и го удря, докато носи полицейски шлем, макар че не е служител на полицията. Инцидентът става в Париж по време на демонстрация за Международния ден на труда 1 май. Критици на президента го обвиниха, че се е опитал да потули случая и затова обществото научава за него чак сега. Прокуратурата в Париж от своя страна съобщи, че Бенала е задържан за разпит в рамките на разследване на насилие, като ще бъде подведен под отговорност и зари представянето си за полицейски служител. От Елисейския дворец казали, че решението за уволнение било взето след поява на „нови елементи“ по случая, който се превърна в най-големия скандал за Макрон, откакто бе избран за президент миналата година. Източник до разследването казал, че трима полицаи са отстранени от работа, тъй като дали на Бенала видеозапис от камери за наблюдение в опита му да докаже своята невинност. А той нямал право на достъп до такива материали. Охранителят Александър Бенала беше задържан за превишаване на своите правомощия, след като по-рано беше разпитан от прокуратурата.", "date": "2018.07.20", "title": " Макрон уволни свой сътрудник, бил протестиращи"}
{"url": "https://trud.bg/%d0%bd%d0%b0%d0%bf%d1%83%d1%81%d0%ba%d0%b0%d0%bb%d0%b8%d1%8f%d1%82-%d1%81%d0%b2%d0%be%d0%b1%d0%be%d0%b4%d0%bd%d0%be-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f-%d0%b7%d0%b0%d1%82/", "text": "Прокуратурата ще поиска постоянен арест за  , пускали на свобода нерегламентирано от Варненския затвор автокрадец. Искането ще бъде внесено в съда утре, когато ще се гледат и мерките на задържаните. Обвинението все още отказва да съобщи официално името на затворника, когото тримата надзиратели са пускали на свобода. Според   обаче това е 40-годишният Искрен Маринов. За месец и половина със съдействието на задържаните мъжът напуска 6 пъти затвора. „Всеки е отговарял за различни постове, през които осъденото лице е минало безпрепятствено. Има голяма доза вероятност да съберем доказателства и за извършване на други престъпления“, заяви окръжният прокурор Владимир Чавдаров. Маринов е осъждан няколко пъти. През 2017 г. получава присъда от 6 години и 8 месеца след като се признава за виновен за противозаконното отнемане на 19 коли във Варна и Бургас. Той бил лидер на организираната престъпна група, в която имало още трима души, като именно той лично крадял автомобилите. Мъжът е и бивш автомобилен състезател. През 2014 г. печели състезанието V1 Чалъндж България. В повечето от шестте пъти, в които Маринов е излизал от затвора, това се е случвало в часовия диапазон между 17 и 22:30 ч. Случвало се е обаче да го е няма 12 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Напускалият свободно Варненския затвор – бивш рали състезател и лидер на престъпна група"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%bb%d0%b5%d0%b4-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bd%d1%81-%d0%b7/", "text": "Благодаря на опозицията, че днес, заедно с останалите парламентарни групи, подкрепихме правителството в лицето на Бойко Борисов, което отстоя на последното заседание на Европейския съвет на 28 юни решението България да не приема обратно бежанци и да не подписва двустранни споразумения в тази посока. Това написа председателят на ПГ на ГЕРБ Цветан Цветанов в профила си в социалната мрежа „Фейсбук“ по повод   единодушно прие Министерски съвет да не подписва двустранни споразумения за връщане на мигранти у нас. „С днешното решение на парламента още веднъж защитихме позицията на България, която Бойко Борисов отстоява отдавна“, допълва той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Цветан Цветанов след решението на НС за мигрантите: Благодаря на опозицията!"}
{"url": "https://trud.bg/%d0%b0%d1%82%d0%b0%d0%ba%d0%b0%d1%82%d0%b0-%d1%81%d1%80%d0%b5%d1%89%d1%83-%d0%b4%d0%b8%d0%b7%d0%b5%d0%bb%d0%b0-%d0%b5-%d0%b8%d1%81%d1%82%d0%b5%d1%80%d0%b8%d1%8f-%d0%b8-%d0%b1%d0%b0%d0%bb%d0%be%d0%bd/", "text": "В София купуват автомобил на 10 г., в малките градове – на 15 г. Цветни стикери според замърсяването “Борбата с дизела в Европа е световна политика, която няма нищо общо с изчистването на въздуха, а е по-скоро истерия и балон, който ще се спука”. Това заяви за “Труд” зам.-председателят на Асоциацията на вносителите на автомобили в България Любомир Доросиев. “Не бих казал, че в Америка се карат само бензинови коли”, допълни той по повод факта, че в редица градове от Европа се ограничава достъпа на дизелови коли. “И бензиновите автомобили изпускат вредни емисии в атмосферата, докато дизеловите имат специален филтър, който пречиства около 95% от мръсните газове, които колата изпуска”, обясни Доросиев. Въпреки европейските политики за ограничение на старите дизелови автомобили в сърцето на града, цените на колите с такива двигатели и в Европа и в България остават без промяна. “Няма и промяна в търсенето, дизелът продължава да се купува”, каза Доросиев и допълни: “не виждам как би могло да имам дизелов автомобил и да ми забранят да влизам в центъра на града”. “Годишно в страната се внасят 255 хил. автомобилa втора ръка от чужбина, като 90% от тях са дизелови”, заяви Любомир Доросиев. Това означава, че за година в страната се внасят 230 хил. автомобила с дизелови двигатели. Относно предпочитанията на българите за втора ръка автомобили, Доросиев заяви, че в по-големите градове хората най-често си вземат кола на 10 години, а в по-малките на около 15 години с бюджет около 5000 лв. Вносът на автомобили в страната е предимно от Италия, Швейцария и Германия. Относно необходимия бюджет за покупка на кола втора ръка, Доросиев обясни, че внасяните в страната стари корейски автомобили най-често се продават за 6-7 хил. лв., а за европейска кола до 10 години се плащат около 30 хил. лв. Предлагането на коли втора ръка е много по-голямо от търсенето, като голям дял от бизнеса е в сивия сектор, коментира експертът. Според Доросиев екотаксите за регистрация на кола не отиват за почистване на въздуха. А освен това автомобилите не са най-голямата причина за замърсяването. “Едни от най-големите причинители на замърсяване са камионите, а да не говорим и за отоплението с твърдо гориво, както и рядкото почистване на улиците”, заяви той. В България се обсъждат няколко варианта за промяна на налозите, чиято цел официално е да се стимулира покупката на по-екологични коли. Преди няколко месеца министърът на финансите Владислав Горанов, заяви, че може да се обмисли промяна на местния данък за колите и за по-старите, които замърсяват повече, данъкът да е по-висок. Наскоро кабинетът увеличи екотаксите за регистрация на автомобил. За кола над 10 години таксата нарасна от 267 лв. на 310 лв. Вдигането на данъците обаче няма как да накара човек, който работи за 1000 лв. на месец да си купи нова кола за 30 хил. лв., коментираха финансисти. Обсъжда се и възможност на колите да бъдат поставени стикери, които да показват колко замърсяват въздуха. Идеята е да са в три цвята – зелен за тези, които замърсяват най-малко (Евро 5 и 6), жълт за Евро 3 и 4, и червен за най-старите коли – Евро 1 и 2. Като идеята е кметовете да имат право да забранят движението в центъра на града на коли с жълт или червен стикер.   44% на 44% е съотношението при горивата Стефан Кючуков,  ТРУД Броят на автомобилите на бензин и на дизел в страната е равен, сочат данните на КАТ. От общо 3,645 млн. автомобила, точно по 44,4% е делът на тези на бензин и на дизел. Но в тези данни влизат както леките коли, така и камионите. Ако се погледнат данните само за колите, нещата се променят. Колите на бензин са 1,374 млн. и имат дял от 49,5%. Докато дизелите са с дял от 42,9%. Останалите коли са с монтирана газова бутилка, хибриди, или електрически. В страната има само 495 електрически коли, а 4251 са хибриди. При товарните автомобили съотношението в използваното гориво е различно. От всичките 367 хил. камиона, над 85% са на дизел, а само 11,8% са с бензинови двигатели. Тези данни ясно показват какви са предпочитанията. За товарни автомобили се използват дизели, защото са по-икономични. През миналата година в страната са внесени повече дизелови леки коли, но доскоро предпочитанията на хората бяха към бензиновите и затова броят им е по-голям. При покупка на кола има и редица други фактори, които оказват влияние на избора, освен разхода на гориво. Много хора са убедени, че старите дизелови коли палят по-трудно през зимата. При по-новите коли вече няма разлика дали са на бензин или дизел, но при тези над 20 годни ситуацията е различна. При избора на кола, включитено дали да бъде на бензин или дизел, човек се ръководи и от лични предпочитания какво иска да кара.   Караме над 20-годишни МПС-та В България над 41% от автомобилите са на над 20 години, показа проверка на „Труд“ в данните на КАТ към 1 юни 2018 г. В България са регистрирани общо 3,645 млн. автомобила. Като от тях над 1,494 млн. са на над 20 години. Като основната причина за това са ниските доходи. Едва ли някой би карал трошка на над 20 години, ако може да си позволи по-хубава и нова кола, коментираха финансисти. Други над 1 млн. автомобила също са доста стари – на 15-20 години. Те имат дял от 27,5% от всички регистрирани автомобили в страната. Близо 20% са на между 11 и 15 години, а 6,7% са между 6 и 10-годишни. Под 5% от автомобилите в страната са на под 5 години и може да се каже, че са почти нови.   Ековинетки въведоха в Париж Няколко европейски града предприеха мерки срещу използването на дизелови автомобили в централните си части. В Париж, например, колкото по-стара е колата, толкова повече плаща шофьорът й, за да се движи в центъра на града. Ековинетките за колите там се класифицират в шест различни категории, в зависимост от вредните емисии, годината на производство и двигателя на автомобила. В няколко германски града – Берлин, Кьолн, Хановер, както и в Милано, Италия също има въведени ековинетки. В Милано, за да се влезе в центъра на града с бензинов или дизелов автомобил се плащат по 5 евро на ден. Затова много местни жители си купуват хибриди. Върховният административен съд в Германия разреши на местните власти да спират дизеловите автомобили за определено време. В резултат в Хамбург сложиха табела със знак „Стоп” при влизане в някои части на центъра, където е забранено влизането на дизелови коли и камиони, които не отговарят на стандарта Евро 6. В Атина и Солун може да се движат само дизелови коли, които са по стандарта Евро 5 или 6.   Забраняват двигателите с вътрешно горене Властите в Ирландия обявиха намерението си да забранят използването на всякакви автомобили с двигатели с вътрешно горене, независимо от горивото им. Според думите на премиера на Ирландия Лео Варадкар, забраната няма да влезе в сила скоро, но когато това стане, Ирландия ще бъде една от най-екологично чистите държави в Европа. Във Великобритания беше лансирана идеята пълният отказ от колите с двигатели с вътрешно горене да влезе в сила през 2040 г., но група кметове настояха пред министъра на екологията Майкъл Гоув, това да стане 10 години по-рано. Засега обаче подобна инициатива не се приема от властите на Острова. В щата Калифорния, в Индия и в някои райони на Китай пък се подготвя пълна забрана на продажбата на бензинови и дизелови коли. Същото важи и за Норвегия, където властите смятаха да въведат ограничението още от 2025 г., но след това смениха стратегията си и сега поощряват шофьорите масово да преминават на електромобили и хибриди.   В Полша масово карат на газ Автомобилите, задвижвани с алтернативни горива, са едва 1% от общия им брой в ЕС, сочат последните данни на Евростат за 2016 г. Голямото изключение е Полша, където делът на тези автомобили е 16%, което се дължи на големият брой коли на газ. Голям е делът на колите, задвижвани с алтернативни горива, и в Литва (10%), Италия и Латвия – по 8%. Въпреки че софиянци имат чувството, че колите по улиците са твърде много, броят на автомобилите в България е под средното за ЕС ниво, показват данните на Евростат. У нас има 443 автомобила на 1000 души, а в ЕС те са средно 505. Най-много автомобили на 1000 жители има в Люксембург (660), Италия (625) и Малта (615). На обратния полюс са Румъния (261), Унгария (338) и Латвия (341). В Германия регистрираните автомобили на 1000 души са 555.   Въглероден диоксид или прах Дизеловите автомобили се очаква да паднат до 5% от пазара на автомобили в ЕС до 2030 г., твърди проучване, цитирано от BBC. Отказването от дизела обаче ще направи още по-трудно ЕС да постигне целите си за намаляване на въглеродните емисии. Дизелът дори бе популяризиран като по-екологично съобразен от бензина като част от усилията на ЕС за намаляване на емисиите на парникови газове и по-специално на въглероден диоксид. Въпреки че дизеловото гориво съдържа малко повече въглерод, общите емисии на въглероден диоксид на средния дизелов автомобил са по-ниски от тези на бензиновите коли. Дизеловите двигатели обаче генерират по-високи нива на азотни оксиди и фини прахови частици – малки частици сажди.", "date": "2018.07.20", "title": " Атаката срещу дизела е истерия и балон\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be/", "text": "Правителството на САЩ „не обмисля да подкрепя“ предложението на президента на Русия Владимир Путин за провеждането на референдум в Източна Украйна, предава Fox News. Белият дом съобщи в официално свое заявление, че Минските споразумения от 2015 г. не предвиждат възможността на референдум и че допитване в част на Украйна, която не е под правителствен контрол няма да има легитимност. Очаква се европейските съюзници на САЩ също да се противопоставят на идеята за референдум в Донбас, който е контролиран от проруски сепаратисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Тръмп няма да подкрепи предложението на Путин за референдум в Донбас"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%b7%d0%b0-%d0%b0%d1%80%d0%b5%d1%81%d1%82%d0%b8%d1%82%d0%b5-%d0%b2-%d0%ba%d0%b0%d1%82-%d0%b3%d0%b0%d0%b1/", "text": "Специализираната прокуратура провежда разследване срещу организирана престъпна група, в която участват служители на сектор „Пътна полиция“ на ОДМВР-Габрово. Това съобщи говорителят на главния прокурор на Република България Румяна Арнаудова пред „Фокус“ във връзка с полицейската операция в КАТ-Габрово и във Варна. „Престъпната група е извършвала длъжностни и документни престъпления. Част от лицата, участници в групата се намират на територията на Варна. В момента на територията на областите Варна и Габрово се извършват процесуално-следствени действия – претърсвания на служебни помещения в КАТ Габрово, в жилища, автомобили, извършват се и лични обиски, разпитват се и свидетели“, допълни още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Румяна Арнаудова за арестите в КАТ-Габрово: Касае се за длъжностни и документни престъпления"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b8%d1%8f%d1%82-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d0%b0%d1%80%d0%bc%d0%b5%d0%bd%d0%b8%d1%8f-%d0%ba%d0%b0%d1%80%d0%b5%d0%bd-%d1%85%d0%b0%d0%ba/", "text": "– Преди няколко месеца, помните, господин Хакобиян, разговаряхме с Вас и първо искам да Ви благодаря, че приехте тогавашната покана на вестник „Труд“ за интервю. Пак при първата ни среща споделихте, че масоните в Армения подкрепяте проекти на Арменската апостолическа църква – какви са отношенията на Великата ложа на Армения с Ечмиадзин? Армения е първата държава в света, приела християнството за официална религия. – Масонството е нерелигиозна и неполитическа организация. Нашите отношения с всяка църква и религия – католическа, православна, протестанска, апостолическа са еднакви, тъй като едно от основните изисквания е масоните да са вярващи мъже. Вярата в Бог е единствено изискване без претенции към принадлежност към дадено вероизповедание. Затова и ние не акцентираме конкретно на отношенията с Арменската апостолическа църква, но по обясними причини повечето от нашите братя принадлежат към това вероизповедание. – Показахте на братята си от 4 континента експозицията в Националния исторически музей на Армения и те бяха впечатлени от каменни артефакти с датировка от VII век с масонски символи и изображения от катедралния комплекс Звартноц. Колко древно е масонството? – Това е много интересен въпрос, на който има възможност да се отговори по различен начин и да се откриват различни прочити. За официална дата на съвременното масонство братята по цял свят приемат 1717 година – създаването на първата Велика ложа в света в Англия и миналата година 300-та годишнина беше отбелязана подобаващо не само в Лондон, знаете. По тази причина символно приемаме Великата ложа на Англия като Ложа-майка на всички велики ложи. Но ако говорим за история на масонството въобще, то има различни теории, едната от които казва, че може да проследим масонството до древен Египет още при строителството на пирамидите, което е било организирано от майстори по начин, по който го припознаваме сега. Имам предвид наличието на чираци, калфи и майстори – каквато е тристепенната система на съвременното масонство. Свободните зидари и днес използват знаци и символи, които идват от стотици години назад, още от времето на строителните задруги. Едва ли ще откриете еднозначен отговор на въпроса колко древно е масонството, но много от символите му са в древността. Строителите на храмове отпреди векове са били едновременно и архитекти, имали са уменията да творят шедьоври, които и днес са пред очите ни. Те са били търсени и са пътували, за да строят катедрали и сгради из цяла Европа. Те не са споделяли тайните на строителството – кой камък, къде точно трябва да се постави, за да се изгради арката, например. Има и друго виждане – че масонството е организирано по времето на краля на Франция Филип Красивия, който е наредил разправа и преследване на тамплиерите. Част от тях, които са успели да се спасят от гоненията в Шотландия, в Швейцария и по други земи, са създали Шотландския ритуал. – Като споменахте Шотландския ритуал, знаете, че наскоро Старият Велик майстор на ОВЛБ Иван Сариев бе инсталиран за Суверен Велик командир на Шотландския ритуал у нас. С какво това събитие ще допринесе към развитието на масонството в България? – Имал съм много поводи да общувам с брат Иван Сариев и безкрайно много го уважавам. Имаме изключително топли отношения и мисля, че изборът му за Суверен Велик командир ще допринесе не само за развитието на масонството в България, а по целия свят. Използвам и случая чрез нашето интервю да го поздравя лично и специално за избора му, като пожелавам активна и ползотворна работа на него и на българските братя. – Ще взема повод от думите ви за поставянето на точния камък на правилното място, защото преди да започнем интервюто ми казахте, че има разлика от масони до масони и че масонството се носи в сърцето, но някои хора ползват свободното зидарство само като опаковка. Какво става с неправилно поставените камъни във вашето братство? – Всеки мъж идва в масонството като необработен камък. И до края на своя живот той работи върху себе си по своя масонски път и тази работа не спира. Когато говоря със своите братя, често казвам, че най-сложното за човек е да погледне себе си в реално огледало. И винаги съветвам и себе си, и своите братя – да имаме в себе си такова огледало, в което да се оглеждаме всяка сутрин. Ако имаш такова огледало, то ще можеш да работиш върху себе си, за да изгладиш своите недостатъци и да се усъвършенстваш. Тези, които не могат и не виждат себе си в такова огледало, а се оглеждат във витрините – по моите разбирания те просто не могат и не трябва да са масони. Те виждат проблемите само в другите, а не могат да осъзнаят своите недостатъци. Има едно такова понятие в масонството – камък с шупли. Това са камъните, върху които не можеш да работиш, защото те вече имат шупли, вече имат дефект. По правило такива хора сами се отсяват от масонството, разбирайки, че тази среда не е тяхна. Случва се понякога и такива камъни да попадат при нас. – Както казва Томас Джаксън в своята книга „Масонски перспективи“ – „Свободното зидарство не греши. Грешат свободните зидари“? – Правилно. Така е. – Във Великата ложа на Армения поставихте традиция с провеждането на образователна конференция за свободните зидари. Ще отворя скоба, за да припомня за нашите читатели, че съвсем наскоро Великият майстор на Испания сподели в интервю пред „Труд“, че планира създаването на Масонски университет. На какво трябва да се учат масоните? – В много Велики масонски ложи има образователни структури. Мога само да се радвам за тази инициатива на испанските ни братя и ще се радвам и други Велики ложи да я припознаят като своя. В Армения имаме ложа, която носи името на създателя на арменската азбука – Месроб Мащоц (ок. 361-440 г., б.р.). И всички новопостъпили братя, които влизат като чираци, получават обучение и в ложа Мащоц, освен в ложата, в която са приети първоначално. Обучението им в ложа Мащоц само допълва тяхното масонско образование в символизма, езотериката и др. Мисията на масонът е да направи света по-добър. И всички братя по света участват символно в строежа на храма и всеки един от нас е камък от този храм. И колкото по-добри са камъните, толкова по-съвършен ще е храмът. Всеки октомври ние провеждаме научна масонска конференция, по време на която най-добрите градежи, които са представени през годината в ложите, се изнасят пред братята от страната. По този начин най-добрите изследвания, доклади достигат до свободните зидари в Армения. Този форум има образователен характер и в същото време дава възможност на масоните да обменят и да създадат нови контакти помежду си, а в същото време стимулира и откриването и разработването на нови теми. Тази година ние ще имаме и международни лектори и от други Велики ложи, ще чуем учени – професори по философия, история, теология. Целта ни е с времето този вид форуми да станат и до известна степен достъпни за обществото. В постсоциалистическите страни по правило отношението на хората към свободното зидарство е в по-голяма степен със знак „минус“, отколкото в Западна Европа или в САЩ. И нашето желание е да променим тази нагласа в обществото. С по-високата му степен на демократизация масонството се възприема много по-позитивно. – Великият майстор на Обединената велика ложа на България (ОВЛБ) Искрен Йотов отвори за пръв път в историята на ОВЛБ масонски храм в София за медиите – каквато практика има в Англия, например. Имате ли такъв подход и в Армения? Как привличате млади членове във Вашите ложи? – Похвална инициатива на ОВЛБ и Великия майстор брат Искрен Йотов. В 21 век това е един от начините да покажем смисъла на свободното зидарство на младите хора. Подобни практики съществуват на много места по света и те показват зрелостта на обществото. Един от примерите у нас е началото на засаждането на Масонската гора в началото на тази година. Един от основните проблеми в Армения е екологичният. В началото на 90-те години при енергийния дефицит у нас имаше масово изсичане на горите и сега се стремим да възстановим природния баланс със засаждането на много декари нови гори. Великата ложа на Армения инициира програма „Масонска гора“. Тази година успяхме да залесим повече от 10 дка гора. Това се прие много добре от обществеността – вашите колеги от медиите също проявиха интерес и популяризираха нашата кампания. Сега разработваме нова социална програма „Масонско село“, чрез която да подпомогнем малките населени места. Целта й ще бъде да приложи модерните „зелени“ технологии за подобряване на живота на хората там. Искаме да покажем чрез пилотен проект, как може едно малко село да стане съвременно място за живеене чрез използването на слънчеви панели и биогазови инсталации. Това ще облекчи разходите на земеделците, ще бъде в помощ за битовите им разходи – в Армения има над 290 слънчеви дни в годината. – „Разкъсваме веригата на ръцете, но веригата на душите остава завинаги свързана. Завинаги“ – изпращането с братска верига на починал масон е ваша дълголетна традиция, която обаче е повлиявала дори на военни действия. Враждуващи армии са спрели битка, за да почетат и изпратят в последния му път князът-пълководец с арменски корени ген. Валериан Мадатов през 1829 година край Шумен по време на Руско-турската война от 1828-1829 г. Писала съм за тази история, но как да си обясним едно на пръв поглед немислимо примирие само заради братската верига? – Масоните имаме специален ритуал при кончината на наши братя – ние смятаме, че сърцата и душите ни са свързани в братска верига и когато напускаме този свят, нашите души остават в братска верига. Има много случаи в историята – военни и политически, когато свободни зидари са си противостояли. Генерал -фелдмаршал Михаил Кутузов (1745-1813 г., б.р.), който е бил наш брат, е имал за противници също наши братя свободни зидари от френската армия. Не знам дали трябва да го казваме, но пак като пример за противоборстващи масони е двойката от 20-ти век Салвадор Алиенде – Аугусто Пиночет в Чили. Те са били масони, братя и дори мисля, че са били и в една и съща ложа. Пиночет три пъти е молил Алиенде да го спаси, да го изведе от страната с военен хеликоптер. Но Алиенде е отказал. Що се отнася до историята за княз Мадатов – негов потомък днес е наш брат във Великата ложа на Армения, велик инспектор е. – Какво е вашето послание към масоните от България, към Великия майстор на ОВЛБ Искрен Йотов по повод на 25-годишнината от създаването на ОВЛБ? – Искрени братски поздрави към Великия майстор на ОВЛБ брат Искрен Йотов за укрепване и развитие на Великата ложа на България, здраве и да продължават стремежа към повече масонско познание за хармония, мъдрост, светлина. – Как избрахте пътя на свободен зидар? – Още като млад имах интерес към свободното зидарство, още като студент. Разбира се, тогава имаше малко и доста разнопосочна информация. Но през 2001 година един от съоснователите на Великата ложа на Армения, майстор на ложа „Любов“, се обърна към мен и ме покани. Тогава му зададох два въпроса – ще противоречи ли масонската ми принадлежност по някакъв начин на моята родина. Той ми каза: „Категорично, не“. Попитах го и дали масонството ще е в противовес с моята вяра. И получих същия отрицателен отговор. Тогава аз казах, че съм готов и имам желание да стана масон. Оттогава следвам правилото, че всеки човек трябва да бъде критичен и изискващ първо към себе си. Това е възможност човек да се усъвършенства сам. Едно от най-похвалните качества на човек е да може да погледне своите недостатъци, защото само така ще може да ги поправи и да стане по-добър. – Това ли си казвате сутрин пред вашето, вътрешно огледало? – Когато се погледна в него, виждам колко съм слаб. Но се стремя да се поправя и работя усърдно да изправя своите човешки недостатъци.", "date": "2018.07.20", "title": " Великият майстор на Армения Карен Хакобиян пред „Труд“: Само демократичните общества приемат положително масонството\t\t\t"}
{"url": "https://trud.bg/%d0%bd%d0%b0%d1%88-%d0%ba%d0%b0%d0%bf%d0%b8%d1%82%d0%b0%d0%bd-%d0%bd%d0%b0-%d0%ba%d0%be%d1%80%d0%b0%d0%b1-%d1%81%d0%bf%d0%b0%d1%81%d1%8f%d0%b2%d0%b0-%d0%bf%d0%b8%d1%80%d0%b5%d1%8f-%d0%be%d1%82-%d0%b0/", "text": "Макар да не харчеше много пари, първи загина Българският танкерен флот В предшестващите две части за загадките на българското морячество, вече казахме, че то не е само военноморски флот, а и търговско корабоплаване и риболовство. Имаме достатъчно сведения и за тях – споменахме за риболовството в Черно море, което според Ксавие Омер дьо Хел е било изцяло в ръцете на българите, а също и за наличието на търговски гемии. Този французин е не само учен академик, но и разузнавач и като такъв загива по-късно в Иран. През 1844 г. той пише: „Българите държат риболова в района на проливите в Босфора и Дарданелите. Над 50 000 българи в в квартал „Балък дере“ в Цариград се занимават с риболов.“ Да видим какво става около Освобождението. Нямаме свои големи кораби, освен малки търговски и риболовни гемии при черноморските градове. Но амбициозни българи в Истанбул организират параплувно дружество и купуват един голям търговски кораб. Той прави няколко рейса, но за съжаление, е откраднат от гръцкия съдружник на българите. По този повод нашата тогавашна преса пише предостатъчно. Така че, Освобождението ни посреща с липса на големи кораби, корабни компании, а също така и с население, което се занимава с риболов и търговско корабоплаване. След образуването на гръцката държава през 1829 година тя започва активно да използва лостовете си в Османската империя – църква, архиепископии и училища, за да гърцизира населението. И успява. Дори се хвалят с това, че Созопол е бил най-добрият пример. През 30-те години на миналия век, когато опразненият град е населен с българи от вътрешността на Странджа, населението говорело само български език. Българската власт отчита след 1918 г., че дори и тези два морски занаята са в ръцете на чужденци, които са на крайбрежието. Голяма част от българите имат гръцки паспорти и се изселват към 1926 г. в резултат на споразумение. Но и доста остават. Тогава се прави морското училище в Созопол – с цел да възпитат не само военноморски кадри, но и хора за търговското и риболовното корабоплаване. Цар Борис III нарежда да се съберат сираци от войните (между тях е баща ми), които от една страна трябва да поемат в ръцете си това корабоплаване и в същото време да българизират крайбрежието. Това е един много сериозен успех. Много бързо тракийците се научават да плават и на риболовни, и на търговски кораби. Оттогава е останала една шега сред гърците в Созопол – командата „Дръж напред!“ – една от основните команди, които капитанът отправя към рулевия. Тракийците казвали на рулевия: „Дръж напрячке!“, като със своя мек тракийски диалект звучало: „Дръж напряж!“ До Втората световна война ние успяваме да изградим една частна компания с държавно участие, която има 10 големи кораба над 3000 тона. Това е малко, но все пак е нещо, защото на тези кораби работят няколкостотин българи. През Втората световна война без да сме обявили война на Русия, ние предаваме този флот под командата на германците заедно с българските им екипажи. И за три години война всички до един загиват по различни поводи. Кой се натъква на мина край созополския залив, Аркутино, или Шабла. Трети загива под бомците на руската авиация в Одеса, а в Пирея корабът „Княгиня Мария Луиза“ извършва истински подвиг. Натоварен с мини, авиоционни бомби и гориво, той е подпален от саботьори. Екипажът го напуска и бяга, но капитанът Иван Томов с няколко човека, давайки си сметка, че един взрив на този кораб ще унищожи целия квартал Пирея и пристанището, бързо изкарва кораба в открити води, където той се взривява и всички на борда му загиват, за съжаление и капитанът. Успява да се спаси само един човек – вторият капитан Веселин Георгиев-Фоса. Така българският кораб „Княгиня Мария Луиза“ е първата жертва на търговския ни флот във Втората световна война. След войната в началото на 60-те години България също има няколко кораба, но тогава е взето решение от Централния комитет на БКП България да се превърне в морска страна. Бързо се увеличават корабите на БМФ, но се създават през 60-те години и два частни – на „Тексим“ и на „Булет“, които имат 2-3 милиона брутна вместимост кораби, повече дори от държавния флот, който достига до два милиона тона тогава. Това не е малко, макар да е далече от гръцкия флот с 20 милиона тона, но все пак е доста. В същото време се създават и други флотове – Български танкерен флот, който притежава големи танкери като „Хан Аспарух“, който е 100 000 тона, и танкерът „Струма“ – 75 000 тона. Може би най-големият успех на българското морячество е излизането в открития океан, за риболов. Аз имах щастието да работя на такъв кораб в траулерен океански флот. А този флот е като комбайн – той жъне без да е сял и без да е използвал хербициди и др. Тон риба тогава струваше около 2500 долара, а в България рибата струваше жълти стотинки. При това се ловеше риба, която съдържаше белтъчини и всичко останало – като хек, някои я познават и под името мерлуза, скумрия, сардина и т.н. За съжаление, и на всичко това беше сложен край. Макар да не харчеше много пари, първи загина Българският танкерен флот, след това загинаха и другите флотове. Остана само държавният Български морски флот, който беше продаден на господин Кирил Домусчиев. Що се отнася до каботажния риболов по българското Черноморие, би трябвало да споменем, че има и риболовни кораби (и слава богу все ще ги има в Созопол). Корабите на държавния риболов ги купи някой, не знам кой е той, макар да се чува, че това е Христо Стоичков, според мен това едва ли е вярно. Та тези кораби продължават да ловят риба, защото са почти нови. Пътническото корабоплаване също претърпя известни проблеми. Първоначално загубихме няколко бързи комети, които правеха разстоянията между морските пристанища нулеви – т.е. само за час или час и половина можеше да се отиде до Варна. За съжаление, те бяха продадени, или се оказаха нерентабилни. А за да бъдат рентабилни, билетите трябва да струват баща си и майка си. Но напоследък в тази област се насочиха и частници. Оказа се, че в Истанбул има над 50 000 такива. Това са хубава марка тип кораби, които освен че стават за риболов, стават и за превозване на туристи. И в Турция бизнесът е в криза, затова турците ги продават сравнително евтино. Много хора от Каварна до Ахтопол купиха такива кораби на безценица – те са много хубави и превозват както хора, така и излизат на риболов в нетуристическия сезон. Други построиха кораб. Оказва се, че все още е запазено при някои хора умението да се строят дървени красиви кораби. Така бе построен един тритонен кораб, който в момента е моя съсобственост с един друг професор. След това бе построен един 30-тонен кораб, който е красотата на черноморското ни крайбрежие.  Край", "date": "2018.07.20", "title": " Наш капитан на кораб спасява Пирея от апокалипсис\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bd%d0%b0%d0%b4-200-%d1%85%d0%b8%d0%bb-%d0%bb%d0%b2/", "text": "Столичната община дава над 200 хил. лв. за ремонт и строителство на пет църкви в София. Кметът на града Йорданка Фандъкова съобщи, че е подписала доклад за отпускане на средствата. Тя посети новостроящата се Арменска църква на ул. „Лайош Кошут“ 28. Този храм ще бъде подпомогнат със средствата, които ще бъдат отпуснати тази година, ако на заседанието си другата седмица Столичният общински съвет одобри доклада на кмета. 50 хил. лв. от общата сума се отпускат за храма „Св. пророк Илия“ в кв. „Княжево“. Ще бъде подпомогнато и окончателното довършване на гробищния храм в „Бакърена фабрика“, строителството на който общината финансира в последните години. Отоплителна инсталация ще бъде изградена в Софийската синагога. „Петия храм, който подкрепяме тази година е Кремиковският манастир „Свети Георги“ със средства за подпомагане изграждането на общежитие към манастира. В манастира се провеждат летни лагери и неделни училища. Развива се изключително сериозна просветна дейност от игумена“, каза Фандъкова. На 20 юли Българската православна църква почита паметта на Св. Пророк Илия. „Днес е много хубав християнски празник, и по този повод ми е много приятно да кажа, че за мен политиката за подкрепа на духовността и вярата е изключително важна. Всяка година с мой доклад, по мое предложение, Столичната община отпуска средства за строителството и реконструкцията на различни храмове в София, която се радваме, че е символ на етническа и религиозна толерантност. Това го доказваме и с подкрепата и за различни други църкви освен принадлежащите към Софийската митрополия“, каза кметът. Фандъкова напомни, че Арменската църква се строи от няколко години. До този момент общината е дала 350 хил. лв. за строителството на храма. Арменската общност също допринася със собствени средства, за да може да бъде изграден този храм в центъра на София. Строителството е на финала. „Вероятно ще трябват още средства за довършване. Надявам се съпричастните към изграждането на храмове и цялата арменска общност да продължат да подкрепят този храм, който ще бъде петият храм в това централно градско пространство, символ на религиозната толерантност. Знаем, че радиус от около 1 км. в центъра на София съжителстват православния храм „Св. Неделя“, Синагогата, джамия „Баня Баши“, католическия храм „Свети Йосиф“. В този радиус ще се включи и Арменската църква, така че там ще имаме 5 църкви на една малка територия на различни религиозни общности“, допълни столичният кмет АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Кметът Йорданка Фандъкова: Над 200 хил. лв за пет църкви дава Столичната община\t\t\t"}
{"url": "https://trud.bg/%d0%b7%d0%b0-%d1%80%d1%83%d1%81%d0%b8%d1%8f-%d0%b5-%d0%bd%d0%be%d1%80%d0%bc%d0%b0%d0%bb%d0%bd%d0%be-%d0%b4%d0%b0-%d0%b2%d0%be%d0%b4%d0%b8-%d1%85%d0%b8%d0%b1%d1%80%d0%b8%d0%b4%d0%bd%d0%b8-%d0%b2%d0%be/", "text": "Германският канцлер Ангела Меркел твърди, че за Русия е нормално да води хибридни войни. Тя заяви това на традиционната си лятна пресконференция в Берлин, предаде ТАСС. „Очевидно, за Русия е нормално да води така наречени хибридни войни, в които влиза и дезинформацията“, заяви канцлерът. „Ние залагаме на това, че представяме факти и аргументи… и както ми се струва, постигаме големи успехи в това“, уверена е Меркел. Тя припомни „делото Лиза“. Това е историята на 13-годишно момиченце, което живее в Германия, за което разказа през януари 2016 година руският телевизионен „Первий канал“. Позовавайки се на роднини на момиченцето, той съобщи, че мигранти са извършили насилствени действия спрямо нея, след като са я похитили от училище в столичния район Марцан. Тогава случаят доби голяма известност. Медиите в Германия обвиниха руската страна в манипулиране на германското обществено мнение, припомня ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " За Русия е нормално да води хибридни войни, заяви Ангела Меркел"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%b1%d0%bb%d0%b8%d0%b7%d0%be-%d0%b4%d0%b5%d1%81%d0%b5%d1%82-%d1%85%d0%b8%d0%bb%d1%8f%d0%b4%d0%b8-%d0%bb%d0%b5%d0%b2%d0%b0-%d0%be%d1%82/", "text": "Близо 10 хиляди лева са откраднати от каса на управителя на магазин в столичният квартал „Младост“, информира БНР. За инцидента е станало ясно днес. На мястото са изпратени екипи на СДВР, които да разследват случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Откраднаха близо десет хиляди лева от каса на управителя на магазин в столичният квартал „Младост“"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b4%d0%be%d0%ba%d0%b0%d1%82%d0%be-%d1%81%d0%b5-%d1%83%d1%87%d0%b8-%d0%b4/", "text": "Непълнолетно момиче, седнало зад волана на лек автомобил, се блъсна в дърво в Лом и рани спътничката си. Най-вероятно неправоспособната шофьорка е вземала първи уроци по кормуване, съобщиха от полицията. Инцидентът е станал в четвъртък към 13,10 часа на улица в района на учебния полигон в крайдунавския град. 16-годишна Зиола З. подкарала автомобил „Рено Клио”, но излетяла от пътя и се ударила в дърво край платното. 19 годишно момиче, което седяло до неправоспособната шофьорка, е настанено под наблюдение в общинската болница в Лом, животът му не е в опасност. На мястото пристигнал полицейски патрул. Зиола З. е проверена с дрегер за алкохол, пробата е отрицателна. На нарушителката са съставени два акта по Закона за движение по пътищата. Образувано е и досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " 16 годишна катастрофира, докато се учи да шофира"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b7%d0%b0-%d1%87%d1%83%d0%bc%d0%b0%d1%82%d0%b0-%d0%b2%d1%81%d0%b8%d1%87%d0%ba%d0%b8-%d0%ba%d0%be%d0%b8%d1%82%d0%be/", "text": "Всичко, което досега сме направили срещу чумата, е законно. Това заяви от парламентарната трибуна вътрешният министър Валентин Радев относно мерките срещу заразата по дребните преживни животни в Странджанско. „Ситуацията наистина е кризисна, затова създаваме Кризисен щаб. Опасността е реална. Създадохме местен координационен щаб, министрите също ще отидем там. Искаме хората да ни виждат и да съдействаме за разбиране на ситуацията“, обяви той. Вътрешният министър предупреди, че всички, които отиват в засегнатите райони, разнасят зараза. „Всички, които идват да помагат на баба Дора или на когото друг поискат, не съзнават, че това е пренасяне на зараза. Ще бъдем строги, не защото не трябва да знаете какво става там, а защото разнасяме зараза“, посочи министърът. „Ако искаме да се опазим – това е начинът“, подчерта той. „Благодаря на опозицията искрено, защото в такава ситуация със сигурност се правят грешки. Колегите ни може да не ни направят забележка, защото ни вярват повече от опозицията. Посочихте ни някои от нещата, за които се поправихме“, обърна се Радев към БСП. „Молбата ни е всички да направим така, че да повишим доверието на гражданите. Те да разберат колко е голяма опасността“, добави той. Валентин Радев призова за дисциплинираност, а хората да изпълняват всички указания на МВР по отношение мерките за превенция на разпространяване на заразата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Валентин Радев за чумата: Всички, които отиват в засегнатите райони, разнасят зараза"}
{"url": "https://trud.bg/%d1%86%d1%81%d0%ba%d0%b0-%d0%be%d1%82%d0%ba%d0%b0%d0%b7%d0%b2%d0%b0-%d0%b4%d0%b0-%d0%b7%d0%b0%d0%b3%d0%b8%d0%bd%d0%b5/", "text": "ЦСКА има не девет, а сигурно 99 живота. Колкото и да се опитват да го заличат – ту от Европа, ту от картата на футбола, „червеният“ гигант все оцелява. Направи го в най-трудната битка за съществуването си преди две години. Успя и при завръщането в евротурнирите.  Отстраняването на „Рига“ след дузпи е всичко друго, но не и спортно-техническо майсторство. Най-важното – ЦСКА показа характер, който със сигурност няма да бъде достатъчен за много крачки напред в Лига Европа. Но може да е безценен в мисията „Как се каляваше стоманата“.  Явно по-силен от латвийския съперник, ЦСКА трудно създаваше голови ситуации. Логично – без централен нападател не е лесно. Бразилецът Мауридес Роке Жуниор ще бъде картотекиран за двубоите с „Адмира Вакер“ във втория предварителен кръг. А дали ще значим като Фернандо Каранга, никой не може да гадае.  ЦСКА оцеля в мач за мъже и роди българския Лука Модрич. Младият нападател Кирил Десподов бе на крачка от бездната. В 88-ата минута изпусна дузпа в 88-ата минута, която можеше да спре „червената“ мъка. После заби последния 11-метров удар за триумфа. Така Модрич, избран за футболист №1 на Мондиал 2018, пропиля удар от бялата точка в осминафинала с Дания в 116-ата минута, но след това бе безапелационен. Точно като играчите на ЦСКА, които направиха пет от пет. „Аз щях да съм виновен за всичко“, призна Десподов. Съдбата му даде шанс за реванш и той го грабна. Идва моментът да докаже, че е звезда, а и никой не търси „врага с партиен билет“.  ЦСКА има сериозен проблем и това е дисциплината. През миналия сезон непрекъснато някой ключов играч беше наказан. Сега положението стана драматично. Червен картон за Тиаго в редовното време. И по-страшното – още два за Кристиян Малинов и Николай Бодуров след последната дузпа. Толкова лесно „червените“ се поддадоха на латвийската провокация… И наказанията могат да са сериозни. Веселин Бранимиров, бивш играч на „Нефтохимик“ и сегашен треньор на „Рига“, опита да хвърли кал по ЦСКА. „Червен“ наплюл латвийски футболист и предизвикал боя. Бранимиров не спомена име, а звучи абсурдно някой от радост да постъпи по такъв начин. ЦСКА имаше и четвърти червен картон – заради оспорване на съдийско решение бе изгонен на трибуните кондиционният треньор Томас Нойберт.  За капак в драмата влезлият като резерва Енрике бе грубо фаулиран и е със счупена ключица. Тепърва ще се решава дали е необходима операция и въобще колко време ще е върви възстановяването.  „Адмира Вакер“ със сигурност ще е отбор от друга категория. Без четирима основни играчи на ЦСКА ще е повече от трудно. 17-годишният Валентин Антов, започнал титуляр и в двата мача с „Рига“, показа, че на терена страшно няма. Пример за останалите млади. Не е изключено и ръководството да реагира светкавично с трансфер.  Подобно на ЦСКА и новият треньор Нестор Ел Маестро направи „бойно кръщение“. Сърбинът с английски паспорт отстрани първия съперник в кариерата си в Европа. Ел Маестро гарантира, че ЦСКА ще вземе един или двама играчи до края на трансферния прозорец.", "date": "2018.07.20", "title": " ЦСКА отказва да загине"}
{"url": "https://trud.bg/%d0%b3%d0%b0%d0%b1%d1%80%d0%b8%d0%b5%d0%bb%d0%b0-%d0%bc%d0%b5%d0%b4%d0%b0%d1%80%d0%be%d0%b2%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "22-годишната Габриела Медарова, която удари 10 автомобила през април, а няколко седмици по-късно нападна с удари в лицето непозната млада жена, отново не успя да излезе от ареста, предаде  . На 22 юли изтичаше максимално допустимият срок за задържане под стража. Днес се оказа, че половин час преди делото в Пловдивския районен съд прокуратурата е предявила обвинения и делото е навлязло в съдебна фаза. Така, с процедурна хватка, прокуратурата провали освобождаването на Медарова от ареста. За да се гледа отново постоянната й мярка за неотклонение трябва друг състав на съда да насрочи заседание. Адвокатът на Медарова остана шокиран, а родителите й твърдят, че момичето е станало жертва. По думите им момичето вече било преосмислило поведението си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Габриела Медарова остава в ареста\t\t\t"}
{"url": "https://trud.bg/%d1%83%d1%81%d0%bf%d0%b5%d1%85-%e2%84%961-%d0%bd%d0%b0-%d0%b0%d0%b4%d0%bc%d0%b8%d1%80%d0%b0-%d0%b5-%d1%81%d1%80%d0%b5%d1%89%d1%83-%d0%b8%d0%bd%d1%82%d0%b5%d1%80/", "text": "„ Адмира Вакер“, следващият съперник на ЦСКА в Лига Европа, се гордее с отстраняване на „Интер“. Споменът обаче е много „брадат“ – датира от 1973 година. Друго по-сериозно постижение е срещу френския „Кан“, който сега се подвизава в долните дивизии. ЦСКА ще бъде 24-тия съперник на „Адмира Вакер“ в историята на евротурнирите. Сегашният отбор не впечатлява с познати имена. Чужденците са само трима – сръбският защитник Милош Спасич, испанецът Йоне Кабрера и казахът Александър Меркел. Всички останали начело с треньора Ернст Баумайстер са австрийци. Той е легенда на „Аустрия“ (Виена) и има 39 мача за националния отбор – включително на световните първенства през 1978 и 1982 година. Като треньор Баумайстер няма успехи. Скаути на „Адмира Вакер“ бяха на трибуните на стадион „Сконто“ в Рига. И видимо останаха недоволни, че ЦСКА продължи. Споделиха пред ръководството на „червените“, че са значително по-добрият отбор. В най-големият австрийски вестник „Курир“ отбелязаха завръщането на Нестор Ел Маестро в австрийския футбол. „Треньорът на българите е бивш асистент на „Аустрия“ (Виена), а помощник му е Вундеркинда – брат му Никон Ел Маестро“, написа „Курир“.", "date": "2018.07.20", "title": " Успех №1 на „Адмира“ е срещу „Интер“"}
{"url": "https://trud.bg/2-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%b7%d0%b0-%d0%bf%d0%be-%d0%bc%d0%b0%d0%bb%d0%ba%d0%be-%d0%be%d1%82-2-%d1%87%d0%b0%d1%81%d0%b0-%d1%81%d0%b0-%d0%bf%d1%80%d0%b5%d0%b4%d0%b8/", "text": "В рамките на по-малко от два часа, на територията на страната се случиха два инцидента на прелези поради неспазване на правилата за преминаване през прелез, заложени в Закона за движение по пътищата, съобщиха от  НКЖИ. В първия инцидент, от 10.58 ч., на прелез в междугарието Калояново-Граф Игнатиево, при опит за преминаване при спуснати бариери, лек автомобил е ударен в задната му част от преминаващия пътнически влак, пътуващ по направление Карлово-Пловдив. При инцидента няма пострадали, но има нанеси леки материални щети по локомотива. Автомобилът е избягал от местопроизшествието. Вторият инцидент е от 12.30 ч. в междугарието Суворово-Девня. При преминаване през прелеза в района при редовно задействана звукова и светлинна сигнализация, указващи приближаването на влак, лек автомобил прави опит за преминаване, незачитайки подаваните от съоръжението сигнали. Автомобилът е ударен от преминаващия пътнически влак, пътуващ по направление Добрич-Варна. Няма пострадали. Инцидентът доведе до преустановяване на движението на влаковете и пътните превозни средства в района на прелеза за час и половина. Във връзка с инцидентите от днес, летния период и свързаната с това повишена интензивност на движението по пътищата, ръководството на „Национална компания „Железопътна инфраструктура” призовава водачите на пътни превозни средства да бъдат внимателни, да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори. Неизмеримо по-важни от материалните щети са човешкият живот и здраве, посочват от НКЖИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " 2 инцидента за по-малко от 2 часа са предизвикали неправилно пресичащи коли на прелези"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd%d0%b8%d1%82%d0%b5-%d0%b7%d0%b0-%d0%b2%d1%82%d0%be%d1%80%d0%b8-%d0%bf%d1%8a%d1%82-%d0%b1%d0%b8%d1%8f%d1%82-%d1%81-%d0%b4%d1%83%d0%b7%d0%bf%d0%b8/", "text": "ЦСКА за втори път спечели с дузпи дуел от евротурнирите. Първият триумф бе на четвъртфинал за вече несъществуващия турнир КНК през 1989 година. Воденият от Христо Стоичков „червен“ отбор победи холандския „Рода“ с 2:1 у дома и загуби със същия резултат в Керкраде. Накрая ЦСКА надигра съперника с 4:3 при ударите от бялата точка и за трети път влезе във финалното каре на европейски турнир. Второто „руска рулетка“ за българския гранд не бе щастлива. След две равенства по 1:1 срещу „Торпедо“ (Москва) се стигна до изпълнение на дузпи в руската столица. При това „червените“ стартираха с два гола от бялата точка срещу два пропуска на съперника. Накрая плакаха – 3:4. А на летището фен на ЦСКА се опита да удуши с шал португалеца Жоао Паоло Брито, направил последния пропуск.", "date": "2018.07.20", "title": " “Червените“ за втори път бият с дузпи"}
{"url": "https://trud.bg/%d0%b2%d1%8a%d1%80%d0%bd%d0%b0%d1%85%d0%b0-%d0%bc%d0%b8%d0%bb%d0%b0%d0%bd-%d0%b2-%d0%b5%d0%b2%d1%80%d0%be%d0%bf%d0%b0/", "text": "Италианският гранд „Милан“ все пак ще играе в Лига Европа през новия сезон. „Росонерите“ спечелиха обжалването пред Спортния арбитражен съд в Лозана и по този начин бе отменено решението на УЕФА от края на юни тази година. Тогава европейската футболна асоциация наказа строго тима от „Сан Сиро“ за нарушаване на финансовия феърплей. В края на сезона „Милан“ не успя да изпълни изискванията на УЕФА за балансиране на приходната и разходната част в бюджета. За капак и вече бившият собственик Юнхун Ли не даде финансови гаранции на клуба. Решаващо за отмененото наказание сега бе смяната на собствеността. От юли „росонерите“ се управляват от американския хедж фонд „Елиът“, заел се да стабилизира седемкратния шампион на Европа през следващите 3 години. Освен това „Милан“ използва в своя защита и факта, че ПСЖ, „Манчестър Сити“ и „Интер“ също бяха нарушили финансовия феърплей, но се разминаха с по-леки наказания.", "date": "2018.07.20", "title": " Върнаха „Милан“ в Европа"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2%d0%b0%d0%bb%d0%b8%d0%b4%d0%b8%d1%80%d0%b0-%d1%8e%d0%b1%d0%b8%d0%bb%d0%b5/", "text": "По повод 140-ата годишнина от създаването на Българската армия министърът на отбраната Красимир Каракачанов заедно със заместник-министъра на транспорта, информационните технологии и съобщенията Димитър Геновски поставиха печата за валидиране на първата по рода си тематична марка, съобщиха от Министерство на отбраната. „Това е една много красива инициатива, която ще увековечи 140-годишнината и е знак на нашето уважение към тази дата. Марката е прекрасно художествено произведение и ще остане паметно и за поколенията след нас“, каза министърът на отбраната Красимир Каракачанов. Заместник-министърът на транспорта, информационните технологии и съобщенията Димитър Геновски посочи, че Българската армия е една от институциите, с която държавата ни винаги се е гордеела и това филателно издание е посветено изцяло на героизма на българските воини. Припомнен беше и фактът, че още в далечната 1902 година се отпечатва марка, посветена на боевете при Шипка. Авторът на марката д-р Александър Въчков представя в историческа ретроспекция образа на Българската армия, илюстрира промяната през годините и в същото време изобразява непреклонния дух на българския войник. Юбилейната пощенска марка „140 години Българска армия“ е в тираж от 10 100 броя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Красимир Каракачанов валидира юбилейна марка „140 години Българска армия“"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d0%bc%d0%b0%d1%82%d0%b5%d0%bc%d0%b0%d1%82%d0%b8%d1%86%d0%b8-%d1%81-%d0%bc%d0%b5%d0%b4%d0%b0%d0%bb%d0%b8-%d0%be%d1%82-%d1%85%d0%be%d0%bd%d0%b3-%d0%ba/", "text": "В периода 14 – 20 юли 2018 г. в Хонг Конг се провежда 21th Primary Mathematics World Contest 2017 (PMWC). Състезанието по математика е за ученици на възраст до 13,5 години и се състои от индивидуален и отборен етап. В тазгодишното издание участие взеха 128 ученици от Китай, Австралия, Тайван, Тайланд, Филипини, Южна Африка, Малайзия, Индонезия, Виетнам, Макао, Монголия и България. В индивидуалната част учениците на ППМГ спечелиха три бронзови отличия както следва: Кристина Димитрова 7 клас,, с преподавател г-жа Юлия Хараламбиева, Цветелина Илиева 7 клас с преподаватели г-жа Юлия Хараламбиева и г-жа Мирослава Георгиева, Мартин Тотев 6 клас, с преподавател г-жа Тонка Михова. В отборната част учениците: Кристина Димитрова, Цветелина Илиева, Мартин Тотев и Мартин Денев постигнаха 10 точки от 10 възможни. С този блестящ резултат отборът на ППМГ спечели шампионска купа и златни медали. За купата Po Leung Kuk отборът на ППМГ Бургас спечели купа за трето място и бронзови медали. Ръководители на отбора са г-жа Тонка Михова и г-жа Ганка Вътева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Бургаски математици с медали от Хонг Конг"}
{"url": "https://trud.bg/%d0%b7%d0%b0%d1%81%d0%b5%d0%b4%d0%b0%d0%b2%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0-%d0%b1%d0%be%d1%80%d0%b1%d0%b0/", "text": "В Областната администрация във Велико Търново се проведе заседание на Областната комисия за борба с епизоотичните ситуации на територията на област Велико Търново. Губернаторът проф. д-р Любомира Попова откри заседанието. Комисията бе запозната със ситуацията и предприемането на мерки за предотвратяване проникването на заболяванията Инфлуенца (грип) по птиците, Чума по дребните преживни животни и Африканска чума по свинете на територията на областта. Директорът на Областната дирекция по безопасност на храните д-р Станимир Спасов запозна присъстващите с характеристиките и разпространението на тези заболявания. „Грипът по птиците носи сериозни финансови загуби. Основните мерки за недопускане на неговото разпространение са мерките за биосигурност и ефективното осигуряване транспорта при придвижването на животните. Чумата по дребните преживни животни се появява за пръв път у нас, тя е изключително опасно заболяване, не се налагат карантини и не е удачно прилагането на жива ваксина. „Основната превантивна мярка за Великотърновска област е недопускането за навлизане на животни. Африканската чума по свинете първо тръгва от Грузия, навлиза в Полша, като последната понася сериозни финансови загуби. Основните мерки са за биосигурност на свинефермите и правилно организирана дейност на ловните организации. Концесионерът на пристанището в град Свищов се е ангажирал да изгради дезинфекционна площадка.“, каза д-р Спасов. Поставянето на електропастири, разрешения за индивидуален лов и премии за отстреляни диви свине са допълнителните мерки, които са взети от РДГ- Велико Търново. Дирекотрът на РДГ Николай Николов уточни, че от 19 юли е налице и забрана за събиране на трюфели. Комисията взе решение в срок до 27 юли да се свикат всички общински епизоотични комисии с цел предприемане на необходимите мерки по изпълнение на Заповедта на Министъра на земеделието, храните и горите във връзка със заболяванията, като се осъществи и своевременна обратна връзка с Областната комисия за борба с епизоотични ситуации относно предприетите мерки. Да се обърне особено внимание на ловните дружини за необходимите действия. Да се извършват стриктни проверки на транспортните средства, превозващи дивеч, живи живони, птици и фуражи.", "date": "2018.07.20", "title": " Заседава Областната комисия за борба с епизоотичните ситуации в Търново"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b3%d0%be%d1%82%d0%be%d0%b2-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%bc%d0%b8%d1%82%d0%b0-%d0%bd%d0%b0/", "text": "Президентът на САЩ Доналд Тръмп обяви, че има намерение да наложи по-високи мита на целия китайски внос в САЩ, ако това се наложи, предава AFP. „Готов съм да стигна до 500“, заяви президентът в интервю пред CNBC, визирайки $505,5 млрд., на колкото възлиза китайския внос в САЩ през 2017 година. „Не го правя, за да си играя на политика, а защото това е правилното нещо за нашата страна. Китай ни громи (в търговията) от много време“, добави Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Тръмп готов да наложи по-високи мита на целия китайски внос"}
{"url": "https://trud.bg/%d1%80%d1%83%d1%81%d0%b5%d0%bd%d0%ba%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%b8%d1%82%d0%b5-%d0%bf%d0%be%d0%bb%d0%b8/", "text": "Русенка изпрати благодарствено писмо до министъра на вътрешните работи Валентин Радев и похвали неговите служители в Русе и Шумен, които спасили личните й 10 150 лв., отмъкнати от известен апаш. Както „Труд“ писа, значителната сума станала плячка на обиграния крадец К.К.-Кимито/52 г./, който разбивал жилища и ги обирал. Действал и в Русе, а в Шумен криминалисти го спипали веднага след като обрал жилище на 9 март и напълнил автомобила си с телевизор, лаптоп, златни бижута и … дамска чанта, която тотално го издала. След засада на ул. “Ген. Скобелев“ го последвали, гонили го по магистрала „Хемус“ и го арестували край Нови пазар. При последвалия личен обиск в крадеца са намерени 10 151 лв., откраднати от апартамента на русенката Жоржета Л. Кимито е осъждан 5 пъти за кражби и вече е с шеста присъда. „Проходил“ в занаята с отнемане на запалки и химикали. В писмото си благодарната дама описва, че е впечатлена от професионализма на полицаите, които поддържали непрекъсната връзка с колегите си от Шумен, където а задържан извършителя. Подчертава и за човешкото отношение, което срещнала. Няколко месеца след кражбата я поканили в полицията в Шумен, за да й кажат, че делото е приключило и върнали всичките й откраднати вещи. „Убедена съм, че с бързите си и точни действия тези хора са разкрили редица престъпления“, пише в благодарственото си писмо гражданката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.20", "title": " Русенка благодари на шуменските полицаи за спасени 10 000 лв."}
