{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0-%d1%81-%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%bd%d0%b0%d0%b4%d0%b0/", "text": "Русия надали ще опита да ограничи военните действия на Израел в Сирия, каза израелският премиер Бенямин Нетаняху, цитиран от Ройтерс Нетаняху е разговарял с руския президент Владимир Путин в Москва за правото на еврейската държава да се защити от иранска агресия от територията на Сирия. Това съобщи самият той след преговорите с руския лидер в Москва, предаде ТАСС. Иранците възнамеряват да ни атакуват, те опитват да пренесат военни части и оръжия в Сирия с изричната цел да нападнат Израел, каза Нетаняху, цитиран от канцеларията си. Той добави, че на срещата с Путин е представил възгледите на Израел за иранския ядрен въпрос, който винаги е бил важен за сигурността на страната му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Нетаняху след среща с Путин: Русия надали ще опита да ограничи военните действия на Израел в Сирия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-152/", "text": "Това въвежда новият регламент за защита на данните – GDPR. Застрахователите няма да имат право да съхраняват имената ни в регистри вечно. По всяко време оттегляме съгласието си.       Ензими изместват палмовата мазнина в сиренето. Механично отделеното месо превзе колбасите.                 Данъчен консулт на “Труд”.             Румен Радев обича да държи противниците си в шах, казва политологът Първан Симеонов в интервю за “Труд”.           Ниското образование превръща циганите в аутсайдер на обществото ни – анализ на д-р Султанка Петрова, зам.-министър на труда и социалната политика.         Излизането на САЩ от сделката с Иран е победа само за Израел – коментар на Благовест Бенишев.       Силует на новия арменския премиер Никол Пашинян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Вижте акцентите в броя на вестник “Труд” в четвъртък, 10 май 2018"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82-%d0%bf%d1%80%d0%be%d0%b5%d0%ba%d1%82%d0%b0%d0%bd%d1%82-%d0%b7%d0%b0-%d0%bc%d0%b5%d1%82%d1%80%d0%be%d1%82%d0%be-%d0%b4%d0%be-%d1%81%d0%bb%d0%b0%d1%82/", "text": "До края на месеца вероятно ще бъде избран проектантът на метрото към столичния квартал “Слатина”. Такава надежда изрази пред “Труд” шефът на метрополитена Стоян Братоев. В момента се избира изпълнител на идейния проект за отклонение от трета метролиния към квартала. Трасето ще е с дължина 5590 м. и 6 метростанции. В тръжната документация пише, че началото на отклонението ще е в участъка на метролиния 3 при ул. “Шипка” в зоната на Военна академия. Краят ще е от източната страна на пешеходния подлез под бул. “Цариградско шосе”. Цялото трасе ще е подземно. Вместо две метростанции на “Цариградско шосе” ще има една – на МБАЛ “Св. Анна”. Отпада станцията на “София тех парк” откъм градската магистрала. Подробности за точното местоположение на спирките, на входовете и изходите ще бъдат ясни, когато е готов проектът. Срокът за изготвянето му е 18 месеца, а стойността – 2 400 000 лв. Финансирането е от “Техническа помощ” на ОПТТИ 2014-2020. За идейния проект се състезават 9 компании, а ценовите оферти вече са отворени. Най-скъпото решение от 2 398 300 лв. предлага “Ар Джи Би” а най-евтиното – 958 000 лв. е на “Свеко Енергопроект”АД. 1 670 000 лв. е цената от “Метропроект Прага АД”, които са автори на плана за третия метролъч. Цената от “Ателие Серефимов – Архитекти” ООД, работили по станцията на Летище София е 1 807 140 лв. Офертата на авторите на проекта за метродепото “БИАС – М” ЕООД е 1 850 000 лв. “Инжпроект” ООД може да работи за 1 601 000 лв., а “Ий Кей Джей България Кънсълтинг Енджиниърс” ЕООД – за 1 998 400 лв. “Рикат” ООД – автор на конструкцията на Ларгото предлага цена от 1 569 300 лв., а “МЕТРО-ЛИНК” ДЗЗД – 1 437 261 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Избират проектант за метрото до „Слатина“\t\t\t"}
{"url": "https://trud.bg/%d0%b3%d1%80%d1%8a%d0%bc-%d0%be%d1%82-%d0%bf%d0%b8%d1%80%d0%b0%d1%82%d0%ba%d0%b8-%d0%b5%d0%b2%d0%b0%d0%ba%d1%83%d0%b8%d1%80%d0%b0-%d0%b3%d0%b0%d1%80%d0%b0-%d0%b2-%d0%b1%d1%80%d1%8e%d0%ba%d1%81%d0%b5/", "text": "Южната гара в Брюксел днес следобед за кратко беше евакуирана след силен гръм, който предизвика паника сред хората, съобщиха агенция Белга и телевизия РТБФ. Пристигналите на място войници и полицаи установиха, че са гърмели пиратки. Brussels south station / gare du midi is in full lockdown now as more police and emergency services are still arriving.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Гръм от пиратки евакуира гара в Брюксел (СНИМКИ)"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%81%d0%b0%d1%89-%d0%be%d0%b1%d1%80%d1%8a%d1%89%d0%b0%d1%82-%d0%b3%d1%80%d1%8a%d0%b1-%d0%bd%d0%b0-%d0%bc%d0%bd%d0%be%d0%b3%d0%be%d1%81%d1%82%d1%80%d0%b0%d0%bd%d0%bd/", "text": "Председателят на Европейската комисия Жан-Клод Юнкер каза, че САЩ при управлението на президента Доналд Тръмп обръщат гръб на многостранните отношения и приятелското сътрудничество “със свирепост, която само може да ни учудва”, предаде Асошиейтед прес. Юнкер заяви, че след решението на Тръмп за изтегляне от споразумението за иранската ядрена програма САЩ “вече не искат да си сътрудничат с други части на света”. В изказване пред фламандския регионален парламент Юнкер заяви, че от Европейския съюз зависи дали ще поеме ролята на САЩ. “В този момент трябва да заместим САЩ, които губят сила като международен играч, а оттам и влияние”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Юнкер: САЩ обръщат гръб на многостранните отношения и приятелското сътрудничество"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d0%b3%d0%b5%d1%80%d0%b1-%d0%b7%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%ba/", "text": "Десислава Атанасова от ГЕРБ коментира пред     между министъра на отбраната и вицепремиер Красимир Карачаканов и лидера на БСП Корнелия Нинова с думите, че това не е нещо лошо или драматично. Тя увери, че не са непреодолими различията между ГЕРБ и ОП като предложението за частична отмяна на тютюнопушенето. Има два законопроекта за вероизповеданията – на ГЕРБ, БСП и ДПС и отделен на ВМРО, като те може да се обединят и да стане добър закон, заяви Десислава Атанасова. Законодателните инициативи на НФСБ не са внесени в НС, с изключение на една, заяви Атанасова. Тя заяви, че ГЕРБ няма да одобри частична отмяна на забраната за тютюнопушене на обществени места. Това, че имаше среща между вицепремиер и военен министър с лидера на опозицията в никакъв случай не е нещо лошо или драматично, заяви Атанасова. “Напротив, когато става дума за националната сигурност, за концепцията на правителството и министъра на отбраната за модернизация на Българската армия, колкото по-сериозна подкрепа има в парламента, това е по-значимо за обществото”, каза Атанасова. Опозицията в лицето на БСП е „креслива“, но не представлява алтернатива на управлението, заяви депутата от ГЕРБ Десислава Атанасова. Електоралните подкрепи и непрекъснатите скандали между управление и опозиция водят до втърдяване на основния електорат, допълни тя. За темата за корупцията Десислава Атанасова заяви, че ГЕРБ е показала политически мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Десислава Атанасова, ГЕРБ, за срещата Каракачанов – Нинова: Това не е нещо лошо или драматично"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bc%d0%b0%d0%ba%d0%b0%d1%80%d0%be%d0%b2-%d0%bd%d1%8f%d0%bc%d0%b0-%d1%81%d0%b8%d0%bb%d0%b0-%d0%ba%d0%be%d1%8f%d1%82%d0%be-%d0%b4%d0%b0/", "text": "Стотици близки на загинали и починали български фронтоваци се включиха в шествието на “Безсмъртния полк” в София.  Стотици отбелязаха в София  9 май – Денят на победата над хитлеристка Германия, с шествие от Паметника на Незнайния войн до Паметника на Съветската армия в София. Към 9.15 часа сутринта колоната на “Безсмъртния полк” вече беше строена под руски, български и съветски знамена. Много от участниците държаха плакати с портрети на загинали във Втората световна война руснаци, както и на български партизани или фронтоваци. Шествието започна под звуците на песента “Альоша”. “Решаването на проблеми със сила е обречено на провал.  Уроците от войната трябва да се помнят. Не забравяйте шествието на фашизма из Европа, вероломното нападение на хитлеристка Германия над СССР. Нямало е и няма да има сила, която да победи СССР”, заяви посланикът на Русия у нас Анатолий Макаров.  Венци поднесоха някои от посолствата, депутати от БСП, “Воля” и “Атака”. Акция “Безсмъртният полк” е имало в около 40 български града.", "date": "2018.05.09", "title": " Посланик Макаров: „Няма сила, която да победи СССР“\t\t\t"}
{"url": "https://trud.bg/%d0%b2%d1%81%d1%81-%d0%b8%d1%81%d0%ba%d0%b0-%d1%81%d0%bf%d0%b5%d1%88%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d0%be%d1%85%d1%80%d0%b0%d0%bd%d0%b0/", "text": "Прокурорската колегия на Висшия съдебен съвет (ВСС) ще предложи утре пленумът на кадровия орган спешно да обсъди начина, по който се охраняват съдебните сгради. Това трябва да стане в присъствието на правосъдния министър Цецка Цачева и след изслушване на шефа на Главна дирекция “Охрана”. Поводът е инцидент на паркинга на Специализирания съд на столичната ул. “Черковна”. Преди две седмици подсъдимият за пласиране на дрога Венцислав Дамянов нападна и преби свидетеля по делото срещу него Теодор Томов и го заплаши с убийство. Очевидци на инцидента станаха граждани, журналисти, магистрати и съдебни полицаи, които пазят на входа на сградата. По този повод шефът на спецпрокуратурата Иван Гешев е сигнализирал ВСС, отделно прокурор Георги Мойсев изготвил доклад за случая. Тогава стана ясно и че нито една от охранителните камери не работи, а униформените не са реагирали. Главният прокурор Сотир Цацаров подчерта, че това минава всякакви граници, тъй като не е гарантирана сигурността и безопасността както на магистратите, така и на гражданите.", "date": "2018.05.09", "title": " ВСС иска спешни мерки за охрана\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d0%bb%d0%b8-%d0%b8%d1%80%d0%b0%d0%bd-%d1%89%d0%b5-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d0%b8%d0%bb%d0%b8-%d1%89%d0%b5-%d0%bc%d1%83/", "text": "След като обяви във вторник, че САЩ излизат от ядрената сделка с Иран и му налагат нови санкции, американският президент Доналд Тръмп заплаши Техеран, че или ще преговаря, или „ще му се случи нещо“, предава Ройтерс. Американската агенция коментира, че не е станало ясно какви точни действия визира държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Тръмп: Или Иран ще преговаря, „или ще му се случи нещо“"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b0%d1%89-%d1%89%d0%b5-%d1%81%d0%b0-%d0%b3%d1%83%d0%b1%d0%b5%d1%89%d0%b8%d1%82%d0%b5-%d0%be%d1%82-%d0%b8%d0%b7%d0%bb%d0%b8%d0%b7%d0%b0%d0%bd%d0%b5/", "text": "Президентът на Турция Реджеп Таийп Ердоган заяви, че САЩ ще са губещите от решението да излязат от ядрената сделка с Иран, пише електронното издание на турския консервативен ежедневник Yeni Safak. Турският държавен глава посочи, че Вашингтон не остава верен на споразумението, което е постигнал. „Това не е начинът, по който действат международните механизми, те не могат да бъдат анулирани по желание“, подчерта Ердоган. Вестникът коментира, че въпреки натиска от най-близките си съюзници, президента Тръмп във вторник е извадил САЩ от ядреното споразумение, което постигнаха световните сили и Иран през 2015-а година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Ердоган: САЩ ще са губещите от излизането си от ядрената сделка с Иран"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%85%d1%80%d0%b0%d0%bd%d0%b8-%d0%bc%d0%b5%d0%bd%d1%82%d0%b5-%d1%81-%d0%bd%d0%be%d0%b2%d0%b8-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d0%b8-2/", "text": "Увеличава се делът на използваните нови технологии за направата на храни менте на нашия пазар, съобщи пред “Труд” д-р Сергей Иванов от Центъра по биология на храните. Става въпрос за влагането на ензими, които създават нещо като гел в млякото и така се постига необходимата консистенция на сиренето, както и на колбасите, обясни технологията Иванов. “Това е измама, защото продукт като сирене например се прави вместо с 6-7 литра мляко – с 4-5 литра. При колбасите се намалява драстично количеството на месото”, твърди експертът. По думите му тези ензими се внасят от определени търговци и се продават на производителите, които печелят 10-15% от цената на продукта от влагането им. За съжаление обаче у нас няма технология, която да открива дали храната съдържа такива ензими. Дори в Европейския съюз не се следи за наличието им в месните и млечните продукти, допълни Иванов. Потребителите могат да се ориентират за тях по високото водно съдържание в колбаса или в сиренето, както и в наличието на по-малко млечен протеин. Заради по-високото водно съдържание в тези храни расте рискът от развитие на бактерии в тях, поясни експертът. Друга технология, навлязла в нашата хранителна индустрия, е използването на механично отделено месо. То на практика превзе българските колбаси, отсече Сергей Иванов. Най-често се използва при обезкостяването на пилета, което се прави ръчно, но по костите остава месо. След това те се прекарват през машина, като се получава каша, която се използва в колбасите. Има обаче производители, които пъхат целия фенер на пилето в машината и го използват за суровина в колбасите, посочи експертът. По думите му у нас има стандарт за месните продукти “Стара планина”, който предвижда каква трябва да е рецептата, но не и какво да бъде качеството на месото, което се влага в него. Съответно и няма метод, с който да се провери какво е месото, от което са направени, допълни Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Правят храни менте с нови технологии\t\t\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be-%d1%82%d0%b5%d0%bc%d0%b0%d1%82%d0%b0-%d0%b7%d0%b0-%d1%81%d1%8a%d1%81%d1%82%d0%be%d1%8f/", "text": "Аз не търся БСП за подкрепа, но е мое задължение като министър на отбраната да запозная г-жа Нинова със състоянието на армията и защо се налагат тези разходи. Това каза пред   Красимир Каракачанов, вицепремиер, министър на отбраната и лидер на ВМРО, във връзка с вчерашната си среща с лидера на БСП, която предизвика напрежение в редиците на „Обединените патриоти”. „Аз не търся БСП за подкрепа, не съм отишъл да търся подкрепа, но тъй като на два пъти г-жа Нинова на два консултативни съвета по национална сигурност, на които разглеждаме темата за модернизацията на армията и необходимостта от повече средства в отбраната, тя заявява, че БСП са против увеличаване на средствата за отбрана, което означава против увеличаване на заплатите на военнослужещите, против това да се закупува нова модерна техника, против това да модернизираме армията, против да поддържаме старата техника, аз смятам, че мое задължение е, като човек национално мислещ и министър на отбраната  да запозная г-жа Нинова с това какво е състоянието на армията и защо се налагат тези разходи”. Живеем в 21-ви век. Мен, човекът, който някои хора, крайните либерали в България, наричат националист, да го обвиняват за това, че е комуникативен и търси диалог с опозицията по важни за държавата проблеми, какъвто е проблемът с отбраната и въоръжените сили, не го разбирам, допълни той. Една от тези теми, по които смятам, че трябва да има национално съгласие, а не евтин популизъм, е темата със състоянието на армията, състоянието на националната отбрана и проектите за модернизация на българската армия, заяви Каракачанов. По думите му, с Корнелия Нинова те са говорили час и половина за модернизацията на армията и отговорът от нейна страна е бил “Ще видим”. “Ще видят и българските граждани дали БСП действително милее за военнослужещите, армията и сигурността. Подкрепяйки проектите за модернизация, това ще бъде подкрепа за българския войник, българския офицер и за модернизация на българската армия. Гласувайки конюнктурно, на инат, това означава, че действително в България това политическо разделение, това елементарно противопоставяне – ти си против не, защото така мислиш, а защото си опозиция – аз не го разбирам”, заяви министърът на отбраната. В коментар на изявлението на Сидеров, че „не е упълномощавал въпросните лица (Красимир Каракачанов и Валери Симеонов) да преговарят с която и да е партия извън управляващата коалиция”, Каракачанов заяви, че той е министър на отбраната и като такъв провежда срещи с най-различни фактори – външнополитически, вътрешнополитически и за тези срещи уведомява министър-председателя. „Мога ли да търся упълномощение от който и да било партиен лидер за това дали да се срещам с един, втори, трети, пети посланик, с министър на отбраната на Америка, на Германия, на Франция”, попита министърът. Не е имало заседание на коалицията и не са си изяснили отношенията, каза той. „Вчера търсих Сидеров, но телефонът му беше зает, после не ми върна, но няма проблеми, ние с него имаме нормална комуникация”. Той допълни, че е доволен от срещата с Корнелия Нинова, защото си е изпълнил задължението да обясни каква е необходимостта от проектите за модернизация. По въпроса за вероизповеданията, има два законопроекта по една и съща тема, каза Каракачанов. Според него те трябва да бъдат обединени в един. По думите му проблеми на ниво правителство няма, каручката скърца в парламента поради липса на нормална комуникация. Той обясни, че ГЕРБ внасят един законопроект, който е изготвен от ДПС, и “дори не сме поканени да го подпишем”. Подписан е от Цветанов, Нинова и Карадайъ, допълни министърът. Според Каракачанов този законопроект решава един-два от наболелите проблеми с вероизповеданията. “Ние работим по този въпрос, по темата с радикалните религии, които се проявяват не само в Европа, но и в България. (…) Законопроектът е готов и днес е внесен в деловодството. Оттук нататък здиалогът трябва да бъде възстановен”. Намереният самолет от Втората световна война ще бъде охраняван от военна полиция, защото може да има опити той да бъде ограбен. Това е много рядък самолет и мястото му е във Военноисторическия музей, заяви Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Военният министър: По темата за състоянието на армията трябва да има национално съгласие, а не евтин популизъм"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d1%81%d0%bd%d0%b8%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%b8%d1%87%d0%bd%d0%b0-%d0%ba%d0%b0%d1%80%d1%82%d0%b0/", "text": "С въвеждането на новия регламент за защита на личните данни – GDPR от 25 май тази година затягат контрола върху ксерокопирането на личната ни карта. Копие ще имат право да взимат банки, застрахователи, презастрахователи, пенсионноосигурителни дружества, лица, организиращи и провеждащи хазартни игри, заложни къщи, пощенски оператори, нотариуси, лизингови предприятия, юридически лица с нестопанска цел, служители на НАП. Регламентът има по-ниска защита към лица, които са направили престъпление, води се разследване срещу тях или информацията засяга националната ни сигурност. Това е записано в Закона за мерките срещу изпиране на пари, който е един от предпоставките да се изисква копие по новия регламент. В закона е описано, че ксерокопие ще можe да се прави на лица, извършващи операция или сделка на стойност над 30 хиляди лв. или тяхната равностойност в чужда валута. Кодекса за застраховането също описва сделки, при които ще може да се ксерокопира документа ни, ако брутният размер на вноските по застрахователния договор за една година е 2000 лв. или над тази сума, или сумата е еднократна и е в размер 5000 лв. или повече. „Спрямо личната ни карта, в закона е описана думата „снема“, а не ксерокопиране или снимане. Това означава, че законът позволява и да препишете данните на физическото лице, нужни за целите на бизнеса или администрацията, a не да ксерокопирате картата“, обясни Димо Гроздев, старши експерт в „Ърнст и Янг“. Той уточни, че хотелиерите ще трябва да правят точно това снемане на данни, а не да преснимат личната ни карта при нанасяне в хотел. Същото важи за туроператорите и мобилните оператори. Всички тези компании могат да използват електронни четци за личната карта. „Идеята на регламента е не да се усложни бизнесът, а да се предпази потребителят, тъй като с едно ксерокопие на личната ви карта може да се направят много измами“, уточни Гроздев. Застрахователите няма да имат право да съхраняват чувствителните ни лични данни в регистъра си вечно, според новия регламент GDPR. След изтичането на срока за съхранение на данните, те ще трябва да ги криптират или псевдонимизират. Това обясниха експерти по защита на личните данни пред „Труд“. Имената, телефонът ни, адресът ни – тази информация ще трябва да се заличи, след срока на съхранение, докато застрахователите ще могат да оставят данни като щетите на автомобила ни или други такива, свързани с имуществото ни. Фирмите, обаче, няма да могат просто да изтрият данните ни, а ще трябва да ги преработят и заличат. Това усложнява процеса на работата им, уточняват експертите. Относно преноса на данни, експертите уточниха, че е много важно фирмите да внимават с аутсорс компаниите, които имат достъп до информацията на клиентите им. „Когато компанията предоставя данните на клиента на трето лице – фирма или държавна институция, те не са задължени да описват на кого ги предоставят, но със сигурност ще трябва да ни уведомят, че могат да го направят“, коментира Димо Гроздев. Все още не е ясно как държавната администрация ще имплементира регламента за защита на личните данни, но със сигурност ще трябва да го спазва, уточни той. Новият регламент ни дава право да оттеглим съгласието си за ползване на данните ни по всяко време, припомнят експертите, което означава, че дори да сме се съгласили с декларация да ни използват данните, можем по всяко време да поискаме да ни ги заличат.   Бизнесът у нас не е напълно готов за новите правила на регламента за защита на личните данни. Големите компании, които обработват данните на над 10 хиляди клиенти или имат над 250 служители, ще трябва да наемат обучен служител, който да обработва, съхранява и заличава данните. Според експертите по защита на личните данни законът е въведен още през 1995 г., но в момента се шуми твърде много заради солените глоби, които възлизат на 4% от годишния оборот на фирмата при сериозно нарушение. Според анкета на Българската търговско – промишлена палата (БТПП) 51% от фирмите у нас съобщават, че отчасти са запознати с изискванията на регламента. Едва една десета от анкетираните са добре информирани за задълженията на фирмата им, а 16% от компаниите за първи път чрез анкетата разбират, че има такъв регламент или изобщо не знаят какви са бъдещите им задължения. Притеснително е, че само при 14% от компаниите системите им за обработка на информация, свързани с лични данни, вече са готови спрямо действието на регламента, а останалите 86% нямат готовност.  Около 71% от анкетираните смятат, че ще бъдат силно затруднени, за да си приведат системите за обработка на личните данни спрямо правилата на регламента. По-голямата част от фирмите – 59% изразяват своите опасения, че няма да могат в срок да извършват всичко необходимо, което ще произтече от новите изисквания за защита на личните данни.   Срокът за изпращане на мнения, становища, предложения и препоръки относно новия закон за защита на личните данни у нас изтича на 14 май. Всеки може да коментира свободно законопроекта в портала за обществени консултации Strategy.bg. Припомняме, че регламентът GDPR е приет още през 2016 г., но всяка държава – членка на ЕС имаше време да го имплементира сред бизнеса и администрациите. От 25 май започват да важат новите правила за защита на личните данни, дори и правителството да не е успяло да приеме закона в срок.   Туроператорите няма да искат изричното съгласие на половинката за използване на лични данни, ако техният клиент плаща за любимия. В този случай, за да спази новата евродиректива е достатъчно туроператорът да сключи договор с клиента и да вземе от него личните данни на половинката му. И не е задължително фирмата да иска съгласие за ползване на личните данни и от втория човек. За да се считат за лични данните трябва да водят до идентифициране на съответното лице. Така по-засуканите имена като Трифонка Удунджова трябва да бъдат защитени, докато Иван Петров – не.", "date": "2018.05.09", "title": " Забраняват снимането на лична карта\t\t\t"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b9%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b8%d0%b7%d1%81%d1%82%d1%80%d0%b5%d0%bb-%d0%b5-%d1%81%d1%82/", "text": " на Южната гара в Брюксел днес следобед беше предизвикана от изстрел от огнестрелно оръжие, съобщи белгийската прокуратура, цитирана от Франс прес и Ройтерс. Инцидентът станал в 17.00 часа местно време. Видеозаписи показват мъж, който стреля в земята и побягва. Районът бил отцепен от полицията. На местопроизшествието е намерена гилза, която е изпратена за балистична експертиза. Заподозреният се издирва. Няма пострадали при инцидента и в резултат на паниката. Полицията и прокуратурата опровергаха съобщения на белгийски медии, че гарата била евакуирана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Белгийската прокуратура: Изстрел е станал причина за евакуацията на гарата в Брюксел"}
{"url": "https://trud.bg/%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d0%b7%d0%b0-%d0%be%d0%bf%d0%b8%d1%82-%d0%b7%d0%b0-%d1%83%d0%b1%d0%b8/", "text": "Заведено е досъдебно производство, но няма повдигнати обвинения по случая със  . Досъдебното производство е образувано срещу Кирил А., който във вторник   във Влас и стреля с пистолет в главата на жена си Лиляна, с която бил разделен от година. То е за опит за убийство. Кирил излезе от реанимация днес и все още не е разпитан, защото здравословното му състояние не позволява, казаха от прокуратурата пред “Труд”. Всички свидетели по случая обаче са разпитани. Основната версия за случилото се е любовна драма. Кирил и Лили били образец на семейство, но според слуховете, той я обвинил в изневяра и се разделили. От този момент нататък тя заживяла с детето им във Влас, а той- в Равда. През януари миналата година Лиляна подала жалба до полицията, че Кирил я заплашва със саморазправа по телефона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Досъдебно производство за опит за убийство срещу Кирил, няма повдигнати обвинения\t\t\t"}
{"url": "https://trud.bg/%d0%b4%d0%be%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b0%d1%80%d0%b5%d0%bd%d0%b4%d0%b0-%d0%bf%d1%80%d0%b5%d0%b4-%d0%bd%d0%be%d1%82%d0%b0%d1%80%d0%b8%d1%83%d1%81-2/", "text": "Договорите за аренда на ниви със срок по-дълъг от една година задължително ще се заверяват нотариално и ще се регистрират в общинските служби по земеделие. Това решиха окончателно депутатите, като приеха на второ четене промени в Закона за собствеността и ползването на земеделските земи. Те ще се вписват в съответната служба по вписванията по местонахождение на имотите, като към тях ще се прилагат и скици на нивите. За това ще се плаща фиксирана такса от 10 лева. Предложенията за промени в закона станаха, след като земеделското министерство засече 79 опита за измами със земеделски земи. Причината беше отпадането на изискването за представяне на скица при заверката на договори за аренда над 1 година пред нотариус, което доведе до заверени десетки фалшиви договори за хиляди декари земеделска земя в областите Бургас, Варна, Велико Търново, Видин, Враца, Добрич, Монтана, Разград, Русе, Силистра, Смолян, Шумен и Ямбол. С измененията вече се въвежда изискването земеделска земя да може да се отдава под наем от собственика или от упълномощено от него лице, което притежава права върху земеделската земя. Законът регламентира и случаите, когато един и същи имот е представен за регистриране с повече от един договор за наем или за аренда на земеделска земя. В този случай общинската служба по земеделие ще регистрира договора, вписан в службата по вписвания с най-ранна дата и вписаният договор при представяне за регистриране на вписан и невписан договор.", "date": "2018.05.09", "title": " Договорите за аренда – пред нотариус\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b0-%d0%b3%d1%80%d0%b0%d0%b4%d1%81%d0%ba%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80/", "text": " – „Не е това, което беше“? Какво имате предвид?  – Честно казано, достатъчни са ми процесуалните екшъни, ако използвам терминологията ви. Заседанията по делата в съдебна зала не са толкова атрактивни за камерите може би, но ви уверявам, че по мое мнение крият по-голямо предизвикателство. Нашата работа е да квалифицираме деянията, да повдигаме обвинения и да защитаваме обвинителната теза в съдебна зала. Всички други действия до голяма степен зависят от индивидуалността на разследващия. За мен е по-важно енергията да се концентрира в съдебната зала, а не извън нея.  – Колегите, а и аз спазваме закона такъв, какъвто е. Няма нито разочарование, нито радост. Повечето от корупционните дела, внесени в специализирания съд, са работени от Софийска градска прокуратура или са започнали в Софийска градска прокуратура, по тях командироваме наблюдаващите прокурори, които да защитават актовете си пред специализирания съд, защото те познават материята. Делата от компетентността на Софийска градска прокуратура не са намалели нито като обем, нито като фактическа и правна сложност.  – (Смее се) Заетостта на прокурорите, поне такова е моето виждане, не е правопропорционална на появата в медиите. Не съм привърженик на общественото правосъдие. Това е все едно лекар, който извършва сложна операция, да потърси обществото за одобрение за анестезията, която да използва, за методите, които да приложи, за броя на медицинските лица, които да ангажира в операцията. За периода след поправките в Наказателно-процесуалния кодекс ние имаме 3973 новообразувани дела. Към момента довършваме и немалък брой дела, които предстои да внесем в специализирания съд.  – В градската прокуратура работят 108 прокурори и 69 следователи.  – Понастоящем при нас са делата, образувани в резултат на проверките в болниците, случаите с ваксините, сигналите срещу БДЖ, футболните хулигани, убийствата, извършени на територията на град София. Имаме внесени в Софийски градски съд (СГС) дела срещу лица, които вие наричате знакови обвиняеми- Огнян Донев (бизнесмен, изпълнителен директор на Софарма – б.а.) , Николай Ненчев (бивш военен министър – б.а), Манол Генов (депутат – б.а.), Илко Семерджиев (бивш министър на здравеопазването – б.а.), Илия Илиев (бивш депутат – б.а.) и други.  – Прокурорите от градска прокуратура не делят арестите на „знакови“ и „по-малко знакови“. Всеки арест е резултат от много работа, събиране и анализиране на много доказателства . Няма прокурор, който да разпореди арестуването на човек, без наличието на достатъчно доказателства. Друг е въпросът как съдът впоследствие ще ги интерпретира. Показанията на свидетели и заключенията на вещи лица също понякога „обръщат“ разследването в съда.  – С цялото ми уважение към професор Филчев, смятам, че времената сега са доста различни. В повечето случаи наблюдаващите прокурори и разследващите полицаи работят в екип. Работим с различно поколение служители на МВР, които вече са много по-критични към работата си и събират доказателствата така, че да ни улеснят да ги защитаваме в зала. Голяма част от тях са юристи, които са наясно, че прокуратурата вече не „верифицира“ едно дело, само за да се води като отчет на МВР.  – Завършекът на работата на разследващите е внасянето на делото в съда. Това е венецът на усилията на полицаи, следователи и прокурори. МВР се научи да не създава нереалистични очаквания в обществото. Ако забелязвате, напоследък пресконференциите ни са съвместни. Оперативните данни не са достатъчни, за да бъде обявено за разкрито дадено престъпно деяние. То е разкрито, когато прокурорът го “обяви“ за такова. Знам, че когато разследващите са убедени във вината на дадено лице, но съзнават, че не могат да го предадат на съд, поради липса на доказателства, рискуват обществения гняв. Медиите предават този гняв, но има нещо, което не знаят.  – То е, че работата по случая продължава. Когато в медиите се появи квалификация за „провал“, това мотивира колегите да продължат да разследват случая, докато намерят доказателствата, необходими за българския съд. Това ни носи обвинения в бавност, в неглижиране, но ви уверявам, че не е така.  – Безспорно това са едни от проблемите на наказателното производство, но те са нормативно обусловени до известна степен. Доколкото този проблем остава под повърхността на вниманието на медиите, често пъти търпим упреци за бавно правосъдие.  – Наблюдаващите прокурори полагат усилия да осигурят своевременното приключване на разследването, въпреки трудностите, които срещаме. Разчитаме на това, че ръководството на прокуратурата се е ангажирало с този проблем.  – Не разделям прокурорите и следователите по полов признак. Жените са 83 на брой, а мъжете – 94, но подобна статистика не може да служи за каквито и да било изводи.  – Във всеки голям колектив има разнопосочни мнения и е необходима дипломация за избягване на излишно междуличностно напрежение. Определено обаче женските хитрини не са ми присъщи, а и считам, че не се котират. Честните отношения и откритостта в диалога са тайната на добрия екип, на която аз залагам. За мен и колегите ми са важни успешната реализация на делата и възстановяване на общественото доверие в институцията. Това ни прави съмишленици по пътя към постигане на справедливост.  – Уважавам креативността на всеки колега и не толерирам оправданията за несвършена работа.  – Може би за вас би представлявал интерес предстоящото повдигане на обвинение спрямо квесторите на Корпоративна търговска банка (КТБ) за периода 2014 година. Това процесуално-следствено действие е резултат от едно продължително и интензивно разследване в хода на което са събрани огромен брой документи, проведени са разпити на свидетели, назначени и изготвени са комплексни експертизи. – Ще научите по-нататък още по това дело. Но според мен не по-малко важни са делата, които имат относимост към обикновения човек, защото в кориците на всяка папка се крият човешки съдби. Интересът по дела срещу медийни герои винаги ще е голям, но силен превантивен и възпитателен ефект за обществото има безкомпромисната позиция на прокуратурата спрямо всеки извършител на престъпление. Постигнатите осъдителни присъди срещу акушерката, пребила новородено дете и срещу лицата, нанесли побой на дете, оставено на грижите им, са не по-малък успех от делата срещу тъй наречените „знакови обвиняеми“. Еднакво мотивирани сме да разкрием истината и по делата с медиен интерес, и по онези, които макар и да остават встрани от обществения интерес, засягат правната сфера на отделния гражданин. Срещите ми с граждани в рамките на приемните дни ми показаха, че няма малки и големи престъпления за отделния човек, всеки иска защита на накърнените си права.  – Апелативната специализирана прокуратурата за мен е професионално предизвикателство, защото делата, които тръгнаха от Софийска градска прокуратура, ще стигнат там, след поправките в НПК. Така че имам възможността да проследя хода на делата почти до самия им край. Познавам материята и смятам, че ще защитя труда и на колегите си от градска прокуратура и на тези от специализираната прокуратура.", "date": "2018.05.09", "title": " Шефът на Софийска градска прокуратура Емилия Русинова  пред „Труд“: Предстои обвинение спрямо квесторите на КТБ"}
{"url": "https://trud.bg/%d0%b7%d0%b0%d0%bf%d0%b0%d0%b4%d1%8a%d1%82-%d1%81%d0%b5-%d0%bf%d0%b8%d1%82%d0%b0-%d1%81-%d1%80%d1%83%d1%81%d0%b8%d1%8f-%d0%b8%d0%bb%d0%b8-%d0%bf%d1%80%d0%be%d1%82%d0%b8%d0%b2-%d1%80%d1%83%d1%81/", "text": "Очаквано инагурацията на руския президент Владимир Путин за неговия четвърти мандат предизвика голям интерес – заради измеренията на политическата програма, която си поставя той до 2024 година. Основните тези, намерили място в речта му след полагане на клетвата за президент, се концентрираха в няколко направления. Първо, да снижи инфлацията до 4 процента. Втората голяма задача е да засили социалния пакет най-вече за младите семейства – получаване на безлихвени заеми, жилища, както и да продължи добрата традиция с т.нар. майчин капитал за всяко дете. Особено за трето и всяко следващо дете. Амбициите на Путин във външно-политически план са насочени преди всичко към възможността по икономически показатели Русия да попадне сред петте най-силни държави в света. Президентът постави много сериозен акцент върху глобалните изменения, настъпващи в света, и за които Русия трябва да бъде готова. И не на последно място личният за Путин акцент – осъзнаването на голямата отговорност да бъде начело на руската държава. Световните коментари насочват вниманието към нещо наистина много важно: че военните разходи на Русия ще бъдат намалени за сметка на социалните – здравеопазване и образование. Това няма как да не събуди медийния интерес, защото вече има реални факти. И те се появиха само преди дни в доклад на Международния институт за изследване на мира (SIPRI) – за 2017 г. Русия е намалила военните си разходи с 20 процента! Намалението е до 66,3 милиарда долара. Сравнено с безпрецедентното увеличение на военния бюджет на Пентагона – 700 милиарда долара за 2017 година (!), дава основание да се зададе реторичният въпрос: кой всъщност се превъоръжава и кой с войнствена реторика работи за надпреварата във въоръжаването. В западната преса имаше коментар, че това се дължи на икономическата нестабилност на Русия. Но самият факт, че Западът увеличава своя военен бюджет, а Русия го намалява, може да означава друго – че Русия има своята икономическа стабилност, която вече й дава гаранции да работи за социалната обезпеченост на населението. Да не забравяме и друг факт, че в речта си пред Федералното събрание на 1 март Путин доста добре показа различните видове оръжия, които Руската федерация притежава. А опитите за контра действия от страна на САЩ и съюзниците им Англия и Франция на сирийското военно поле, се видя, че военната им техника е доста далече от това, което демонстрира Русия.  По отношение на развитието на военната обезпеченост има още един интересен факт – че Сирия с остарялата си руска ракетна система успя да неутрализира повечето от изстреляните ракети на западната коалиция. Предсказуема беше реакцията на руската опозиция в навечерието на встъпването в длъжност на Владимир Путин. В петък, събота и неделя бяха регистрирани демонстрации в 19 руски града и арестувани над 1000 души. Опозиционният лидер Алексей Навални издигна надслова „Ние не искаме цар, не сме монархия“. Този призив, разбира се, беше много странен, защото президентът никога не е предявявал претенции за власт, която да не е в диалог с различните институции. Във всяка една голяма държава, когато има вертикал на властта, тя винаги има своето начало и своя край. И е странно, когато западната преса и политическите лидери, както в Европа, така и в САЩ, коментират „антидемократичните“ действия на руската власт. Второ, немаловажен факт е, че както на президентските избори на 18 март, така и самите действия на опозицията през последните дни, се вижда, че тя няма сериозен ресурс – имам предвид хора, които да са изцяло завладени от идеята за свалянето на Путин. Всъщност повече  можем да говорим за дирижирани отвън действия, но не и за някаква организация, която има силите и възможностите да свали Путин и политическия елит, който сега управлява Руската федерация. Друга очаквана новина бе номинирането на Дмитрий Медведев за нов премиерски мандат. Този факт може да се коментира в контекста на устойчивостта и приемствеността. Русия, а с нея и светът са изправени пред глобални предизвикателства. А историята е доказала, че когато се правят резки движения – особено в държави като Русия, възстановила своето позициониране в глобалното пространство, стабилността им може да бъде поставена на сериозно изпитание. Затова изборът на Медведев за премиер означава, че се запазва формата на руското правителство, но се поставя големият въпрос кои ще бъдат членовете му. Да не забравяме, че Русия е президентска република, което означава, че в един момент много по-важни може да са министрите на това правителство. Е, Западът се интересува най-много за двама от тях – на външните работи и на отбраната. С висока степен на увереност може да се каже, че и външният Сергей Лавров, и военният – Сергей Шойгу, ще запазят своите позиции. Защото те са част от точно тази система на стабилност, която през последните години доказа, че има своята висока ефективност. Реакцията на света по отношение на четвъртия президентски мандат на Путин не закъсняха и в друга посока. Те намериха своите конкретни измерения – кои световни и регионални лидери отиват да разговарят с Путин този месец. А това са сигнали, които ще покажат мястото на Русия в глобалната и регионалната международна система. От вчера – 8 май, започнаха официалните посещения, като първият, който ще отиде в Москва, е сръбският президент Александър Вучич – ден преди това той бе приет от Ердоган в Турция. Днес в Деня на победата – 9 май, пристига израелският премиер Бенямин Нетаняху, а през следващите дни се очаква на посещения в Русия да бъдат германската канцлерка Ангела Меркел (на 18 май в Сочи), френският президент Еманюел Макрон (на 24-25 май) и не на последно място българският държавен глава Румен Радев (21-22 май). По време на Световния икономически форум в Санкт Петербург пък ще пристигне и японският премиер Шиндзо Абе. Това може да бъде окачествено като сериозен факт за позицирането на Кремъл и лично на Путин във външно-политическите цели на такива държави като Германия, Франция, Израел, Сърбия и нашата България. Самият факт, че скоро след като Нетаняху посети Вашингтон и се срещна с Тръмп, той ще направи посещение в Москва, дава възможност да се коментира тезата, че в момента за Израел еднакво важна е позицията и на Тръмп, и на Путин (само за сведение Нетаняху беше три пъти в Москва за последните месеци). Това означава, че веднага влизаме в двуполюсния модел на Великите сили, където Китай съществува, но още никой не възприема Поднебесната империя в ролята, в която продължават да бъдат Руската федерация и Съединените щати. Между другото водещи държави като Франция и Германия след скорошните посещения на техните лидери в САЩ и срещите им с Доналд Тръмп, показаха устойчиво отстояване на позицията за запазване статуквото по отношение на Иранската ядрена програма. Те запазват своята последователност в отстояване на статуквото, постигнато през 2015 г., и това принуждава Тръмп да влезе в диалог и да търси мобилност и отстъпчивост в американската позиция. Само преди ден се появи и много интересно интервю на германския президент Щайнмайер, който каза две много важни неща. Русия се отдръпва от Европа и Европа трябва да възстанови своите отношения с Русия. Той изрази сериозната си тревога от еволюцията в отношенията между ЕС и САЩ. Според него има сериозно напрежение в трансатлантическото сътрудничество с Щатите, които  показват, че се опитват да играя на полето на надпреварата, а не на сътрудничеството. Инагурацията на Путин и всичко това, което предстои да се случи в близките дни, отново доказа, че Русия има своето стабилно място в международните отношения и на нея продължават да гледат на фактор, който не може да бъде заобиколен. Фактор, който все повече засилва своите позиции в регионалното и глобалното пространство.", "date": "2018.05.09", "title": " Западът се пита – с Русия или против Русия\t\t\t"}
{"url": "https://trud.bg/%d0%bd%d1%83%d0%b6%d0%b5%d0%bd-%d0%b5-%d0%b5%d0%b4%d0%b8%d0%bd-%d0%b7%d0%b0%d0%ba%d0%be%d0%bd-%d0%b7%d0%b0-%d0%b2%d0%b8%d1%81%d1%88%d0%b5%d1%82%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0/", "text": "ректор на Шуменския университет “Епископ Константин Преславски”,  , ректор на Висшето училище по застраховане и финанси,  , ректор на Химикотехнологичният и металургичен университет – София (ХТМУ),    , ректор на Университета по библиотекознание и информационни технологии – София, и  . Дискусията по проблемите на висшето образование във в. „Труд“ продължава вече почти половин година. Обсъдени бяха важни и наболели въпроси, от решаването на които зависи повишаването на качеството на висшето ни образование, неговото бъдеще, както и бъдещето на страната. В следващите редове ще представя и своите виждания. Голяма част от проблемите може да бъдат решени чрез оптимизирането на законодателството с приемането на Закон за висшето образование и науката (ЗВОН). Сега висшето образование и науката осъществяват своята дейност на основата на четири закона – за висшето образование (ЗВО), за развитието на академичния състав в Република България (ЗРАСРБ), за Българската академия на науките (ЗБАН) и за Селскостопанската академия (ЗССА). Противоречията между първите два закона са толкова много, че въпреки непрекъснатите ремонти те са неотстраними. Наскоро приетите промени в ЗРАСРБ също са толкова противоречиви, че сега работните групи, които подготвят Правилника за неговото прилагане, се опитват да тушират поне някои от явните недомислици, като например прилагането със задна дата на новите минимални национални критерии за академични длъжности към бъдещите членове на научни журита. Още един пример – според ЗРАСРБ главен асистент доктор може да бъде научен ръководител на докторант, но според ЗВО той не може да води дори лекционен курс на магистри. Сформирана е работна група и за поредни изменения и допълнения на ЗВО (досега те са над 40), но каквото и да се направи, той трудно ще бъде синхронизиран с променения вече ЗРАСРБ. Този въпрос е принципен, защото от самите наименования на законите следва, че има деление на две – висши училища (ВУ), които правят образование и се регулират от ЗВО, и две академии, които правят наука и се регулират от специални закони (ЗБАН и ЗССА). Това е парадокс, защото и висшите училища, и академиите правят както образование, така и наука. Отделно има закон (ЗРАСРБ), по който се присъждат научни степени и академични длъжности и във ВУ, и в академиите. Време е държавата да реши как ще управлява системата – функционално или институционално. Ако ще я управлява институционално, трябва да се приемат още 51 закона – за всяко висше училище поотделно, както е за двете академии. В противен случай трябва да се приеме един нов закон (ЗВОН), който да урежда дейността на всички институции – висши училища, академии, научни организации, да премахне различията между държавни и частни висши училища и научни организации. Съветът на ректорите на висши училища в Р България е категоричен по тези въпроси и нееднократно ги е поставял пред отговорните институции. Непрекъснато се коментира мантрата „университетите у нас са много“. В България има 51 висши училища, според средния европейски формат (на глава от населението) те би трябвало да са 66, а според американския – около 100. Проблемът не е в броя, а в това, че поради системата на оценяване при акредитациите всяко ВУ може да обучава и бакалаври, и магистри, и докторанти. Това е нашият прословут егалитаризъм, с който няма как да постигнем елитарност на висшето образование. Националната агенция за оценяване и акредитация (НАОА) има скала за оценки – между 0 и 10. Ако оценката на едно ВУ е под 4, то няма право да обучава студенти, ако е между 4 и 6 може да обучава само бакалаври, ако е между 6 и 8 – и магистри, а ако е над 8 – и доктори. В България не само няма висши училища с оценка под 4, но ВСИЧКИ са с оценка над 8 (дори когато оценката е под 9 има сериозни драми). Това е все едно в един университет всички студенти да имат само шестици. Така се стига до абсурда ВУ, което няма доказани, признати научни постижения в дадена област, да обучава докторанти. Ако оценяването е оптимално разпределено по скалата и преобладаващата част от ВУ в дадено професионално направление обучават само бакалаври, малка част магистри, и само доказаните в научно отношение са акредитирани за ОНС „доктор“, броят им няма да бъде проблем. Този въпрос е с многопосочен ефект и вреди силно на системата на финансиране на държавните университети. От една страна, след като всички ВУ са отличници според НАОА, няма как финансирането да бъде диференцирано. Така работата на единствено легитимната държавна институция за оценяване на ВУ (НАОА) се обезличава и не може да даде на държавата различни оценки, по които тя да определи размера на държавната субсидия за всяко от тях. Бягството и решението на проблема е рейтинговата система, която е полезна, но въпросът е за какви цели се използва. Ако е само за информационни потребности на обществото, ВУ и кандидат-студентите – да, но ако е определяща за държавното финансиране на ВУ, се налага да бъде прецизирана и обективизирана в много отношения. Първо, НАОА като специализирана държавна институция не може и не трябва да бъде неглижирана от самата държава. Но е нужно тя да си промени системата на оценяване по цялата скала, а не да пише предимно отлични оценки.  Второ, смущаващо е частни институции и неправителствени организации да правят рейтинг, по който да се разпределят държавни пари.  Трето, трябва да се инициира дискусия в академичната общност каква трябва да бъде тази система, да се постигне консенсус в Съвета на ректорите и те да я припознаят като обективен и работещ механизъм за рейтинга на ВУ и тяхното финансиране. Давам пример с моя университет – в почти всички издания на рейтинговата система УНСС, с най-утвърденото си и многобройно професионално направление „Икономика“, е неизменно на трето място след СУ „Св. Кл. Охридски“ и Американския университет. В същото време неизменно оценките както от програмната акредитация за това направление, така и от институционалната акредитация на УНСС, дадени от НАОА, са значително по-високи от тези на посочените два университета. Проблемът е, че рейтинговата система не отчита мащаба и структурата на ВУ, както и на съответните професионални направления. От близо 22 хиляди студенти в УНСС в шест професионални направления, около 17 хиляди са в направление „Икономика“ в 37 бакалавърски, около 80 магистърски и 29 докторантски програми, с които се покрива изцяло нуждата от кадри за пазара на труда в страната в структурно отношение. Докато уважаваните от мен Софийски университет и Американски университет имат по няколкостотин студенти в това направление, в една или няколко специалности. Тоест, рейтинговата система сравнява несравними неща. Години наред поставяме този и други принципни въпроси, но нещата не се променят достатъчно бързо. Наложително е несъвършенствата да бъдат отстранявани своевременно. В ЗВО те са редовна, задочна, вечерна и дистанционна за ОКС „бакалавър“ и ОКС „магистър“. Какво трябва да се промени?  – Задочната форма в ОКС „бакалавър“ и ОКС „магистър“ да бъде премахната, защото е рецидив отпреди повече от половин век, когато на конвейер се обучаваха висшисти за нуждите на държавното управление. Не е справедливо задочните студенти, които посещават само половината от лекционната натовареност на студентите в редовно обучение, да получават една и съща диплома с тях. И това се случва в ХХI век, в условията на Индустрия 4.0 и Общество 5.0.  – Модерното обучение на ХХI век е дистанционното обучение. Но в общия случай то се превърна в модерно задочно обучение. Регулира се от остарялата Наредба 22 от 2004 г., направена по презумпция само за магистърска степен, защото дистанционен бакалавър беше въведен по-късно. Архаични изглеждаме пред цивилизования свят с дистанционно обучение, в което присъствените занятия са с хорариум 30% от този на редовното обучение. Ето защо е необходима спешна промяна в Наредбата за дистанционно обучение, която да се съобрази с добрите практики в развитите страни.  – В ОНС „доктор“ е още по-сложно, защото формите на обучение са редовна, задочна, самостоятелна и дистанционна. Поради припокриването на последните три няма ВУ, което да е направило дистанционна докторантура, т.е. и тук е нужна държавна регулация. Често към ВУ се отправят критики, че не привличат достатъчно чуждестранни студенти. Това е вярно, но защо е така? Когато се присъединихме към Европейския съюз, беше направена промяна в ЗВО, с която се приравниха правата на гражданите на страните-членки на ЕС и Европейското икономическо пространство (ЕИП) с тези на българските граждани. Това означава, че кандидат-студентите от ЕС и ЕИП трябва да държат същите приемни изпити, на които се явяват българските кандидат-студенти, да бъдат класирани на общо основание с тях и да заплащат същите такси. Така се стигна почти до невъзможност да се приемат такива студенти, освен ако не се нарушава законът. Приемът на чуждестранни студенти от страни извън ЕС и ЕИП в българските ВУ е Параграф 22. Защото според ЗВО чуждестранен гражданин от страна извън ЕС и ЕИП може да бъде записан за студент само ако има издадена виза, но МВнР издава виза само на лице, което вече е записано за студент. Омагьосан кръг! Друг проблем е отсъствието на ясна регулация на кооперирането на българските с чуждестранни ВУ. Разкриването например на съвместна бакалавърска, магистърска или докторантска програма с чуждестранно ВУ става само с подписите на двамата ректори. В същото време законът не дава възможност две български ВУ да направят съвместна образователна програма, защото влизат в регулациите на НАОА и трябва да създадат съвместна катедра, департамент или факултет, което на практика е невъзможно. А сътрудничеството между родните ВУ трябва да се насърчава. Време е да се разбере, че университетът не е професионално-учебен център (ПУЦ) на съответния бизнес, който да подготвя кадри с конкретни умения и за конкретна професия. Университетът обучава кадри със съвременни фундаментални и специализирани теоретични знания, които те да прилагат и да развиват творчески в практиката. В това отношение срещаме пълното разбиране на бизнеса, който е партньор на УНСС (имаме добре работещи договорни отношения както с четирите национално представителни работодателски организации, така и с редица големи компании от реалния и финансовия сектор), в перманентния процес на усъвършенстване на учебните планове по различните бакалавърски и магистърски специалности, както и на учебните програми за всеки един лекционен курс, при създаването на нови специалности, при осигуряването на стажове и практики на нашите студенти.  Но тук стои въпросът за законовата невъзможност изтъкнати професионалисти от практиката да участват пълноценно в учебния процес. Според сега действащите правила те могат да водят до 10% от учебен курс, което означава 3 или 6 часа. Защо законът да не се промени така, че с решение на ВУ на авторитетни и доказани експерти да бъдат възлагани пълни учебни курсове с практическа насоченост? В това отношение ще споделя опита на УНСС  – преди пет години създадохме Асоциация на икономическите училища в България, в която вече членуват повече от 70 средни училища – както професионални (икономически, търговски, финансови, банкови и др.), така и такива, които имат дисциплини, съответстващи на профила на УНСС като бизнес университет. Ефектът е голям, ползата е взаимна, защото от една страна, тези училища са основните донори за наши студенти, а от друга – нашите професори обучават учителите от тези училища по съответните професионални дисциплини. Накрая ще си позволя за пореден път да промотирам тезата си за задържане на по-голяма част от абсолвентите в България. Нека да се осмисли още по-задълбочено какво е „държавна поръчка“ и държавата да поръчва на ВУ кадрите, които ще са й необходими след 4, 5 или 6 години. Да сключва с тях договор, като поеме пълната им издръжка (учебни такси, наем за общежитие при необходимост, достойни стипендии), а те да се задължат да работят за държавата минимум толкова време, за колкото тя е финансирала обучението им. При нарушаване на договора средствата да се връщат за толкова дълъг период, за колкото са били ползвани, за да се насочат към друг. Същата схема може да се приложи и за бизнеса. Един от възможните пътища за решаване на повдигнатите проблеми в тази статия, както и от всички уважавани колеги, участвали в дискусията за висшето образование на в. „Труд“, е създаването на единна регулация на висшето образование и науката в България чрез един-единствен Закон за висшето образование и науката. ЗВОН, който да звучи в ушите и умовете ни и да води към все по-високо качество на висшето образование и науката, към просперитет на България.", "date": "2018.05.09", "title": " Нужен е един Закон за висшето образование и науката"}
{"url": "https://trud.bg/%d0%be%d1%82-%d0%ba%d0%b0%d1%82-%d0%bd%d0%b5-%d0%b7%d0%bd%d0%b0%d1%8f%d1%82-%d0%b7%d0%b0-%d0%b0%d0%ba%d1%86%d0%b8%d1%8f-%d0%b7%d0%b0-%d1%81%d1%8a%d0%b1%d0%b8%d1%80%d0%b0%d0%bd%d0%b5-%d0%bd%d0%b0/", "text": "“Нямам информация да се изпращат такива циркулярни писма по министерствата, с които да се задължават служителите да си правят проверки за глоби.” Това каза инспектор Петър Соколов от сектор “Контрол на пътното движение и правоприлагане” на пресконференция на отдел “Пътна полиция” в ГДНП в отговор на въпрос на “Труд”. “Ако някое ведомство се обърне към МВР с такава молба, ние можем да им съдействаме евентуално да бъдат проверени техните служители”, каза още Соколов. “Труд” разполага с циркулярно писмо от главен секретар на едно от министерствата до шефовете на структури във ведомството, в което пише, че “следва в най-кратки срокове” всеки един служител да извърши проверка чрез електронния портал на МВР за издадени и влезли в сила наказателни постановления, фишове и електронни фишове, които не са заплатени. Началниците трябва да призоват служителите си, ако имат такива, “да ги погасят своевременно”. Писмото е разпратено във връзка с писмо от МВР до министерството, пише още в документа. Акцията по събиране от чиновниците на неплатени глоби от КАТ беше   на правителственото заседание на 18 април. “Човек, който нарушава Закона за движение по пътищата и има няколко акта, не знам дали е добър служител. Следващата седмица искам да знам всеки колко служители има с актове. Същото се отнася и за областните управители”, заръча тогава Борисов. На въпрос на “Труд” дали са проверени всички служители в МВР за неплатени глоби, Соколов отговори: “Периодично се правят проверки на всички служители от МВР точно по този проблем и това се прави в звената, в които те работят.” Инспекторът представи данни от последната акция за неплатени глоби, проведена от 30 април до 6 май включително по пътищата, които водят към граничните пунктове. Проверени са 8468 души, от които водачите на МПС са 6394, а пътници в колите – 2074  и са отнети 254 книжки заради неплатени глоби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " От КАТ не знаят за акция за събиране на неплатени глоби по министерствата\t\t\t"}
{"url": "https://trud.bg/%d0%bd%d0%be%d0%b2%d0%b0-%d0%ba%d0%bb%d0%b0%d1%81%d0%b8%d0%ba%d0%b0-%d0%b7%d0%b0-%d1%81%d1%82%d0%be%d0%b9%d1%87%d0%be-%d0%b2-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd/", "text": "Стойчо Младенов постигна нова класика в казахстанското първенство. Треньорът на „Кайсар“ разгроми с 3:0 гостуващия „Шахтьор“ (Караганди) на свой терен. Успехът бе втори пореден за „вълците“. В миналия кръг Младенов и компания надиграха със същия резултат “Тобол” като гост. А съперникът “Шахтьор” бе първият, който срази в миналия кръг шампиона „Астана“. Бившата звезда на „Черно море“ Матиас Курьор вкара един от головете за “Кайсар”. Вицешампионът „Кайрат“ победи водения от Георги Дерменджиев „Ордабаси“ с 2:0 на свой терен.", "date": "2018.05.09", "title": " Нова класика за Стойчо в Казахстан"}
{"url": "https://trud.bg/800-%d0%b4%d0%b5%d1%86%d0%b0-%d0%b8%d0%b7%d0%b2%d0%b8%d1%85%d0%b0-%d0%bd%d0%b0%d0%b9-%d0%b4%d1%8a%d0%bb%d0%b3%d0%be%d1%82%d0%be-%d1%83%d1%87%d0%b8%d0%bb%d0%b8%d1%89%d0%bd%d0%be-%d1%85%d0%be%d1%80/", "text": "Най-дългото училищно хоро се изви в двора на Средното училище по хуманитарни науки и изкуства във Варна навръх Деня на обединена Европа. Идеята на учениците от паралелките по хореография бе подкрепена от стотици техни връстници, като на хорото се хванаха близо 800 деца. Инициативата се провежда за пети пореден път в рамките на програмата на “Пролетен салон на изкуствата”. Мотото й е “Ръка за ръка можем всичко под надслова на българската музика, танц и ритъм”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " 800 деца извиха най-дългото училищно хоро"}
{"url": "https://trud.bg/%d0%b1%d0%b0%d1%80%d0%be%d0%ba%d0%be%d0%b2%d0%b0-%d0%b7%d0%b0%d0%bb%d0%b0-%d0%b2-%d0%b1%d0%b5%d1%80%d0%bd-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%b7%d0%b0-%d0%bd%d0%b0/", "text": "В рамките на планираните инициативи за отбелязване на Българското председателство на Съвета на ЕС ДП-Берн организира тържествен концерт за отбелязване Деня на Европа – 9 май. Концертът се състоя снощи в една от най-красивите концертни зали в Берн – Бароковата зала на вила „Метлен“, съобщиха за «Труд» от посолството ни в Берн. Сред многобройните гости бяха изтъкнати представители на швейцарската общественост, Делегацията на ЕС, дипломатическия корпус, наши сънародници, приятели на България. Специален гост на концерта беше и извънредният и пълномощен посланик на САЩ в Конфедерация Швейцария, посланик Едуард Мак Мулен. В поздравлението си в началото на концерта посланик д-р Меглена Плугчиева постави акцент върху Българското председателство на ЕС 2018 г. като възможност за нашата страна не само да играе активна роля при решаването на дневния ред на ЕС, но и да представи своята изключително богата история и култура. Известните български изпълнители Зорница Иларионова – цигулка, Мария Елена Средева – пиано, Вили Господинова – сопран, Яна Узунова – пиано впечатлиха гостите с виртуозните си изпълнения и с богата палитра от творби на български и европейски композитори. Специална изненада беше и спонтанното изпълнение на химна на Европа от двете талантливи български деца Минна и Стефани, ученички в музикалното училище в Лозана, което развълнува гостите и придаде допълнителна атмосфера на тържеството. Гостите имаха възможност да опитат български специалитети и както винаги, да получат информация за България като дестинация с богати възможности за културен и спортен туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Барокова зала в Берн отвори врати за наши виртуозни изпълнители"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d0%b4%d1%83%d0%bc%d0%b8-%d0%bd%d0%b0-%d1%84%d1%8a%d1%80%d0%b3%d1%8e%d1%81%d1%8a%d0%bd-%d1%81%d0%bb%d0%b5%d0%b4-%d0%ba%d0%be%d0%bc%d0%b0%d1%82%d0%b0-%d0%ba/", "text": "Сър Алекс Фъргюсън излезе от кома след операция на главата и първите му думи бяха свързани с мача между „Донкастър“ и „Уигън“. В тима от Южен Йоркшър работи синът му Дарън. Именно това била причината легендарният шотландец да попита как е завършил двубоят веднага щом отворил очи. Фъргюсън беше откаран в болница с кръвоизлив на мозъка няколко часа преди да започне мача от 46-ия кръг на Лига 1. В последствие Дарън не беше на резервната скамейка на „Донкастър“, а тимът му загуби с 0:1. Едва след като научил за крайния изход на срещата, Фъргюсън се поинтересувал за своето здраве. В момента той остава под лекарско наблюдение и в течение на следващите дни ще се преценява как ще продължи лечението му. 76-годишният Фъргюсън обаче демонстрирал отлично настроение. „За финала на ФА Къп няма да успея да присъствам, но какво мислите да тръгна за Киев?“ – попитал сър Алекс докторите. Любимият му „Манчестър Юнайтед“ играе с „Челси“ в битката за трофея на 19 май, а седмица по-късно в украинската столица „Ливърпул“ и „Реал“ (Мадрид) ще спорят за титлата от Шампионската лига. Едва ли обаче на Фърги ще му бъде позволено да лети до където и да е.", "date": "2018.05.09", "title": " Първите думи на Фъргюсън след комата: Как завърши мачът „Донкастър“ – „Уигън“?"}
{"url": "https://trud.bg/%d1%80%d0%b8%d0%b2%d0%b0%d0%bb%d0%b4%d0%be-%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d1%80%d0%b0%d0%b7%d0%b3%d0%bb%d0%b5%d0%b4%d0%b0-%d0%b1%d0%b0%d0%b7%d0%b0%d1%82%d0%b0-%d0%bd%d0%b0/", "text": "Световният шампион с Бразилия от 2002 година Ривалдо беше на “Герена”. Бившият играч на “Барселона” разгледа базата на “Левски”. В отбора на “сините” играе неговият син Ривалдиньо. Той обаче ще пропусне днешния финален мач за купата на България срещу “Славия”. Нападателят остана извън групата за сблъсъка. Ривалдиньо ще бъде на трибуните със своя баща, който ще стиска палци за триумф на “Левски”.", "date": "2018.05.09", "title": " Ривалдо на “Герена”, разгледа базата на “Левски”"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d0%be%d1%87%d0%b5%d1%82%d0%b5-9-%d0%bc%d0%b0%d0%b9/", "text": "Десетки граждани се включиха в тържествата, организирани от Община Варна и Военноморските сили, по повод 9-ти май – Ден на победата над хитлерофашизма и Ден на Европа. В 11 ч. венци и цветя бяха поднесени с военен ритуал на паметника на Осми Приморски полк от кмета на Варна Иван Портних, областния управител Стоян Пасев, Тодор Балабанов – председател на Общинския съвет, Генералния консул на Руската федерация във Варна Сергей Лукьянчук, Емил Радев – депутат в Европейския парламент, районни кметове, представители на държавни ведомства, неправителствени организации и сдружения на военноинвалиди и воeнни от запаса. Веднага след това тръгна шествие, водено от кмета Иван Портних. Пред сградата на Община Варна по традиция бяха издигнати флага на България и на Европейския съюз по случай Деня на Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Варна почете 9 май"}
{"url": "https://trud.bg/%d1%8f%d1%8f-%d1%82%d1%83%d1%80%d0%b5-%d1%81%d0%b8%d1%82%d0%b8-%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%bc%d0%b8-%d1%81%d1%8a%d0%bf%d1%80%d1%83%d0%b3%d0%b0-%d0%b4%d0%be%d1%80%d0%b8/", "text": "Яя Туре се изказа ласкаво по адрес на “Манчестър Сити”. 34-годишният халф напуска “гражданите” след 8 сезона на “Етихад”. “За мен този клуб е първата ми съпруга, дори жена ми го знае! – заяви котдивоарецът. – Някои казваха, че дойдох тук за да печеля пари, а аз вдигах трофеи. Целта ни беше да поставим градския съперник “Юнайтед” в сянка. Смятам, че го направихме, въпреки че взеха Неманя Матич. Мразя го! Казвам го с усмивка, защото той е футболистът, срещу когото ми е било най-трудно да играя. В света има много малко футболисти от неговата класа.” Туре призна, че иска да продължи кариерата си на Острова, но добави, че най-трудното нещо ще му бъде да се изправи срещу любимия „Манчестър Сити“. Халфът е любимец в съблекалнята на „гражданите“, заради своя опит и лидерски качества. Именно заради това той е наричан от своите съотборници чичо Яя. Снимка: Instagram", "date": "2018.05.09", "title": " Яя Туре:  “Сити” е първата ми съпруга, дори жена ми го знае"}
{"url": "https://trud.bg/%d0%bd%d0%be%d0%b2%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%b8%d0%b7%d0%b0-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%ba%d0%b0%d0%ba-%d0%b5%d0%bc%d0%b1%d0%b0%d0%ba%d0%b0-%d0%b5/", "text": "Допълнителна експертиза ще изяснява бил ли е в състояние на афект Емил Първанов- Ембака по време на скандала на АМ „Струма” край Сандански, при който той  уби с камък  легионерът-служител на пътностроителната фирма  Николай Чивиев. Това решиха  благоевградските окръжни съдии, които на поредното съдебно заседание изслушаха две експертизи от психиатри ,но противоречащи си една на друга. В първата, изготвена от благоевградските експерти, се твърди, че по време на инцидента Ембака е бил в състояние на афект, предизвикан от агресията на Чивиев, а във втората, подготвена от столичните специалисти, се твърди обратното – че не е бил афектиран. Магистратите постановиха новата експертиза да бъде изготвена от столичните вещи лица. Емил Първанов – Ембака е предаден на съд за това, че на 26.06.2015 г., около 13.30 ч. на новостроящ се обект „магистрала Струма“, ЛОТ-4, чрез нанасяне на удар с камък по главата умишлено е умъртвил Николай Чивиев от гр.София, като деянието е извършено по хулигански подбуди. Пострадалият Николай Чивиев работел в „Агромах Роуда“ ЕООД като координатор и охранител на обекта.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Нова експертиза ще решава как Ембака е  убил  легионера-работник на трасе на магистрала “Струма“"}
{"url": "https://trud.bg/%d0%b4%d0%b6%d0%b0%d0%bd-%d0%bf%d1%80%d0%be%d0%bf%d1%83%d1%81%d0%ba%d0%b0-%d0%b1%d0%b8%d1%82%d0%ba%d0%b0%d1%82%d0%b0-%d1%81-%d1%80%d0%b5%d0%b0%d0%bb/", "text": "Емре Джан от „Ливърпул“ почти сигурно ще пропусне финала в Шампионската лига срещу „Реал“ (Мадрид) на 26 май в Киев. Ключовият полузащитник в схемата на мениджъра Юрген Клоп продължава да се възстановява от травма в гърба. Халфът не се е появявал на терена от 17-ти март, но очакванията бяха да е готов за игра още през април. „В понеделник предстоят нови прегледи и ще преценим дали можем да го използваме – призна Клоп. – Джан е много ценен за мен и отбора. Той е наистина класен играч, но ако докторите кажат, че не може да участва в предстоящия мач срещу „Реал“, аз няма да рискувам здравето му.“ Снимка: Instagram", "date": "2018.05.09", "title": " Джан пропуска битката с „Реал“"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-2300-%d1%80%d0%b8%d0%b1%d0%ba%d0%b8-%d0%b2-%d0%b5%d0%b7%d0%b5%d1%80%d0%be%d1%82%d0%be-%d0%bd%d0%b0%d1%81%d1%80%d0%b5%d0%b4-%d0%bc%d0%be%d0%bd%d1%82%d0%b0/", "text": "2300 малки риби от вида шаран, пастърва и амур пусна местната управа в езерото „Монтанензиум” в центъра на областния град. Водоемът бе източен миналото лято заради  реконструкции на зелените площи по европейски проект, а рибите в него бяха уловени и преселени в близък язовир. Ремонтът на парка вече е приключил и общината зариби отново езерото за радост на децата и гражданите, които отдъхват под сенките край водната площ. Рибите ще пазят и водите от планктон и водорасли, казаха специалистите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Пуснаха 2300 рибки в езерото насред Монтана"}
{"url": "https://trud.bg/%d1%81%d0%b5%d0%bb%d0%be-%d1%81-%d1%85%d1%80%d0%b0%d0%bc-%d0%bd%d0%b0-%d0%bf%d0%b5%d1%82-%d0%b2%d0%b5%d0%ba%d0%b0-%d0%b4%d0%b0%d0%b4%d0%b5-%d0%ba%d1%83%d1%80%d0%b1%d0%b0%d0%bd-%d1%81%d1%80%d0%b5%d1%89/", "text": "В деня на пренасяне мощите на свети Николай Мирликийски жителите на монтанското село Горна Вереница направиха водосвет и дадоха курбан, за да не ги сполетяват бедствия и да има дъжд над нивите. Ритуалът бе проведен край стара чешма с шест чучура, а църковната служба протече в древния храм „Свети Николай Летни”. Черквата на Горна Вереница според историци е строена през 15-ти век, но вероятно на нейното място е имало храм още по времето на Втората българска държава, който е бил разрушен от османските нашественици. Въпреки тежките времена обаче местните жители събрали пари и вдигнали отново Божия дом. Черквата „Свети Николай” в Горна Вереница е с уникални икони и стенописи и е обявена за паметник на културата. През последните години със средства от Дирекцията по вероизповеданията, община Монтана и дарения от местни хора старият храм бе потегнат и събира богомолци на всеки празник. В селото пристигат и туристи, за да се възхитят на евангелските сцени по стените на храма, сподели кметицата Веселка Горанова. След службата в двора на черквата бе раздаден и курбан за здраве и благополучие на жителите и гостите на селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Село с храм на пет века даде курбан срещу бедствия"}
{"url": "https://trud.bg/%d0%b1%d0%b8%d0%bb%d1%8f%d0%bd%d0%b0-%d0%b4%d1%83%d0%b4%d0%be%d0%b2%d0%b0-%d0%b8%d0%b7%d0%bf%d1%8a%d0%bb%d0%bd%d0%b8%d1%85-%d0%b5%d0%b4%d0%bd%d0%b0-%d0%be%d1%82-%d0%bc%d0%b5%d1%87%d1%82%d0%b8%d1%82/", "text": "„Още от първата година в борбата си мечтаех да стана европейска, световна и олимпийска шампионка – разкри Биляна Дудова, двукратна №1 на Континента. – Вече изпълних първото си желание, остават още две.“  21-годишната националка разкри, че се чувства отлично в новата си категория до 57 кг, която е и олимпийска. „В началото имах опасения за кантара, който от началото на сезона е в два дни, но ми допада – продължи Дудова. – Изобщо се чувствам на мястото си и съм много уверена. Ако треньорският щаб прецени ще се боря и на европейското до 23 години следващия месец в Истанбул. Всяко състезание, и всяка битка за мен е трупане на опит. А аз се стремя към съвършенство.“  Тайбе Юсеин, другата ни шампионка на първенството в Каспийск, разкри че полуфиналната й схватка с Вероника Иванова е била най-трудна, въпреки че успява да тушира беларускинята. „След тази победа си знаех, че златото вече ще е мое“, допълни момичето от село Мъдрево.  Даниел Александров, който взе бронз при класиците, пък обяви че е щастлив от медала, след „сушата“ през 2017 година, в която остана с пети места на световното и на европейското.  „Преди всичко искам да благодаря на държавата и министър Красен Кралев, че ни осигуриха финансиране и отборите имаха спокойствието да тренират – заяви Христо Маринов, председател на федерацията. – Без тази помощ, нямаше да ги има медалите. Да, сега успехите основно са ни при жените, но е въпрос на време да ги имаме и при мъжете. В свободната борба върви подмладяване. Повечето от момчета сега в Красноярск бяха абсолютни дебютанти. При класиците можехме още медали да спечелим, допуснахме грешки, но важното е да си вземат поуки.“ Същевременно сребърната медалистка Мими Христова претърпя операция на носа в „Пирогов“, която бе извършена от д-р Меджидиев. Изследванията показаха, че тя има отлепване на хрущяла. След седмица националката ще може да започне леки тренировки, а месец по-късно ще е готова за пълноценни натоварвания. Поне седмица Христова ще носи и шина на ръката, заради травма в рамо, която получи още в първата среща на европейското. Независимо от контузиите Мими ще пътува с отбора за лагера в Япония от 13 до 28 май.", "date": "2018.05.09", "title": " Биляна Дудова: Изпълних една от мечтите си, остават още две"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%bb%d0%be%d0%bc-%d0%bd%d0%b0%d1%80%d0%b8%d1%81%d1%83%d0%b2%d0%b0%d1%85%d0%b0-%d0%b5%d0%b2%d1%80%d0%be%d0%bf%d0%b0-%d0%ba%d0%b0%d1%82%d0%be-%d1%81/", "text": "Малчугани от детските градини и ученици от Лом нарисуваха Европа като сърце, слънце и небе. На 9 май на централния площад „Свобода“ в крайдунавския град  с рисунките върху платно на тема „Мама, татко и аз в ЕС“ стартираха проявите, посветени на Деня на Европа. Отбелязването на 9 май в Лом под мотото „Щастливи в Европа“, което е посветено на Българското председателство на Съвета на ЕС, се организира от Община Лом и читалище „Постоянство 1856“ с подкрепата на Националното сдружение на общините в Република България (НСОРБ). Изявите продължиха с арт-ателиета за приложно и изобразително изкуство, фотография, читалня на открито и концерт под надслов „Единни в многообразието“. В тях се включиха и ученици от клубовете към ателиетата по проекта „Заедно в училище“, който се изпълнява от Община Лом. Денят на Европа и 73 години от края на Втората Световна война бе отбелязан в пристанищния град и с възпоменателно шествие и полагането на цветя на паметника на загиналите в борбата против фашизма. Честването бе организирано от Съюза на офицерите и сержантите от запаса и резерва и общинската управа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Децата на Лом нарисуваха Европа като сърце и слънце"}
{"url": "https://trud.bg/%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%bd%d0%b8%d1%8f%d1%82-%d0%ba%d0%be%d0%bc%d0%b8%d1%82%d0%b5%d1%82-%d0%b7%d0%b0-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%b0%d0%bd/", "text": "Откриването на античния град от 3-4 в.след Христа по бъдещето трасе на АМ “Струма“ сблъска позициите на протестиращи, на община, на археолози и експерти. Самият премиер Борисов даде срок от 2 месеца на експертите да му дадат решение което да защити хем археологията, хем магистралата. Според археолога доц. Здравко Димитров, който ръководи разкопките, най-добрия вариант е да се извади всичко ценно от намереното до тук и да се премести в посока запад от трасето на магистралата, където всъщност лежи основния античен град  и още не е разкопан. След като се преместят важните находки, отгоре може да се прокара трасето на магистралата. Това е тезата на археолога, която защитава. Точно на обратното становище са обаче петима съветници и сформирания инициативен комитет за защита на античния град, които организираха два протеста. Те смятат, че задължително трябва да се премести трасето на магистралата и да се запази в пълен автентичен вид античния град, за който се предполага, че е Скаптопара. Инициативният комитет оглавен от Лазар Андреев даде бирфинг, на който заявиха,че според  тях преместването ще струва около 4,5 млн. евро, а не 45 милиона евро, както казват есперти. Изчисленията били направени от  българска фирма, която е правила 90 км магистрала през Карпатите в Румъния, по-тежка от тази, която ще мине през Кресненското дефиле. Според експертите трасето край Благоевград може да се премети с по 280 метра от двете страни, така че да се съхрани древното селище. Икономическата обосновка на експертите, ползвани от Инициативния комитет, сочи, че трасето на магистралата може да се премести с по 280 метра от двете страни. В този вариант ще има 36 декара за отчуждаване, заложени са по 1500 лева на декар, макар че досега се е плащало по 200 лева на декар. „Общата сума – за отчуждаване на земи, за построяване на тези близо 600 метра магистрала, за нов проект, ще струва в най-лошия случай не повече от 4,5 милиона евро. Затова не сме съгласни да се хвърлят в пространството много по-големи и нереални цифри, от рода на 45 милиона евро за преместване на трасето”, каза  Лазар Андреев. Според комитетът изместването нямало и да забави много бъдещето трасе. Общината също иска да се съхрани античния град и от него да се направи музеен парк на открито. Те обаче приемат тезата на археолозите, които казват, че е възможно преместването на най-важните находки и магистралата да се изгради безпроблемно. Според археолозите материала на обекта са нетрайни и от дъждовете ще се изрони сам. А истинските ценни находки са всъщност по-нагоре и още не са разкрити. Явно е, че различните тези ще се сблъскат и на предстоящата сесия в петък в Благоевград, когато ще се вземе решение дали да се проведе референдум сред благоевградчани по казуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Инициативният комитет за защита на античния град стои на позицията за изместване на трасето на магистрала “Струма“"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%b2-%d1%81%d0%bf%d0%be%d1%80-%d0%b7%d0%b0-%d0%bf%d1%80%d0%b8%d0%b7-%d0%bc%d0%b0%d1%80%d0%b8%d1%8f-%d0%b3/", "text": "Приз „Мария Гигова“ ще се връчва на шампионката при жените от държавното първенство по художествена гимнастика категория „Елит“. Идеята е гимнастичка №1 на XX век лично да връчва лично наградата, но това няма да се случи на предстоящата надпревара. Причината –  Гигова е супервайзер на „Чалъндж къп“ в Портимао (Португалия) и ще бъде заместена от президента на федерацията Илиана Раева. Държавното първенство в трите възрастови групи е от днес до неделя в столичната зала „София“. Главен съдия е малия петрова, президент на Техническия комитет по художествена гимнастика към ЮЕГ и вицепрезидент на БФХГ.", "date": "2018.05.09", "title": " Гимнастичките в спор за приз „Мария Гигова“"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-ufc-%d1%85%d0%b2%d0%b0%d0%bb%d0%b8-%d0%b8%d0%b2%d0%b0%d0%bd%d0%be%d0%b2-%d0%bf%d1%80%d0%b5%d0%b4%d0%b8-%d0%b4%d0%b5%d0%b1%d1%8e%d1%82%d0%b0-%d0%b1%d0%b0/", "text": "Дейна Уайт, шеф на Ultimate Fight Championship (UFC), засипа с комплименти новото попълнение в тежка категория Благой Иванов. Багата ще дебютира в най-престижната ММА верига на 14 юли в главния мач, а негов съперник е бразилецът Жуниор дос Сантос-Циганина. „Благой тежи 120 кг, има 16 победи и само 1 загуба, и е много е комплексен – заяви Уайт, след което изброи успехите на българина в бойното самбо и смесените боеве. – Българинът има тежки ръце, нокаутираща мощ, а сега е в UFC. Ще бъде невероятен двубой.“ Съперникът пък призна, че очаква труден мач с Багата. „За него ще е дебют, но той е бил шампион в друга организация и е кораво момче – призна Циганина. – Радвам се, че аз съм човекът, който ще го посрещне в UFC и съм му подготвил изненада.“", "date": "2018.05.09", "title": " Шефът на UFC хвали Иванов преди дебюта: Багата има мощ на нокаутьор"}
{"url": "https://trud.bg/%d0%bc%d0%b2%d0%bd%d1%80-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%ba%d0%be%d0%b8%d1%82%d0%be-%d1%89%d0%b5-%d0%bf%d1%8a%d1%82%d1%83%d0%b2%d0%b0%d1%82-%d1%81%d1%8a%d1%81-%d1%81/", "text": "20 000 пътници са били с отменени полети на 8 май заради стачките в Италия, съобщиха от българското външно министерство след проверка във връзка с отменения полет на авиокомпания “Райънер” от Рим, засегнал десетки българи. От МВнР призовават българските граждани, на които предстои да пътуват със самолет до и от Италия, както и в самата страна, да се информират своевременно за актуалната обстановка. Повече от 100 полета между Италия и Обединеното кралство бяха отменени заради стачката на контрольорите на въздушния трафик и наземния персонал. Докато междуконтиненталните полети до и от Италия, както и до италианските острови остават незасегнати от стачните действия, много от пътуванията на къси разстояния са забавени или отменени, съобщават от министерството. “Райънер”, която превозва най-много пътници до и от италианските летища в сравнение с другите превозвачи, е отменил десетки полети, включително до и от Бергамо (Милано). Италианският национален превозвач AlItalia е отменил общо 230 полета за Европа, между които шест между Лондон и Милано, както и четири между Лондон и Рим, а British Airways – 38 полета. При необходимост от консулско съдействие българските граждани могат да се обърнат към консулската служба в Рим на тел. (+39) 06 360 04367 или към генералното консулство на България в Милано съответно на тел. (+39) 02 849 42941и 00393337826043 при спешни случаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " МВнР: Българите, които ще пътуват със самолет от и до Италия, да се информират предварително за обстановката"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d1%82%d1%80%d0%b8%d0%bc%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8-%d0%b4%d1%8a%d1%80%d0%b6%d0%b0%d0%bd%d0%b8/", "text": "Трима американци, държани в Северна Корея, са били освободени и вече пътуват към Съединените щати, придружени от държавния секретар Майк Помпейо. Това съобщи президентът на САЩ Доналд Тръмп, цитиран от Ройтерс. Тръмп каза, че освободените американци изглежда са в добро здраве. Президентът на САЩ ще ги посрещне лично във военновъздушната база “Андрюс” край Вашингтон утре в 2 ч. (9 ч. българско време). Според Тръмп Помпейо е имал добра среща в Пхенян със севернокорейския лидер Ким Чен-ун. Държавният секретар на САЩ посети Северна Корея в рамките на подготовката на историческа среща на върха между двете страни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Освободиха трима американци, държани в Северна Корея\t\t\t"}
{"url": "https://trud.bg/%d1%80%d1%83%d0%bd%d0%b8-%d0%bf%d0%be-%d0%bf%d1%8a%d1%82%d1%8f-%d0%bd%d0%b0-%d1%81%d1%82%d0%be%d0%b8%d1%87%d0%ba%d0%be%d0%b2/", "text": "Уейн Руни тръгва по пътя на Христо Стоичков. Рекордьорът по голове в „Манчестър Юнайтед“ напуска родния „Евертън“, за да отиде в „Ди Си Юнайтед“. Именно отборът от Вашингтон бе последната спирка за Стоичков. Преди година Жозе Моуриньо обяви Руни за ненужен на „Олд Трафорд“ и го пусна без пари. Ако се съгласи да подпише с бившия тим на Камата, екскапитанът на Англия ще получава по 15 милиона долара годишна заплата.  „Уест Бромич“ изпадна от Висшата лига, само 5 часа след като треньорът му Дарън Мур за първи път в живота си спечели приза за мениджър на месеца. Победата на „Саутхемптън“ с 1:0 като гост на „Суонси“ потопи тима от Бирмингам, а и „лебедите“. Само суперчудо, включващо три невероятни резултата, би могло да спаси „Суонси“ в последния кръг на Висшата лига. Твърдо изпаднал е и „Стоук“.  Уелс обаче ще има представител в елита, след като „Кардиф“ се завърна.", "date": "2018.05.09", "title": " Руни по пътя на Стоичков"}
{"url": "https://trud.bg/%d0%bd%d0%b8%d0%ba%d0%be%d0%bb-%d1%88%d0%b5%d1%80%d1%86%d0%b8%d0%bd%d0%b3%d0%b5%d1%80-%d1%81-%d0%b3%d0%be%d1%80%d0%b5%d1%89%d0%b0-%d1%84%d0%be%d1%82%d0%be%d1%81%d0%b5%d1%81%d0%b8%d1%8f-%d0%b2-%d0%bc/", "text": "Половинката на Григор Димитров – Никол Шерцингер за пореден път зарадва феновете си със снимки от слънчево Мексико. Любимата на тенисиста се снима отблизо и написа: “Когато слънцето те целува, луничките не могат да му устоят!”. “С любов от Мексико”, пише на друг кадър певицата. Шерцингер пусна още няколко фотоса, на които се вижда, че е с още няколко свои приятелки на райско място.", "date": "2018.05.09", "title": " Никол Шерцингер с гореща фотосесия в Мексико"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82-%d1%89%d0%b5-%d0%bb%d0%b5%d0%b6%d0%b8-8-%d0%b3%d0%be%d0%b4%d0%b8%d0%bd%d0%b8/", "text": "Апелативен съд – Бургас потвърди наказание за трафикант на наркотици за 1.4 млн.лв. Това е Фикрет Ф., опитал да пренесе в Република Турция 64 кг. марихуана и екстази за 1.4 млн.лв. Затова той ще лежи 8 години зад решетките, постановиха магистратите. 26-годишният Фикрет Ф. от село Троица, община Шумен е осъден да изтърпи наказанието си при първоначален „строг“ режим. Съдът е наложил на трафиканта и наказание „глоба“ в размер на 50 000 лв. Фикрет Ф. и приятелят му Ибрям И. са били задържани на ГКПП Лесово през зимата на миналата година. Те пътували със „Сеат Толедо“. Именно в него били открити 19 пакета с високорисково наркотично вещество, всичко 63 462.980 грама – марихуана и MDMA, екстази на обща стойност 1 357 548.92 лева. Наркотикът, разпределен в непрозрачни полиетиленови пликове, бил скрит зад задната седалка, където имало монтирана и заварена метална преграда от ламарина, и в пространството между допълнително поставения под на автомобила и фабричния.", "date": "2018.05.09", "title": " Трафикант ще лежи 8 години"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%81-%d0%bd%d0%be%d0%b2-%d0%be%d0%ba%d1%80%d1%8a%d0%b6%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be%d1%80/", "text": "Георги Чинев е новият окръжен прокурор на Бургас. Основният му опонент за поста бе прокурор Красимира Кателиева, която получи четири гласа при гласуването на прокурорската колегия на ВСС. Георги Чинев е завършил право в Софийския университет „Св. Климент Охридски“ през 1999 г. Има 17 години стаж в съдебната система като прокурор.", "date": "2018.05.09", "title": " Бургас с нов окръжен прокурор"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%86%d0%b5%d1%80%d0%b5%d0%bc%d0%be/", "text": "Министър-председателят Бойко Борисов ще участва утре, 10 май, в церемонията по връчването на годишната Международна награда „Карл Велики“ в гр. Аахен, Германия. Премиерът ще присъства на събитието по лична покана на носителя на престижния приз за тази година Еманюел Макрон. Това съобщиха от правителствената информационна служба. Президентът на Франция е отличен от Борда на директорите на Дружеството за международната награда „Карл Велики“ за визията му за нова Европа и за възстановяването на европейския проект. Отличието се връчва от 1950 г. на личности с принос към европейското обединение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Премиерът Борисов ще участва в церемонията по връчването на Международната награда „Карл Велики“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be/", "text": "Две са основните направления, по които професионалистите по здравни грижи търсят съдействието на държавата – малкия им брой и ниското възнаграждение. Това съобщиха от пресслужбата на Министерство на здравеопазването. „През последните 4 месеца с Българската асоциация на професионалистите по здравни грижи успешно си партнираме по решаването на всички поставени въпроси“. Това заяви министърът на здравеопазването Кирил Ананиев на среща с председателя на асоциацията Милка Василева и Мария Балевска, парламентарен секретар на БАПЗГ. „През януари поехме ангажимент да разработим вътрешни правила за формиране на работните заплати, които вече са факт и ще ги препоръчаме на лечебните заведения за болнична помощ като част от мерките на единния финансов стандарт за управление на болниците с над 50% държавно участие“, посочи здравният министър. Като резултат от ефективното управление на финансовия ресурс в болниците, цел на стандарта е ресурсът, който ще се освободи, да бъде пренасочен за повишаване на заплатите, в т.ч. и на професионалистите по здравни грижи. „Проблемът с възнагражденията е най-сериозен в общинските болници, не навсякъде в които Колективният трудов договор се спазва и заплатите на професионалистите по здравни грижи остават ниски“. Това подчерта Милка Василева, като уточни: „За съжаление още битува старото мислене, че министърът е работодател на работодателите и от него зависят възнагражденията на всички в здравния сектор“. Двамата бяха единодушни, че министерството и асоциацията могат да си сътрудничат и реализират съвместни дейности в посока професионалното развитие и продължаващото обучение на професионалистите по здравни грижи. Чувствителната промяна в сектора, която няма да подмине и професионалистите по здравни грижи, ще бъде факт с въвеждането на новия здравноосигурителен модел. От БАПЗГ изразиха категоричната си подкрепа за крайната необходимост секторът да бъде реформиран, но не на парче. „В събота излизаме на протест не за да сваляме министър и да искаме оставки, а за да чуе обществото за нашите проблеми“, посочи г-жа Василева. По отношение недостига на професионалисти по здравни грижи, основно заради факторите застаряване и емиграция, министър Ананиев подчерта, че вече са водени разговори с Министерство на образованието и науката за увеличаване на приема за дефицитните специалисти. Успоредно с това с МТСП се работи съвместно по проекти за патронажна грижа за деца и възрастни, по които ключова ще бъде ролята на медицинските сестри. Като изпълнени ангажименти двете страни отчетоха определянето на Национален експерт по здравни грижи и активната работа между МЗ и БАПЗГ по отношение разписването на дейностите, извършвани от професионалистите по здравни грижи в медицинските стандарти по специалности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Министерството на здравеопазването продължава диалога с професионалистите по здравни грижи"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%bd%d0%be%d0%b2%d0%b8%d1%82%d0%b5-%d1%81%d0%bf%d0%b0-%d0%bc%d0%b0%d1%80/", "text": "За първи път в Сандански ще бъдат представени новите спа и балнео маршрути, които Министерството на туризма изготвя заедно с експерти от сектора и представители на над 30 общини в България. Това ще се случи на 11 май от 12 часа в залата на Община Сандански по време на дискусия, организирана съвместно от Министерството на туризма и в. „Труд“. В срещата ще вземат участие министърът на туризма Николина Ангелкова, кметът на Сандански Кирил Котев и заместникът му. Вангел Анталавичев, кметът на Добринище Китан Галчев, зам.-кметовете на Кюстенил – Светослав Василев, и на Петрич – Илияна Попова, представители на спа сектора и експерти. Спа маршрутите са разделени в седем географски области, а целта им е привличането на повече туристи. Новите спа маршрути ще популяризират възможностите на общините в уелнес туризма и ще допълнят културно-историческите дестинации и винените турове, на които ведомството също акцентира. Всеизвестен факт е, че страната ни е сред най-богатите в Европа на минерални води, но потенциалът ни като спа столица на Стария Континент към момента не се използва достатъчно.", "date": "2018.05.09", "title": " Представят за първи път новите спа маршрути"}
{"url": "https://trud.bg/%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%86%d1%80%d1%83-%d1%81%d0%bb%d1%83%d0%b6%d0%b1/", "text": "Джина Хаспел, номинацията на президента на САЩ Доналд Тръмп за нов директор на Централното разузнавателно управление (ЦРУ), обеща в сряда, че службата повече няма да мъчи затворниците под нейно управление, предава АФП. Заради опозицията, предизвикана от нейната роля в таен затвор на ЦРУ в Тайланд през 2002 година, където са измъчвани терористи от „Ал Кайда“, Хаспел даде ясно да се разбере, че няма да подкрепя подобни дейности в бъдеще, ако бъде утвърдена за директор на разузнавателната служба. „Тъй като съм служила в бурни времена, мога да ви дам личната си гаранция, ясна и без задни замисли, че под мое ръководство ЦРУ няма да възобнови програмите си за задържане и разпит“, заяви Хаспел пред сенатската комисия по разузнаване. „В ретроспекция е ясно… че ЦРУ не беше подготвена за изпълнението на програмите за задържане и разпит“, добави кандидатката за директор на американското външно разузнаване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Номинираната за директор на ЦРУ: Службата повече няма да измъчва затворниците"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d0%b5%d0%bd%d1%8f%d1%82-%d0%bd%d0%b0-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%b8/", "text": "Девети май – Ден на Победата и Ден на Европа. Двата празника не бива да ни противопоставят, а да ни обединяват. Това написа президентът Румен Радев във фейсбук. “Изисква го почитта към милионите жертви и решителното отхвърляне на всякакви форми на исторически ревизионизъм”, посочва държавният глава. “Без победата над кафявата чума, обединена Европа щеше да остане несбъднат блян. В борбата с хитлеризма, редом с милионите съветски граждани и воини от Великобритания, САЩ, Франция и другите страни от Антихитлеристката коалиция, по бойните полета положиха костите си и хиляди българи. Днес почитаме и тяхната памет”, пише Румен Радев. “Обединена Европа не е икономически проект, а хуманистичен идеал и антифашизмът е вграден в нейния ценностен фундамент”, добавя президентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Президентът Радев: Денят на Победата и Денят на Европа не бива да ни противопоставят, а да ни обединяват"}
{"url": "https://trud.bg/%d0%b4%d0%b2%d0%be%d0%b9%d0%bd%d0%be-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%81%d1%80%d0%b5%d0%b4%d1%81%d1%82%d0%b2%d0%b0%d1%82%d0%b0-%d0%bf%d0%be-%d0%b5/", "text": "Двойно да се увеличават средствата за програма “Еразъм +”, която дава допълнителни възможности на младите хора да пътуват и учат. Това е част от приоритетите, които България отстоява като приоритет на Българското председателство за бъдещето на Европа и младите хора, обяви министър Лиляна Павлова пред студенти, преподаватели и гости на Софийския университет. Участници в дискусията по повод деня на Европа – 9 май бяха и еврокомисарят Мария Габриел и председателя на Комисията по регионално развитие на Европейския парламент Искра Михайлова. “Гордея се, че имаме две българки начело на едни от най-важните сектори в Европейските институции”, подчерта министър Павлова.”", "date": "2018.05.09", "title": " Двойно се увеличават средствата по „Еразъм +“"}
{"url": "https://trud.bg/%d0%b4%d0%be%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b0%d1%80%d0%b5%d0%bd%d0%b4%d0%b0-%d0%bf%d1%80%d0%b5%d0%b4-%d0%bd%d0%be%d1%82%d0%b0%d1%80%d0%b8%d1%83%d1%81/", "text": "Договорите за аренда на ниви със срок по-дълъг от една година задължително ще се заверяват нотариално и ще се регистрират в общинските служби по земеделие. Това решиха окончателно депутатите, като приеха на второ четене промени в Закона за собствеността и ползването на земеделските земи. Те ще се вписват в съответната служба по вписванията по местонахождение на имотите, като към тях ще се прилагат и скици на нивите. За това ще се плаща фиксирана такса от 10 лева. Предложенията за промени в закона станаха след като земеделското министерство засече 79 опита за измами със земеделски земи. Причината беше отпадането на изискването за представяне на скица при заверката на договори за аренда над 1 година пред нотариус, което доведе до заверени десетки фалшиви договори за хиляди декари земеделска земя в областите Бургас, Варна, Велико Търново, Видин, Враца, Добрич, Монтана, Разград, Русе, Силистра, Смолян, Шумен и Ямбол. С измененията вече се въвежда изискването земеделска земя да може да се отдава под наем от собственика или от упълномощено от него лице, което притежава права върху земеделската земя. Законът регламентира и случаите, когато един и същи имот е представен за регистриране с повече от един договор за наем или за аренда на земеделска земя. В този случай общинската служба по земеделие ще регистрира договора, вписан в службата по вписвания с най-ранна дата и вписаният договор при представяне за регистриране на вписан и невписан договор.", "date": "2018.05.09", "title": " Договорите за аренда – пред нотариус"}
{"url": "https://trud.bg/%d1%80%d0%b8%d0%bb%d0%b5%d1%86%d0%be-%d1%83%d0%b4%d0%b0%d1%80%d0%b8-%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb/", "text": "„Рилски спортист“ изравни на 1-1 победи полуфиналната серия от мъжката НБЛ с „Левски Лукойл“. Носителите на Купата на България спечелиха със 78:77 след драматичен обрат в последните секунди във второто си гостуване в столичната зала „Универсиада“. След равностойно първо полувреме сините поведоха с 9 точки в третата част, но момчетата на Людмил Хаджисотиров наваксаха пасива. В последните секунди те се възползваха от нервните и неточни отигравания на домакините, за да измъкнат победата. Най-резултатни с по 17 точки бяха Йордан Бозов и Мартин Маринов, а Божидар Аврамов вкара 18 т. за „Левски Лукойл“.", "date": "2018.05.09", "title": " „Рилецо“ удари „Левски Лукойл“"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d0%b8%d1%80%d0%b0%d0%bd-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%bd%d0%be%d0%b2%d0%b0-%d1%8f%d0%b4%d1%80%d0%b5%d0%bd/", "text": "Разговорите за нова ядрена сделка с Иран, която би била по-добра от съществуващата, са нелепи. Това, както предава телевизионния канал Al Mayadeen, са заявили в сряда от Министерството на външните работи на Ислямската република, предава ТАСС. „Да говорим за ново ядрено споразумение, което би било по-добро от сегашното, е нелепо и абсурдно“, отбелязаха от ведомството, като подчертаха също, че Техеран „приветства диалога с Европа ако бъдат гарантирани интересите му в ядрената сфера“. По-рано министърът на външните работи на Иран Мохамед Джавад Зариф пусна съобщение в „Туитър“, в което посочи, че Техеран ще даде окончателното си решение във връзка с излизането на САЩ от него след дипломатически контакти със съхраняващите участието си в него държави. „В отговор на постоянните нарушения на ядрената сделка от страна на САЩ и излизането им от него, в съответствие с указанията на президента Хасан Роухани, аз ще предприема дипломатически усилия, за да изясня дали останалите участници в СВПД (Съвместния всеобхватен план за действие) ще обезпечат изцяло интересите на Иран. След това ще определим нашия отговор“, написа Зариф. Във вторник президентът на САЩ Доналд Тръмп обяви, че Вашингтон излиза от ядреното споразумение с Иран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " МВнР на Иран: Разговорите за нова ядрена сделка са нелепи и абсудрни"}
{"url": "https://trud.bg/%d0%bd%d0%b5%d0%bf%d0%be%d0%b1%d0%b5%d0%b4%d0%b8%d0%bc%d0%b8-%d0%be%d1%80%d1%8a%d0%b6%d0%b8%d1%8f-%d0%bd%d0%b0-%d0%bf%d0%b0%d1%80%d0%b0%d0%b4%d0%b0-%d0%b2-%d0%bc%d0%be%d1%81%d0%ba%d0%b2%d0%b0-%d0%be/", "text": "Общо 75 самолета и хеликоптера демонстрираха умения на днешния парад в Москва по случай Деня на победата. Два дни, след като положи клетва за четвъртия си президентски мандат, Владимир Путин прие парада на Червения площад по случая Деня на победата, на който за пръв път бяха демонстрирани някои от най-новите въоръжения на Русия, предаде Ройтерс. За тяхното съществуване Путин съобщи през март, като ги нарече “непобедими” и подробно описа защо те могат да се измъкнат от защитата на всеки враг. Премиера на парада направи свръхзвуковата ракета “Кинжал”, носена от изтребители МиГ-31 К, които прелетяха в небето над събралото се множество. За пръв път полети на парада изпълниха и най-съвременните руски изтребители от пето поколение от типа “стелт” Су-57, които бяха тествани в Сирия. Показани бяха и най-новите безпилотни летателни машини вертолетен тип “Катран” и от самолетен тип “Корсар”, а също и нови бронирани машини за поддръжка на танкове на бойното поле, наречени “Терминатор”. Артилерията на сухопътните войски беше представена от артилерийски комплекси “Коалиция-СВ” и 152-милиметрови гаубици “Мста-С”, следвани от ракетни комплекси “Искандер-М”, зенитни ракетни комплекси “Бук-М2” и “Тор-М2”, зенитни ракетно-пушечни комплекси “Панцир-С1” и зенитни ракетни системи С-400 “Триумф”. Общо във днешния парад участваха над 13 000 войници, 159 единици техника и 75 самолети и хеликоптери. На официалната трибуна, редом до ветераните и Путин, бяха премиерът на Израел Бенямин Нетаняху и президентът на Сърбия Александър Вучич, които са на визити в Москва. Близо 1 000 000 души се включиха в шествието „Безсмъртен полк” в Москва, участниците в което носят портрети на свои роднини, които са се сражавали на фронта. Русия разбира колко сериозни са новите заплахи в света, зад които прозират старите черти на нетърпимост и претенции за изключителност, и е готова за диалог по въпросите на сигурността. Това заяви руският президент Владимир Путин в словото си на парада на Червения площад в Москва по случай 73-ата годишнина от победата над нацистка Германия, предаде ТАСС. “Ние помним трагедиите на двете световни войни, уроците на историята и те не ни позволяват да ослепеем. Зад новите заплахи прозират все същите уродливи черти – егоизмът и нетърпимостта, агресивният национализъм и претенциите за изключителност”, посочи Путин. И предупреди, че мирът в днешния свят е много крехък, но Русия е отворена за диалог по глобалната сигурност. Президентът разкритикува опитите за пренаписване на историята. Той подчерта, че Съветският съюз е предопределил изхода от Втората световна война и отсече, че Русия няма да позволи този подвиг да бъде отричан.   Флашмоб проби днешното шествие в Киев “Никой не е забравен, нищо не е забравено”, което е аналог на руския “Безсмъртен полк”, предаде РИА “Новости”. Хора, носещи портрети на героите от компютърната игра World of Warcraft, проникнаха сред участниците в шествието, издигнали снимките на свои роднини, сражавали се във Втората световна война. Флашмобът имал за цел да покаже, че е недопустимо провеждането на такова шествие в настоящата ситуация в Украйна. А междувременно президентът Петро Порошенко заяви, че нацизмът е бил надвит преди всичко благодарение украинските войници, без чието участието войната не би свършила.", "date": "2018.05.09", "title": " Непобедими оръжия на парада в Москва (обзор)\t\t\t"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d0%b4%d0%be-%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d0%be%d1%82%d0%ba%d1%80%d0%b8-%d0%b4%d0%b0%d1%80%d0%b8%d1%82%d0%b5%d0%bb%d1%81%d0%ba/", "text": "Сметка за спасителната акция на Боян Петров обяви жена му Радослава Ненова във фейсбук профила си. “След време застрахователите би трябвало да възстановят пари, но след време не ми върши работа, аз имам само СЕГА”, пише Радослава. Българският алпинист е застрахован в Алпийската застрахователна компания в Австрия, като застраховката му е в максимален размер.   5000 евро струва само сателитна снимка на района, която трябва да бъде направена, каза за Дарик Радослава Ненова. Не се знае и какви допълнителни разходи ще възникнат в хода на спасителната операция. Освен това процедурите по възстановяване на средствата от застрахователната компания са дълги и сложни. Дарителската сметка е: Радослава Георгиева Ненова  BG32 UNCR 7000 1523 2695 49  UniCredit Bulbank UNCRBGSF АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Жената до Боян Петров откри дарителска сметка за спасяването му\t\t\t"}
{"url": "https://trud.bg/%d0%b4%d0%b6%d0%b8%d0%b3%d0%b8%d1%82-%d1%81-%d0%be%d1%82%d0%bd%d0%b5%d1%82%d0%b0-%d0%ba%d0%bd%d0%b8%d0%b6%d0%ba%d0%b0-%d0%b7%d0%b0-%d0%bd%d0%b5%d0%bf%d0%bb%d0%b0%d1%82%d0%b5%d0%bd%d0%b8-%d0%b3%d0%bb/", "text": "Пътен нарушител опита да осъди Областната дирекция на МВР във Велико Търново за 10 000 лева причинени неимуществени вреди по ЗОДОВ. Той предявил претенцията си след като му бил съставен акт заради неплатени глоби при проверка и му била отнета шофьорската книжка. Той обжалвал санкцията и тя била отменена от съда. След това завел дело в Административния съд в старата столица по Закона за причинени вреди от държавата и общините. Юристите на ОД на МВР са посочили пред съда,че П.К. е бил залавян да кара без книжка и след като тя му е била отнета заради акта за неплатени глоби. Още преди това мъжът има доста нарушения по Закона за движение по пътищата и било абсурдно с отменената заповед за последното прегрешение да е претърпял дискомфорт за 10 000 лева. По време на делото е установено, че ищецът е имал неплатени глоби по три наказателни постановления, преди да му отнемат шофьорската книжка. В хода на съдебното производство за удостоверяване на претенцията за претърпени неимуществени вреди в резултат от отменената заповед, ищецът е ползвал свидетелските показания на свои съседи. Един от тях обяснил, че живее в Миндя и оттам познава П.К., който се препитавал като купувал стари къщи, ремонтирал ги и после ги продавал. За този му бизнес му трябвала кола,но доста време не му връщали книжката заради процедури в КАТ и въпреки, че си платил глобите. Книжката на предприемача била върната едва преди няколко месеца .Друг свидетел посочил, че налагането на принудителната административна мярка се отразило на бизнеса на строителя и на неговите доходи, изпаднал в депресия и станал агресивен след като му взели свидетелството през март 2017 г. Съдът намира за недоказани твърденията на ищеца за уронване на авторитета му и  накърняване на доброто му име, външна проява на което е станало подигравателното отношение от страна на близки, приятели и познати. По делото не са се доказали твърденията на строителя за влошено здравословно състояние в резултат от издадената от началника на сектор „Пътна полиция“ заповед. Заради това Административният съд все пак е уважил неимуществени вреди на строителя,но в размер на 80 лв. и е отхвърлил иска от 10 000 лева като недоказан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Джигит с отнета книжка за неплатени глоби съди полицията за 10 000 лева\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d0%b5%d0%ba%d1%81%d0%bf%d0%b5%d1%80%d1%82-%d0%be%d1%81%d0%bf%d0%be%d1%80%d0%b8-%d0%b2-%d1%81%d1%8a%d0%b4%d0%b0-%d0%bd%d0%b0%d0%ba%d0%b0/", "text": "Младши експерт в Криминалистичната базова лаборатория на ОД на МВР е завел дело срещу дисциплинарно наказание „писмено предупреждение за шест месеца”. Т.В. не се явил на сутрешната планьорка в този ден, защото бил на медицински изследвания след травма от семинар по бойни изкуства. Криминологът се обадил по телефона на колеги, но не и на прекия си шеф за отсъствието. След това му било наложено суровото наказание, което той обжалвал в съда.  Темида е отменила заповедта за наказанието като неправомерна и незаконосъобразна, защото за сутрешните оперативки нямало писмено заповед. Младши експертът пък доказал, че действително е бил на изследвания в болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Полицейски експерт оспори в съда наказание за неявяване на оперативка"}
{"url": "https://trud.bg/%d0%b0%d0%b2%d0%b0%d0%bd%d0%b3%d0%b0%d1%80%d0%b4%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d1%81%d0%b2%d1%8a%d1%80%d0%b7%d0%b2%d0%b0-%d0%bb%d0%be%d0%bd%d0%b4%d0%be%d0%bd-%d0%b1%d0%b5/", "text": "На 12 май едновременна изложба ще обедини Лондон, Белград и София, представяйки първото издание на Cooltzine: некомерсиална “зин” компилация (печат и онлайн), курирана като достъпна платформа за международен диалог между практикуващи творци от цял свят. Конкретният наслов за дебютното издание на Cooltzine “Пренебрегнати пространства в ТВОЯ град, които те вдъхновяват” привлече 40 участника: от Канада до Русия, през Англия и България. От студенти приложно изкуство, мултимедийни артисти и публикувани автори до професионални и любители фотографи и интригуващи широко профилиращи градски агенти, те създадоха страниците на зина със снимки, илюстрации и колаж. Българските участници в проекта са: Иво Недялков, Светослав Тодоров, Lili Koss и арт формация Femme Fatale Project, с ядро Мартина Панайотова и Мери Адам. Именно в унисон с международния дух на самата платформа – Cooltsalon, зин изданието Cooltzine ще дебютира с едновременна изложба в три европейски града – Лондон, Белград, София. Тя ще представи творби включени в Cooltzine vol.1, както и допълнителен материал от участниците, невлязъл в печатното издание. Изложбата ще е “безхартиена” – дигитална проекция, въртяща се целодневно – открива се и приключва в рамките на един ден, 12 май. Премахването на физическия елемент – творбите не присъстват в пространството материално, а само като проекция, с помощта на друг материален обект/техника – е целенасочено излизане от рамките на създадения обект: творбата е част от физическата основа на пространството. Ключовият фактор е статутът на локациите – домакини – задължително градска точка с активна социално-културна дейност, допринасяща за развитието на квартала/района в който се намира – каквито са партньорите, Leyden Gallery, Лондон, Kvaka 22 Белград и Cush.Bar, София. Часовете на представяне ще са синхронизирани спрямо часовите зони на всяка от локациите: така, в София видео проекцията ще се завърти от 14:00, с официално включване онлайн видео предаване на живо от 20:00 (съответно, 12:00/18:00 за Лондон и 13:00/19:00 за Белград). Създател, куратор и основно движещо лице на платформата е Оли Гоц (замесена в проекти като Кино на чорчик, София Филм Фест, Водна кула, квАРТал, понастоящем локализирана в Лондон). Партньори в начинанието са галерия Leyden (Лондон), арт пространство Kvaka 22 (Белград) и софийският Cush.Bar (в Дом на киното). Посетителите са поканени да споделят техните интерпретации на надслова “Пренебрегнати но вдъхновяващи пространства” – споделяйки истории с организаторите, чрез бележки оставени на място или коментари онлайн, на страницата на събитието. Ограничен брой печатни издания на първия Cooltzine ще бъдат налични във всяка една от трите локации – единствен източник на Cooltsalon-ския зин на “хартиен носител”. С изчерпването на печатния тираж, Cooltzine остава наличен като файл за свободно сваляне в рамките на един месец, след което се архивира, давайки живот на нови, последващи колаборации.   “Зиновете имат дългогодишна история като “площадки” за игра, поле за изразяване и инструмент за разпространение на дадено послание/ концепция/ манифест/ мнение, без редакторска намеса; първоначално политическа тематика/ индивидът срещу държавата, след 1970-80те стават все повече субкултурен елемент отколкото анхархистка методика; запазената марка на НПО-та, колективи и студенти, последните 3-4 години зиновете се радват на втора вълна популярност, като достъпен и лесно реализиран комуникационен “уред” използван (който лесно се адаптира спрямо целта). Съвременните зинове варират от тип фото-книга до прегънат на 8 лист.", "date": "2018.05.09", "title": " Авангардна изложба свързва Лондон, Белград и София\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0%d1%85%d0%b0-%d0%b8-%d0%b7%d0%b0-%d0%b2%d1%8f%d1%80/", "text": "Коалиционните партньори в управлението ГЕРБ и Обединени патриоти се разминаха и по темата за вероизповеданията. Цветан Цветанов, заедно с Корнелия Нинова и Мустафа Карадайъ на 4 май внесоха промени в закона за вероизповеданията, което подразни патриотите. Хората на Каракачанов, Симеонов и Сидеров отговориха вчера със свой законопроект. Искрен Веселинов от ВМРО подчерта, че целта е да се попречи на чужди държави да влияят върху вътрешната сигурност на страната чрез вероизповеданията. Амбицията на патриотите е да не се допусне радикализация на вероизповеданията. Няма да се допуска изповядването на радикална идеология. Патриотите предлагат религиозните ритуали да се водят само на български език. Те искат българското знаме да се вее на всеки религиозен храм. Българските вероизповедания трябва да бъдат крепител на българското национално единство, категоричен Веселинов. И двата законопроекта предвиждат държавно субсидиране на религиите. Условието е вероизповеданието да е регистрирано и към него да принадлежи поне 1 % от населението на страната, на база резултатите от последното преброяване. В проекта на ГЕРБ, БСП и ДПС е посочено, че годишната субсидия не може да надхвърля 15 млн. лв. Подобно на партийната и тя ще се изплаща на 4 транша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " ГЕРБ и патриотите се разминаха и за вярата (обзор)\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b3%d0%b5%d1%80%d0%b1-%d0%bf%d1%80%d0%be/", "text": "Зам.-председателят на ПП ГЕРБ и председател на ПГ на партията Цветан Цветанов, народните представители Менда Стоянова, Делян Добрев и Димитър Бойчев, който е председател на Групата за приятелство между България и Китай в НС и административният секретар на ГЕРБ Цветомир Паунов проведоха работна среща с посланика на Китай в България Н. Пр. Джан Хайджоу, съобщиха от пресслужбата на партията. По време на срещата беше обсъдена мисията по спасяването на българския алпинист Боян Петров. Посланикът разказа за ситуацията и усилията, които китайските власти полагат за спасяването на българина, като отбеляза, че при молбата за съдействие от страна на българското правителство китайските власти са реагирали изключително бързо, като включително са издали виза в рамките на 30 минути за учител на Петров, който е искал да замине за Китай, за да се включи в търсенето. По-рано днес посланикът проведе среща с министър-председателя Бойко Борисов. Цветан Цветанов благодари за съдействието и усилията на китайските власти, като посочи, че бързата реакция още веднъж доказва добрите приятелски отношения между двете държави и ефективната комуникация помежду им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Цветан Цветанов и депутати от ГЕРБ проведоха работна среща с китайския посланик у нас"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%bf%d1%8a%d1%80%d0%b2%d0%b8%d1%82%d0%b5-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8/", "text": "В края на юни Турция ще получи първите многоцелеви изртебители Ф-35, предава гръцката телевизия Skai, като се позовава на електронното издание на Hurryiet. Доставката става въпреки опитите на американски сенатори да спрат сделката.Турските Въоръжени сили трябва да получат първите самолети в началото на юни. По непотвърдена информация на турския вестник, се очаква в САЩ да се проведе церемония по предаването на 30 изтребителя. Като една от възможните дати се посочва 21 юни. Освен това, гръцката телевизия твърди, че турските пилоти ще се обучават в централата на американската компания Lockheed Martin. Източници на Hurryiet твърдят, че в ход е преустройство на турските военновъздушни бази, където трябва да бъдат разположени изтребителите Ф-35. Стремежът на Анкара е да получи поне 100 изтребителя за обновяване на своите ВВС, които разполагат основно с различни модификации на Ф-16. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Турция получава първите изтребители Ф-35 в края на юни"}
{"url": "https://trud.bg/%d1%83%d1%87%d0%b5%d0%b1%d0%bd%d0%b0-%d0%bc%d0%b8%d0%bd%d0%b0-%d0%b5-%d0%be%d1%82%d0%ba%d1%80%d0%b8%d1%82%d0%b0-%d0%b2-%d0%bc%d0%b0%d0%b7%d0%b5-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8/", "text": "Специализиран екип от състава на Сухопътните войски разузна и транспортира тази вечер на безопасно място учебна противотанкова мина ТМ 62, открита в мазе в жилищен блок на ул. „Незабравка“ в кв. „Изток“ в София. Това съобщиха от пресслужбата на Министерството на отбраната. Тя ще бъде унищожена. Действията на военнослужещите от военното формирование в Горна Баня по разузнаване и транспортиране на учебната мина бяха ръководени от лейтенант Александър Цветков. Искането за обезвреждане на открит боеприпас е подадено в Министерството на отбраната след 17.15 ч. Той е намерен в жилищния блок след потушаването на възникнал по-рано днес пожар.  Военнослужещите от Сухопътните войски незабавно предприеха действия за унищожаването на боеприпаса, в изпълнение на мисията си в помощ на населението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Учебна мина е открита в мазе в столичния кв. “Изток”, предстои да бъде унищожена на безопасно място"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bc%d0%bb%d0%b0%d0%b4%d0%b0-%d0%b6%d0%b5%d0%bd%d0%b0-%d1%81-10-%d0%b4%d0%be%d0%b7%d0%b8-%d1%85%d0%b5%d1%80%d0%be%d0%b8%d0%bd-%d0%b8-50-%d0%bc%d0%bb-%d0%bc/", "text": "Служителите на реда в Нова Загора заловиха млада жена с 10 дози хероин с общо тегло 1,5 грама и 50 мл прозрачна течност, за която тя обяснила, че е метадон. 26-годишната М.К., родом от старозагорското с.Гълъбинци, била установена при рутинна пътна проверка, съобщиха от ОД на МВР  в Сливен. Проверката е извършена от патрулен екип около 16,30 ч. на 8 май в Нова Загора. Бил е спрян “Фолксваген пасат”, управляван от 59-годишен водач от  сливенското с.Мечкарево. Младата жена е пътувала с него в автомобила. Подробностите за случая се изясняват. Новозагорският кв.”Шести” е едно от депата в страната за разпространение на хероин. Многократно са задържани и осъждани лица, участващи в разпространението. Залавяни са и са изправяни пред съда и купувачи, които пристигат от други населени места, за да се снабдят с дрогата. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Хванаха млада жена с 10 дози хероин и 50 мл метадон"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%ba%d1%80%d0%b8%d1%82%d0%b5%d1%80%d0%b8%d0%b8%d1%82%d0%b5-%d0%b7%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b8-%d1%81-%d0%bd%d0%b7/", "text": "Критерии, по които болниците отсега нататък ще сключват договори с НЗОК, прие Министерският съвет в сряда, 9 май. Те са поместени в Наредба, в която има четири основни изисквания, на чиято база ще се прави оценка на всяко лечебно заведение, желаещо да работи със здравната каса. На теория най-високият възможен сбор от точни е 42, в зависимост от степента на покриване на изискванията. Критериите са: своевременност и непрекъснатост на конкретната медицинска дейност (тук се включват спешни центрове, звена и кабинети на 24-часов режим на работа); комплексност на услугата; обем и сложност на дейността; качество на оказваната медицинска работа. Сред основанията за критерии към болниците е удовлетвореност на пациентите. В приетата наредба обаче има редица неясноти. Един от основните проблеми е фактът, че тя се основава на два документа, които все още не съществуват: Националната здравна карта и система за оценка от страна на пациентите. Текстовете в наредбата за критерии за договори с НЗОК на практика не се отличават от отхвърлените от съда текстове на екипа на бившия здравен министър Петър Москов. Това заявиха в коментар за в. “Труд” д-р Стойчо Кацаров от Центъра за защита на правата в здравеопазването и д-р Николай Болтаджиев, председател на Сдружението на частните болници. Според тях връщане към старото положение би довело до старите резултати. Здравната карта така или иначе ще бъде приета в един момент, въпросът е, че системата по която се работи за критериите е сбъркана, посочи д-р Кацаров. Причина за наредбата с изисквания за договор с НЗОК, беше досегашната липса на ясни критерии за оценка и избор на договорни партньори. Това не предоставяше основание за отказ от страна на НЗОК да сключва договори с някои болници.   Отсъствията в училище вече ще се извиняват с отрязък от амбулаторния лист, а не както досега с бележки. Това съобщи заместник-здравният министър Жени Начева и обясни, че новата система действа от 1 май. По този начин познатите бележки остават в миналото и лекарите не би трябвало да събират такси за издаване на този тип документи. Здравното министерство отдавна планира извинителните документи да се издават чрез отметка в амбулаторния лист, по аналогия с болничния. По думите на Жени Начева вече е въведена функционалност, съгласно която от амбулаторния лист автоматично да се генерира информация за проведен преглед, без да се пише диагноза на детето. Според нея така няма да има и злоупотреба с личните данни на малките пациенти и родителите не бива да плащат такси.", "date": "2018.05.09", "title": " Гласуваха критериите за договори с НЗОК\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b0%d0%b2%d1%82%d0%be%d0%b1%d1%83/", "text": "Автобус на градския транспорт в София катастрофира и се блъсна в стълб. Четирима души пострадаха. Автобусът се движи по линия номер 74. Сигналът за инцидента, станал на бул. „Цар Борис”, е подаден малко след 19 часа, предаде  . Според Столичния градски транспорт автобусът е годен, минал е технически прегледи, включително и днес сутринта преди излизането му на курс. Шофьорът не е дал обяснение за случилото се. Той е с дългогодишен опит. Работи в градския транспорт от 2 години и досега не е имал произшествия. Пострадалите са откарани в „Пирогов” за преглед.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Четирима пострадали, след като автобус на градския транспорт в София се блъсна в стълб"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%87%d0%b5%d1%80%d0%ba%d0%bd%d0%b0-%d0%b8%d1%80%d0%b0%d0%bd%d1%81%d0%ba%d0%b0%d1%82%d0%b0-%d1%81%d0%b4%d0%b5%d0%bb%d0%ba%d0%b0-%d0%be%d0%b1%d0%b7%d0%be/", "text": "Президентът Доналд Тръмп съобщи, че САЩ излизат от ядреното споразумение с Иран – решение, с което изправи на нокти света. Европа обяви, че е решена да съхрани договорката. Подкрепа за нея изрази и Русия, а Китай предупреди, че изтеглянето на САЩ е заплаха срещу световния ред. За запазване на споразумението се обяви и Иран, като обаче предупреди, че ако това не се случи, ще възобнови програмата си за обогатяване на уран. На страната на Вашингтон застанаха само Израел и Саудитска Арабия. “Иранската сделка е дефектна в сърцевината си”, каза Тръмп в тв обръщение от Белия дом, в което обяви, че изтегля САЩ от споразумението. Което освен това нарече “ужасна, едностранчива сделка, която не е донесла мир и никога няма да го направи”. Подписаното през 2015 г. споразумение, договорено от САЩ, Великобритания, Франция, Китай, Русия и Германия от една страна и Иран от друга, доведе да вдигане на санкциите срещу Техеран в замяна на неговия ангажимент да ограничи ядрената си програма, включително да прекрати обогатяването на уран. Целта на сделката, постигната след повече от 10 години дипломатически усилия, бе да възпре Иран от разработване на ядрена бомба. Оттеглянето на САЩ от споразумението означава връщане на санкциите срещу Иран. Съветникът на Тръмп по националната сигурност Джон Болтън уточни, че санкциите срещу Техеран влизат в сила незабавно за нови договори. А работещите с Иран фирми по вече сключени договори ще имат преходен период от между 90 и 180 дни, през който да спрат търговските си отношения. Министърът на финансите на САЩ Стивън Мнучин съобщи, че зачеркването на споразумението анулира разрешителните на американската фирма “Боинг” и на европейския й конкурент “Еърбъс” за продажби на пътнически самолети на Иран. “Ще останем страни по споразумението. Правителствата ни остават решени да гарантират прилагането му и ще работят за това с останалите ангажирани с него държави”, това обявиха в съвместно изявление лидерите на Франция, Великобритания и Германия Еманюел Макрон, Тереза Мей и Ангела Меркел. Те подчертаха, че сделката изпълнява целта си, а Техеран спазва ангажиментитие си по нея. Същата позиция изказаха и Китай и Русия. А върховният лидер на Иран аятолах Али Хаменей отправи следното послание към Тръмп: “Допуснахте грешка!”.", "date": "2018.05.09", "title": " Тръмп зачеркна иранската сделка (обзор)\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d0%b1%d1%81%d1%8a%d0%b4%d0%b8-%d1%81-%d0%b2%d0%b8%d1%86%d0%b5%d0%bf%d1%80%d0%b5%d0%bc/", "text": "Възможностите за получаване на разрешение за пребиваване от сезонни работници без наличие на виза тип „Д“ в туризма от трети страни обсъди министърът на туризма Николина Ангелкова с Екатерина Захариева, заместник министър-председател по правосъдната реформа и министър на външните работи. Това съобщиха от пресслужбата на МТ. Качеството на българския туристически продукт е в пряка връзка с осигуряване на достатъчно подготвени изпълнителски кадри, подчерта министър Ангелкова. Недостигът им през активните сезони поражда необходимостта да се намери решение на казуса как наетите вече у нас чуждестранни служители да могат да получат това разрешение. Така те ще могат да изкарат целия летен сезон, без да се налага да се връщат в страните си,  за да кандидатстват за нова виза. Често тези хора търсят работа у нас за най-активния период в туризма от средата на май до средата на септември, но в много от случаите разрешените им досега месеци за пребиваване изтичат в разгара на сезона, уточни министър Ангелкова. Друга важна тема, която бе обсъдена по време на разговора и с оглед на активността на България по инициативата „16+1“, бе издаването на визи за туристи от далечни и перспективни пазари като Китай и Индия. Те заявяват все по-голям интерес към страната ни и Балканите. Според министър Ангелкова трябва да се използват възможностите за създаване на изнесени визови центрове в тези региони предвид местоположението им. Ние първи инициирахме и стартирахме разработването на съвместни балкански маршрути, защото идвайки тук, тези туристи желаят да обиколят няколко държави в региона. Работим съвместно за по-бързото издаване на визи за китайските туристи, както и за откриване на аутсорсинг центрове за целта,  каза министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Министър Ангелкова обсъди с вицепремиера Захариева разрешенията за пребиваване на сезонни работници в туризма"}
{"url": "https://trud.bg/%d0%b1%d1%81%d0%bf-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%82%d0%b5-%d0%be%d1%82-%d0%b2%d0%b0%d0%bb%d0%b5%d1%80/", "text": "На свое общо събрание днес Парламентарната група на “БСП Лява България” обсъди предоставения от Валери Симеонов ЗИД на Закона за хазарта и единодушно реши да го подкрепи и да гласува за ограничаването на рекламата на хазартни игри. Това се казва в съобщение на пресцентъра на партията. Утре от 11.00 часа в стая 6 на Народното събрание председателят на НС на БСП Корнелия Нинова ще се срещне с вицепремиера Валери Симеонов, по негова покана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " БСП ще подкрепи предложените от Валери Симеонов промени в Закона за хазарта"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b5%d1%80%d0%b0%d0%b7%d0%ba%d0%b0%d0%b7%d0%b0%d0%bd%d0%b8%d1%82%d0%b5-%d0%bb%d0%b5%d0%b3%d0%b5%d0%bd%d0%b4%d0%b8-%d0%bd%d0%b0-%d0%bc%d0%b0%d0%b8/", "text": "Изложба с илюстрации на Ана Монтеро към книгата на Луис Монтеро „Неразказани легенди за маите“ ще бъде открита на 9 май в Изложбени зали „Рафаел Михайлов“ във Велико Търново. Културната проява се организира с подкрепата на Посолството на Мексико в България. Освен творчески тандем мексиканецът Луис Хулиан Монтеро Палма и българката Ана Огнянова Монтеро са семейство, което избира да живее в България, като обединява духовно две толкова различни култури и светоусещания. „Неразказани легенди за маите” запознава читателя с четири предания за маите Киче в опит да се отдели реалното от вплетените в него вярвания, суеверия, митичност. Авторката на илюстрациите Ана Монтеро е българска художничка, изучавала тайните и мистичните следи на мексиканските цивилизации и по-специално на маите. Тя е живяла в Мексико, където успява да осъществи директен контакт с тази толкова прочута и интересна култура от полуостров Юкатан. Участвала е в латиноамерикански изложби, където творбите ѝ са приемани с голям интерес заради изповядваното от нея убеждение за човека като „дете на Вселената, чиито корени и материална обивка са от Земята, а Духът е универсален и пътуващ през времето и пространството, устремен към духовното, без страх от Смъртта и без обвързване към Живота.“ Тя вярва, че двете са едно цяло, част от вечния цикъл за усъвършенстване и пречистване…“ Изложбата с илюстрации от Ана Монтеро ще продължи до 31 май.  Изложбата е част от програмата на Mes Hispanico – Месец на испаноезичните държави във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Изложба “Неразказаните легенди на маите” на Ана Монтеро показват в Търново"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%b5%d1%87%d0%b5-%d1%81-%d1%88%d0%ba%d0%be%d0%bb%d0%b0/", "text": "През последните години България успя да създаде школа в женската борба, която отговаря на най-високите световни стандарти – заяви министър Красен Кралев на среща с призьорите от европейското в Каспийск. – Изгледах всяка една ваша среща – по телевизията и по интернет. Възхищавам ви се и ви желая да затвърдите доброто си представяне на световното през есента, както и на олимпийските игри в Токио през 2020-а. Директно от Пирогов в кабинета на министъра пристигна и Мими Христова, която часове по-рано претърпя операция на носа. Тя се осмели и да позира с превръзка на лицето пред фотообектива.  Кралев отличи медалистите с почетни плакети, както и старши треньорите на женския национален отбор Петър Касабов и на класиците Армен Назарян. На срещата присъстваха президентът на Европейската федерация по борба Цено Ценов, както и на родната централа Христо Маринов.", "date": "2018.05.09", "title": " Министър Кралев: България вече с школа в женската борба"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%bd%d0%b5-%d1%81%d0%b0-%d0%b2%d0%b5%d1%80%d0%bd%d0%b8-%d0%bf/", "text": "Прогнозите на социолозите за създаването на нова коалиция, разбира се, не са верни, обяви в Сливен председателят на Народното събрание Цвета Караянчева по повод срещата на вицепремиера Красимир Каракачанов с лидера на БСП Корнелия Нинова. По-скоро става дума за търсене на подкрепа за определени политики и за прокарването им в парламента от страна на нашия коалиционен партньор, допълни тя. „Г-н Каракачанов е вицепремиер все пак и като министър на отбраната трябва да потърси подкрепа и на другите парламентарни групи. Разбира се, разговаря и с нашата”, каза още Караянчева и подчерта, че има национално отговорни теми, зад които народните представители трябва да бъдат обединени. Председателят на парламента бе в Сливен като патрон на Националния фестивал на детската книга. Тазгодишното издание на единствения у нас фестивал за детска литература е 20-то поред, юбилейно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Цвета Караянчева в Сливен: Не са верни прогнозите за създаване на нова коалиция"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%b3%d0%bb%d0%b0%d0%b2%d0%bd%d0%b0%d1%82%d0%b0-%d1%83%d0%bb%d0%b8%d1%86%d0%b0-%d0%b2-%d0%bd%d0%be%d0%b2%d0%be%d0%b7%d0%b0%d0%b3/", "text": "Основни ремонти за 386 хил. лева бяха извършени на главната улица в най-голямото новозагорско село – Кортен. В него живеят близо 1800 души. Освен животновъдството и производството на млечни продукти, населеното място е известно в региона с лозарството и качественото вино, което произвежда. Обновената улица бе официално открита на 9 май, в деня на св. Николай Летни, покровител на селото. Лентата прерязаха кметът на общината Николай Грозев и кметът на Кортен Минчо Атанасов. За празника децата участваха в състезания с велосипеди и други забавления.  Подобренията на инфраструктурата в селата е приоритет в работата на общината през този мандат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.09", "title": " Ремонтираха главната улица в новозагорско село, известно с хубавото си вино"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d1%81%d0%b0-%d0%b3%d0%be%d1%82%d0%be%d0%b2%d0%b8-%d0%b4%d0%b0-%d1%85%d0%b0%d1%80%d1%87%d0%b0%d1%82/", "text": "Подобряват се оценките на хората за това дали настоящата ситуация в страната е подходяща да се правят разходи за покупка на предмети за дълготрайна употреба, показва анкета на НСИ. През април 2018 г. доверието на потребителите се подобрява спрямо ситуацията през януари. Повишаване на потребителското доверие се отчита както сред населението в градовете, така и в селата. Общата оценка на хората за развитието на икономическата ситуация в страната през последните 12 месеца е леко влошена, но очакванията им за следващите 12 месеца се подобряват. Прогнозите за финансовото състояние на домакинствата както в градовете, така и в селата през следващите 12 месеца също са по-благоприятни, показва анкетата на НСИ.", "date": "2018.05.09", "title": " Хората са готови да харчат"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%81%d0%bc%d1%8a%d1%80%d1%82-%d0%bd%d0%b0-%d0%bf%d1%8a%d1%82%d1%8f-%d0%be%d1%82%d0%b8/", "text": "Окръжна прокуратура – Бургас предаде на съд Атанас Д., подсъдим за причиняване на смъртта на пешеходка, като управлявал автомобил в пияно състояние, без необходимата правоспособност и избягал от местопроизшествието. Инцидентът станал през юли миналата година, в Карнобат. Атанас бил без книжка и на всичко отгоре пиян, когато седнал зад волана на „Мерцедес “. Подсъдимият бил с 2,88 промила на алкохол в кръвта, уточняват магистратите.  В района на местопроизшествието имало две групи от хора, които празнували годеж и сватба. Минути преди произшествието подсъдимият искал да премине по пътното платно където били годежарите. Те му се противопоставили и не му позволили да мине. Атанас Д. явно се вбесил и отказал да приеме, че празнуващите няма да го допуснат. Предприел маневра, но един от сватбарите тръгнал към автомобила. Подсъдимият натиснал газта и насочил превозното средство директно срещу него. Празнуващият отскочил в страни, за да избегне очертаващия се конфликт. Атанас Д. подкарал превозното средство на заден ход. Тогава блъснал и убил пострадалата- Мария Д. След това подсъдимият рязко ускорил и напуснал местопроизшествието. Бил задържан по-късно.", "date": "2018.05.09", "title": " Пиян шофьор, причинил смърт на пътя, отива на съд\t\t\t"}
