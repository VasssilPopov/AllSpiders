{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%be%d1%82%d1%8a%d1%80%d0%b2%d0%b0-%d0%ba%d0%be%d0%b6%d0%b0%d1%82%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Шефката на парламента е със счупена раменна става Експертизи ще покажат причините за автосблъсъка Шефката на парламента Цвета Караянчева се отърва само със счупена раменна става след катастрофа с автомобила на НСО, в който пътувала и шуменско ауди до Шумен. Благодарение на намесата на 31-годишния шофьор от Националната служба за охрана не се е стигнало до по-тежки последици. Сблъсъкът стана малко след 10,30 ч. по пътя Шумен-Силистра на 150 метра след разклона за село Върбак. Единствен пострадал от произшествието е Караянчева, която благодари на медиците от болницата в Шумен. Те пък разказаха пред „Труд”, че тя се държала изключително стоически и мъжки. „В началото решихме, че няма никаква травма, но после се изясни”, разказа медик, пожелал анонимност. Минути след 15 ч при пълна дискретност Караянчева беше транспортирана с линейка до летището в Шумен, а оттам хеликоптер я откара в столицата. В 17,07 ч тя бе приета в болница „Лозенец”, позната още като Правителствена болница. Инцидентът с колата на НСО станал на връщане от празненства в Силистра. Тя била придружавана от пилотиращ автомобил на службата. В първия автомобил „Мерцедес” пътували общо четирима души, а Караянчева се возела на задната седалка. Според първоначалните данни 31-годишната шофьорка на „Ауди А4” идвала от Шумен. Според показанията є тя видяла идващия отсреща кортеж и опитала да му направи път. Настъпила обаче банкета, загубила контрол над колата и навлязла в насрещното платно. Там се ударила в лявата част на мерцедеса на Караянчева. Благодарение на бързата и точна реакция на шофьора на НСО са ограничени щетите от удара, съобщават от НСО. „Труд” научи, че когато шофьорът на мерцедеса видял аудито, извил волана надясно, навлязъл в банкета и така избегнал челен удар. Така мерцедесът е ударен от лявата страна. В аудито заедно с водачката е било 10-годишното є момиченце и съпругът й, който е на 33 г. По неофициални данни младата шофьорка разказала, че е пътувала с не повече от 80 км/ч, поднесла се на завоя, видяла светлините на колите и се ударила в мерцедеса. Водачът от НСО пък обяснил, че карал с около 70 км/ч. Преди удара мерцедесът изпреварил ТИР, прибрал се в своята лента за движение и скоростта му не била висока, коментираха запознати. Караянчева и детето са били транспортирани с линейка в шуменската болница, а там се оказало, че момиченцето не е пострадало и е освободено веднага. „Предстои да се изясни механизма на произшествието, това ще стане ясно от експертизите”, каза окръжният прокурор Маргарита Георгиева. Образувано е досъдебно производство, което е под наблюдението на районния прокурор Соня Александрова. Делото се води за престъпление по транспорта, но конкретната правна квалификация зависи от резултатите от експертизите.   Шефката на парламента: Добре съм и благодаря за загрижеността „Претърпях пътен инцидент. Добре съм и ви благодаря за загрижеността. Имам счупена раменна става. Изказвам своите благодарности на екипа в болницата в Шумен. Доколкото съм информирана и останалите участници в катастрофата са добре”. Това написа вчера във фейсбук председателката на Народното събрание Цвета Караянчева. Тя се извини, че използва социалната мрежа, тъй като не може да отговори на всички обаждания. От НСО съобщиха, че причините за пътния инцидент и вината за причиняването му ще бъдат установени в рамките на разследването. „Автомобилът на НСО е управляван от 31-годишен водач. Благодарение на бързата и точна реакция на водача, са ограничени щетите от удара”, се казва в официалното съобщение на службата.   1996 г.: Три депутатки загинаха край Абланица Катастрофи с автомобили с депутати или с коли на НСО не се случват често по пътищата ни. Най-тежкият автосблъсък с политици стана на 10 юли 1996 г. край ловешкото с. Абланица. Служебен „Мерцедес” се удря челно в „Лада”. На място загиват три депутатки от БСП – Емилия Томова, Румяна Николова и Мария Захариева. Шофьорът на ладата също почива на място. Оцелелият шофьор от НСО Красимир Кръстев бе осъден на 4 години затвор и отнемане на книжката за 60 месеца. Бивш шеф на парламента също е предизвиквал катастрофа. Борислав Великов от НДСВ удари с аудито си москвич между софийските квартали „Илиянци” и „Требич”. При удара почина 42-годишният шофьор на руската кола.  През 2017 г. почина бившият заместник-министър на финансите Нахит Зия след 11 години в кома. През декември 2006 г. Зия и шефът на финансовото разузнаване Васил Киров попадат във верижна катастрофа край ловешкото село Микре. През 2010 г. шофьорката, която причинила сблъсъка, бе осъдена на 6 г. затвор. В началото на септември бившият омбудсман Мая Манолова участва също в катастрофа. Тя пътувала с приятелка в столицата, когато при обратен завой били ударени от друга кола. Инцидентът се размина с леки травми на две жени. Лидерката на БСП Корнелия Нинова пък два пъти за два месеца попадна в катастрофи. През октомври 2017 г. колата є бе ударена странично от такси в София. Два месеца по-рано автомобилът є бе ударен отзад в центъра на столицата. Тогава лидерът на БСП получи мозъчно сътресение. През април тази година лидерът на ДОСТ пък предизвика катастрофа край кърджалийското село Загорско, при която загина 6-месечно бебе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Караянчева отърва кожата в катастрофа край Шумен (обзор)\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%b4%d0%be%d0%b1%d1%80%d0%b8%d1%87-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b2%d0%b7%d1%80/", "text": "Досъдебно производство за немарливо изпълнение на дейност с повишена опасност е образувано от Окръжната прокуратура в Добрич във връзка с инцидента от снощи, при който по време на зареждане на бензиностанция се взриви метанова бутилка на автомобил. . Втората жена е настанена в неврохирургията в стабилно състояние и без опасност за живота. До момента е извършен оглед на местопроизшествието, разпитани са свидетели и са назначени необходимите съдебно-медицински и технически експертизи, информира окръжният прокурор на Добрич Златко Тодоров. Тепърва ще се установява кога за последно е била проверявана за техническа изправност бензиностанцията. Прокурор Тодоров отказа да даде повече информация за версията, по която се работи, както и дали според нормативната база е забранено в зареждащ се с газ автомобил, да има хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Прокуратурата в Добрич разследва взрива на бензиностанция, който уби жена"}
{"url": "https://trud.bg/100-%d0%b3%d0%be%d0%b4%d0%b8%d0%bd%d0%b8-%d0%bd%d0%b8%d0%ba%d0%be%d0%bb%d0%b0%d0%b9-%d1%85%d0%b0%d0%b9%d1%82%d0%be%d0%b2-%d1%87%d0%b5%d1%81%d1%82%d0%b2%d0%b0%d1%82-%d0%b2-%d0%bd%d0%b0%d1%80%d0%be/", "text": "Спектакъл, посветен на 100-годишнината от рождението на акад. Николай Хайтов ще се състои тази вечер (15 септември) на Голяма сцена в Народния театър „Иван Вазов“. Събитието, което се организира от Фондация „Памет“ и наследници на писателя, е кулминацията на поредица инициативи по повод юбилея на големия български класик, който е на тази дата.  Началото на спектакъла е в 18:00 часа, а билети ще могат да се купят от касите на Народния театър. Специално участие в събитието ще вземат големите актьори Васил Михайлов и Васил Банов. Банов ще изпълни драматизация по разказа „Дърво без корен“, а Михайлов – ще разкаже за срещите си с писателя и неговото творчество.  Ще бъде представен и спектакълът „Палежи и грабежи“ по разкази на писателя, постановка на Смолянския театър „Николай Хайтов“, постановка на Юрий Дачев. Във фоайето на театъра пък ще бъде подредена изложбата „Творчески щрихи“ със скулптурни портрети на Александър Хайтов и илюстрации към „Диви разкази“, дело на млади творци. Събитията се провеждат със съдействието на Министерство на културата, Фондация „Памет“, община Пловдив и Националната филмотека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " 100 години Николай Хайтов честват в Народния театър"}
{"url": "https://trud.bg/nov-silen-mach-za-todorov-v-scotland/", "text": "Николай Тодоров, бившият младежки национал, изигра пореден силен мач за „Инвърнес“. Таранът се появи в 62-ата минута на двубоя с „Дънфърмлин“, спечелен с 1:0 като гост, и бе с основна заслуга за победното попадение. То падна в 87-ата минута от дузпа след игра с ръка на резервата Даниел Девин, дошла след отиграване на Тодоров. Успехът утвърди „Инвърнес“ в топ 3 на класирането. Тимът е с 10 точки, на две от лидера „Дънди Юнайтед“. Голмайстор на тима е именно българският футболист. Тодоров има четири гола във всички турнири, а с тези в контролните срещи от лятото, сметката му набъбва до десет.", "date": "2019.09.15", "title": " Нов силен мач на Тодоров в Шотландия"}
{"url": "https://trud.bg/%d0%bc%d0%b5%d1%82%d0%b5%d0%be%d0%bf%d0%b0%d1%82%d0%b8%d1%82%d0%b5-%d0%b4%d0%b0-%d0%b2%d0%bd%d0%b8%d0%bc%d0%b0%d0%b2%d0%b0%d1%82-%d1%81-%d1%85%d1%80%d0%b0%d0%bd%d0%b0%d1%82%d0%b0-%d0%b2-%d0%b4%d0%bd/", "text": "Тогава се увеличават хипертоничните кризи, пристъпите на стенокардия и аритмиите Магнитните бури влияят на цялата планета и предизвикват проблеми със здравето. Установено е, че живите организми реагират на слабите и на средните изригвания, докато на силните са по-слабо чувствителни. Обяснението е, че хората и животните реагират само на точно определена честота на магнитното излъчване.  Според учените магнитните бури въздействат на здравето и самочувствието на 10-15% от населението на Земята. Мнозина възприемат всяко съобщение за колебания на геомагнитния фон като предупреждение за неизбежно влошаване на състоянието си. Според други специалисти подобни оплаквания са в резултат и на самовнушение. Лекарите са установили, че някои хора се повлияват зле от лъжлива информация за магнитни бури в дни, когато те не са регистрирани, и са доказали, че част от пациентите им се разболяват именно от внушения. Истината е, че на изменението на магнитното поле на Земята реагира всеки човек. Здравите хора със силни адаптационни възможности не забелязват колебания в своето самочувствие. Доказано е, че за повечето хора магнитната буря е свързана с изживяване на стрес. В тези дни се намалява производството на хормона мелатонин в човешкия организъм, който отговаря за адаптационните способности. Забелязано е още, че в неблагоприятните дни от надбъбречните жлези се отделя по-голямо количество от „хормоните на стреса“ – адреналин и кортизол. Добре е да се знае, че достоверна прогноза за магнитните бури може да се направи 1-2 дена преди тяхното начало. При по-дългосрочните прогнози метеоролозите използват думата „вероятно“, тъй като очакванията им невинаги се оправдават. Статистиката потвърждава, че в дните с магнитни аномалии се увеличават хипертоничните кризи, пристъпите на стенокардия и нарушение на сърдечния ритъм. Регистрирани са и по-голям брой инсулти и инфаркти. Причината е, че при колебания на магнитното поле на Земята се променя кръвообращението в по-малките кръвоносни съдове. Възможно е да настъпи кислороден глад в отделни тъкани в организма. Магнитните бури действат и на регулирането на тонуса на съдовете, поради увеличеното количество на адреналин в кръвта. Преди магнитна буря метеочувствителните хора със здрав стомах могат да пият по 1 таблетка аспирин. Той разрежда кръвта и намалява вероятността за усложнения от страна на сърдечно-съдовата система. Добре е да се взимат и поливитамини с микроелементи. Световъртеж и прималяване са възможни, когато слънцето се „гневи“ По тази причина в неблагоприятните дни лекарите препоръчват сутрин след събуждане да не се става рязко от леглото, особено при хората със здравословни проблеми. Иначе може да се появи световъртеж и прималяване. Опасно е за онези, които редовно взимат хапчета за високо кръвно. Страхът от влошаване на състоянието по време на магнитни бури не бива да е причина за увеличаване дозата на приеманите лекарства. Препоръките на лекарите трябва да се спазват стриктно и да не се пропуска точното време за взимане на поредната таблетка. Сутрешната гимнастика в дните със слънчево изригване трябва да е по-лека и да не е веднага след събуждане. Добре е преди лягане да се прави разходка. При „гневно“ слънце избягвайте  отрицателни емоции, щадете нервите и отложете взимането на важни решения. Преяждането може да доведе до сърдечен пристъп  В дните със слънчеви изригвания не е добре да се преяжда. Доказано е, че в опасните дни поемането на много храна може да стане отключващ фактор за  сърдечен пристъп. Сърцето и главният мозък могат да се окажат в условия на кислороден глад, тъй като кръвта се преразпределя към претоварения с храна стомашно-чревен тракт. Подходящи закуски са различните видове каши от овес, елда, булгур, царевично брашно, приготвени с вода или нискомаслено мляко. При чувствителност към метеорологичните условия добре е да се наблегне на риба – варена, печена на фурна или скара. Банани, печени ябълки, стафиди и сушени кайсии успокояват Пресните плодове и зеленчуци ще осигурят на организма  изключително важни за метеопатите микроелементи – калий, магнезий, йод, мед. Препоръчват се картофи, моркови, фасул, печени ябълки, стафиди и сушени кайсии. Най-подходящият плод за дните с магнитни бури е бананът. Биологично активните вещества в него и калият намаляват действието на адреналина върху психиката. Добре е да се хапва и ръжен хляб – в него има много витамини от групата В. За намаляване на раздразнителността е добре да се приемат билкови отвари от маточина, глог, мента, валериан. Билкови запарки облекчават симптомите * Смесете лайка – 2 части, маточина – 1 част, корени от валериана – 1 част, мента – 1 част. 1 с.л. от сместа залейте с 0,5 л кипяща вода и изсипете в термос. След 4 часа прецедете. Пийте по 1/4 ч.ч. 3 пъти дневно преди ядене. * Смесете корени от валериана – 2 части, лайка – 3 части, семена кимион – 3 части, маточина – 1 част. 1 ч.л. от сместа залейте с 1 ч.ч. кипяща вода и изсипете в термос за 4 часа. Прецедете и пийте по 3 с.л. 3 пъти дневно преди ядене. * Плодове шипка – 4 части, плодове глог – 3 части, жълт кантарион – 1 част. 1 с.л. от сместа залейте с 1 ч.ч. кипяща вода и изсипете в термос за 4 часа. Прецедете и пийте по 1/2 чаша 2 пъти дневно преди ядене.  При ниско кръвно в дните с неблагоприятна прогноза може да пиете екстракт от женшен или златен корен, както и настойка от китайски лимонник. За безсъние, между отделните хранения пийте чай от мента, а вечер – от маточина, подсладен с мед и 20 капки тинктура валериан.", "date": "2019.09.15", "title": " Метеопатите да внимават с храната в дните с магнитни бури"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bd%d0%be%d0%b2%d0%b0-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b2%d1%8a%d0%b2-%d0%b2%d0%b5%d0%bb/", "text": "Започна строителството на нова детска градина във Велико Търново. Тя ще се намира до парка в квартал „Зона Б, а капацитетът й е за 120 деца. Изграждането стартира с изкопни дейности и оформяне на терена.  Сградата ще бъде във формата на приказен замък и заедно с двора, петте детски площадки и останалите прилежащи обекти ще се простира върху терен от 4,6 декара. Застроената площ ще е близо 950 квадратни метра. Предвидено е изграждането на голяма спортна площадка, умален амфитеатър, зона за ролеви игри, кътове с беседки.  Детският комплекс ще бъде готов за началото на следващата учебна година. Строителство на нова детска градина във Велико Търново не е имало от 40 години, а финансиране бе осигурено от правителството. По идея на кмета Даниел Панов ще бъде обявен конкурс за име на новата детска градина, а условията и регламентът ще бъдат публикувани на по-късен етап. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Изграждат нова детска градина във Велико Търново"}
{"url": "https://trud.bg/%d0%bd%d1%81%d0%be-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d1%89%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%bf%d1%80%d0%b8%d1%87%d0%b8%d0%bd%d0%b0%d1%82/", "text": "Причина за пътния инцидент с председателя на НС Цвета Караянчева и вината за причиняването му ще бъдат установени в рамките на текущото разследване, съобщават от НСО. От там изнасят също информация относно катастрофата. На 15 септември 2019 г. около 10.30 часа на главен път Шумен-Силистра, след разклона за с. Върбак, автомобил на Националната служба за охрана е ударен от лек автомобил, управляван от 31-годишен водач. Благодарение на бързата и точна реакция на водача на НСО, са ограничени щетите от удара. Мястото на произшествието е било незабавно обезопасено. При инцидента г-жа Цвета Караянчева е получила нараняване и незабавно е транспортирана в болнично заведение. Национална служба за охрана не разполага с информация за други пострадали от инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " НСО: Разследване ще установи причината за пътния инцидент с Караянчева"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b4%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b2%d1%82%d0%be%d1%80%d0%b0%d1%82%d0%b0-%d0%bf%d0%b0%d1%80%d1%82%d0%b8/", "text": "Доставката на втората партида компоненти от руските противозенитни комплекси С-400 е завършена днес на военновъздушната база „Мюртед“ край Анкара, съобщиха от турското военно министерство, цитирани от БНР. Третата партида елементи на системата с далечен обсег на действие ще бъде доставена по море и ще включва 120 ракети от различен тип. Доставката на втората партида части започна на 27 август – денят, в който турският президент Реджеп Ердоган се отправи на изненадващо посещение в Русия, където с руския си колега Владимир Путин обсъждаха ситуацията в Сирия и възможностите Анкара да закупи руски бойни самолети. Доставката завършва само ден преди предстоящата утре в турската столица среща на държавните глави на Иран, Русия и Турция, посветена на Сирия. Турция закупува от Русия 4 батареи от комплексите. Всяка една от тях се състои от 1 мобилен команден и радарен център и 8 установки с 4 пускови тръби за ракети всяка. До момента Турция е единствената друга страна, освен Китай, на която Москва се е съгласила да продаде комплексите С-400. В Русия се провежда обучение на турски военен персонал за работа със системите и се очаква те да бъдат приведени в бойно дежурство през април догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Приключи доставката на втората партида руски комплекси С-400 за Турция"}
{"url": "https://trud.bg/%d0%b7%d0%b0-%d0%ba%d0%b0%d0%ba%d0%b2%d0%be-%d0%bc%d0%b8%d1%81%d0%bb%d0%b8-%d0%be%d1%82%d1%81%d0%b5%d1%87%d0%b5%d0%bd%d0%b0%d1%82%d0%b0-%d0%b3%d0%bb%d0%b0%d0%b2%d0%b0/", "text": "Векове наред хората са си задавали въпроса способна ли е отсечената човешка глава да запази съзнанието и да мисли. Съвременни експерименти с млекопитаещи и многобройни свидетелства на очевидци предоставят богат материал за спорове и дискусии. Традицията на обезглавяванията има дълбоки корени в историята и културата на много народи. Така например в една от библейските книги се разказва знаменитата история на Юдифа – прекрасната юдейка, която с измама проникнала в лагера на асирийците, обсадили родния й град, спечелила доверието на вражеския началник Олоферн и през нощта му отрязала главата. В големите европейски държави декапитацията (обезглавяването) е един от най-благородните видове екзекуция. Древните римляни го прилагали към своите граждани, тъй като процесът на обезглавяване става бързо и не така мъчително като разпъването на кръст, което се прилагало към престъпниците без римско гражданство. В средновековна Европа обезглавяването също се ползвало с особена почит. Отсичали главите само на благородниците, а селяните и занаятчиите били бесени и давени. Едва през ХХ век декапитацията била призната от западната цивилизация за нехуманна и варварска. Днес отсичането на глава като висша мярка на наказание се прилага само в страните от Близкия изток: в Катар, Саудитска Арабия, Йемен и Иран. История на гилотината Главите се отсичали обикновено с брадви или мечове. При това в някои страни, като Саудитска Арабия например, палачите винаги преминавали специална подготовка, докато през Средновековието за изпълнение на присъдите често се използвали обикновени войници или занаятчии. В резултат в много случаи те не успявали да отсекат главата от първия път, което водело до страшни мъки на осъдения и негодуванието на тълпата зяпачи. Затова в края на ХVІІІ век като алтернативно и по-хуманно оръдие за първи път била представена гилотината. Въпреки разпространеното заблуждение този инструмент получил името си не в чест на своя изобретател – хирурга Антоан Луи. Кръстник на машината на смъртта станал Жозеф Игнас Гилотен – професор по анатомия, който за първи път предложил за обезглавяване да се използва механизъм, който според него не би причинявал допълнителна болка на осъдените. Първата присъда с помощта на страшното съоръжение била приведена в изпълнение през 1792 година в постреволюционна Франция. Гилотината позволила човешките екзекуции да се поставят на конвейер – благодарение на нея за една година якобинските палачи екзекутирали повече от 30 000 френски граждани. Какво всъщност се случва при обезглавяване от гледна точка на физиологията? Както е известно, сърдечносъдовата система чрез кръвоносните артерии доставя кислород и други необходими вещества на мозъка, необходими за нормалната му работа. Обезглавяването прекъсва затворената система на кръвообращението, налягането на кръвта бързо пада, лишавайки мозъка от притока на свежа кръв. В състояние на кислороден глад мозъкът бързо престава да функционира.  Негодуванието на Шарлот Корде Гилотината била идеално оръдие на смъртта – ножът прерязвал врата на престъпника мълниеносно и много прецизно. През 1793 г. според очевидци след екзекуцията на Шарлот Корде, която убила един от лидерите на Френската революция – Жан-Пол Марат, палачът хванал главата й за косата и я плеснал по бузите. За огромно изумление на зрителите лицето на Шарлот почервеняло и чертите му се изкривили в гримаса на негодувание. Така бил съставен първият документален отчет на очевидци за това, че отсечената от гилотина човешка глава е способна да запази съзнание. Но той далеч не бил последният. Как се обясняват гримасите? Дискусията способен ли е човешкият мозък да продължи да мисли след отсичането на главата продължават десетилетия наред. Някои смятали, че гримасите, които изкривяват лицата на екзекутираните, се обясняват с обикновени мускулни спазми, контролиращи движенията на очите и устните. Подобни спазми често се наблюдавали и при отрязани крайници. Разликата е, че в главата се намира мозъкът – мисловният център, способен съзнателно да управлява движенията на мускулите. При отсичането на главата по принцип не се нанася никаква травма на мозъка, така че той е способен да функционира, докато недостигът на кислород не доведе до загуба на съзнание и смърт. Известни са немалко случаи, когато след отсичането на главата тялото на кокошката продължава да се движи из двора в продължение на няколко секунди. Холандски изследователи провели изследвания с плъхове – гризачите живели цели 4 секунди след декапитацията. Свидетелства на лекари и очевидци Представата какво може да изпитва отсечената човешка глава, оставайки в пълно съзнание, е, разбира се, ужасна. Ветеранът от армията на САЩ, който през 1989 година заедно с приятел попаднал в автомобилна катастрофа, описал лицето на приятеля си, чиято глава била отрязана: „В началото то изразяваше шок, след това ужас, а в края страхът се смени с тъга…”. По спомени на очевидци английският крал Карл І и кралица Ана Болейн след екзекуциите си от ръцете на палача мърдали устни, опитвайки се да кажат нещо. Категорично против използването на гилотината бил немският учен Зомеринг, който се аргументирал с многобройни записи на лекари как лицата на екзекутираните се изкривявали от болка, когато лекарят с пръсти докосвал среза на гръбначния канал. Най-знаменитото подобно свидетелство принадлежи на перото на д-р Борие, който изследвал главата на екзекутирания престъпник Анри Лангил. Лекарят пише, че в течение на 25 – 30 секунди след декапитацията той два пъти повикал Лангил по име и той всеки път отварял очи и го поглеждал. Свидетелствата на очевидци, както и редица експерименти с животни доказват, че след обезглавяване човек може в течение на няколко секунди да запази съзнание; той е способен да чува, да вижда и да реагира. За щастие, такава информация може да се окаже полезна само за изследователите от някои арабски страни, където декапитацията все още се прилага като най-висша законна мярка за наказание.", "date": "2019.09.15", "title": " За какво мисли отсечената глава"}
{"url": "https://trud.bg/%d0%bd%d0%b0%d0%b4-1000-%d1%83%d1%87%d0%b5%d0%bd%d0%b8%d1%86%d0%b8-%d1%81%d0%b0-%d0%b2%d1%8a%d1%80%d0%bd%d0%b0%d1%82%d0%b8-%d0%b2-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d0%be%d0%b1%d0%bb/", "text": "27 000 ученици от 1 до 12 клас ще влязат в класните стаи на 16 септември в Сливенска област, съобщи началникът на РУО Милена Чолакова. 1000 от тях са върнати в училище от екипите по механизма за обхват на децата и учениците в образованието. Със 100 повече пък са седмокласниците. 2 300 ще са първокласниците ,каза още Чолакова. От РУО похвалиха общината в Сливен за извършения чрез електронна система прием, при който 98 на сто от децата бяха приети по заявено първо желание. 69 са училищата в областта, а детските градини са 61.", "date": "2019.09.15", "title": " Над 1000 ученици са върнати в училище в област Сливен"}
{"url": "https://trud.bg/%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b4%d0%b5%d1%81%d0%b5%d1%82-%d0%bf%d1%80%d0%b8%d1%87%d0%b8%d0%bd%d0%b8-%d0%b4%d0%b0-%d0%be%d1%81%d1%82%d0%b0%d0%bd%d0%b0-%d0%b2/", "text": "Кампанията „Десет причини да остана в моето Велико Търново“ ще покаже във фотоизложба съвременното развитие на Старата столица и населените места от общината. Експозицията ще бъде открита на 16 септември, а паната ще бъдат подредени в парковото пространство край паметника „Майка България“. Изображенията показват живота в Старата столица през последните няколко години, подобряването на градската среда, образователната, спортна, социална и туристическа инфраструктура. Специален акцент е поставен върху градския дух, носител на който е Велико Търново, както и върху официалното признание на града за историческа и духовна столица на България. Изложбата ще бъде съпътствана и от церемония за отличаване на общественици от града, допринесли за развитието на града и за привлекателността му за младите хора и семейства. Изложбата ще бъде открита от кмета на старопрестолния град Даниел Панов.", "date": "2019.09.15", "title": " Кампанията „Десет причини да остана в моето Велико Търново“ представя съвременното развитие на Старата столица"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd%d1%86%d0%b8-%d1%81%d1%8a%d0%b1%d0%b8%d1%80%d0%b0%d1%82-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0-%d0%ba%d0%be%d0%bb%d0%b8%d1%87%d0%ba%d0%b0/", "text": "Приятели на сливенско семейство откриха дарителска кампания за набирането на 3200 лева в помощ на 14-годишния Стилиян Николов. Момчето е с детска церебрална парализа и се нуждае от специализирана количка. Близките не разполагат с такива средства, за да му я купят. Стилиян има сестра-близначка Теодора, която е със същото заболяване. Дарителската кампания бе подкрепена от общината и организаторите на състезание по дрифт, които се проведоха през почивните дни в Града под Сините камъни. Общината бе домакин на петия поред Фестивал на 100-те войводи, по време на който Ути Бъчваров направи кулинарно шоу, кнцерти изнесоха Валя Балканска, Куку-бенд, Стефан Вълдобрев и „Обичайните заподозрени”, а 20 производители от региона представиха продукцията си. В града се проведе и предпоследния кръг от състезанието „Дрифт България – 2019”. Над 40 участника от страната и Румъния демонстрираха майсторско управление, но и изразиха подкрепата си за безопасното движение по пътищата. На първото събитие бяха поставени благотворителни касички за Стилиян, а на второто средствата се събираха от благотворително „дрифт такси”. Организаторите съобщиха, че от дарения на участници и публика са били събрани близо половината от нужните средства. Кампанията продължава.", "date": "2019.09.15", "title": " Сливенци събират средства за количка за дете с церебрална парализа"}
{"url": "https://trud.bg/%d1%81%d0%be%d0%bb%d0%be%d0%bc%d0%be%d0%bd%d1%87%d0%be-%d0%b8-%d1%88%d0%bf%d0%b8%d0%be%d0%bd%d0%b8%d1%82%d0%b5/", "text": "Винаги съм се чудел какво точно работи Соломончо Паси. Да, по едно време беше министър, но това в родината от времето на Щастливеца е известно, че не е работа, а келепир. А иначе Соломончо вече тридесетина години нагъва американска попара и от време на време вика майната му на православието. Изглежда, че накрая и той се е почувствал неудобно от мъглявината на своите занимания и си призна, че  . Верно, че още не ги е преброил точно. Говори за около 60 в посолството, приблизително 200-250 из държавата, но чест му прави, че си призна какво работи. Брой ги, Соломоне, брой ги задълбочено и научно. Ако ти не ги преброиш, няма кой да се нагърби с тая родолюбива и сърцераздирателна кауза.", "date": "2019.09.15", "title": " Соломончо и шпионите"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%83%d1%87%d0%b5%d0%b1%d0%b5%d0%bd-%d0%b4%d0%b5%d0%bd-%d0%b8-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "В понеделник, и в Бургаския затвор, тържествено ще се открие новата учебна година. Ще бъде извършен водосвет, следва кратка музикална програма и ще бъде засадено дръвче. Тази година е решено, то да е Гинко билоба. 107 ученици ще добиват знания във филиала на основно училище “ Аргира Жечкова“ в морския град и затворническото общежитие в Дебелт. Седалището на училището е в Сливен, с филиали в затворите в Бургас и Варна. Сред първолаците в Бургас са 52- 53 годишни мъже. В Бургаския затвор ще има две смесени паралелки през новата учебна година. Те ще са съответно първи- втори и трети- четвърти клас. В общежитието в град Дебелт лишените от свобода са в паралелки от първи до седми клас. Тази година те ще имат и нова интер активна дъска, съобщи за „Труд“ директорът на Бургаския затвор Бранимир Мангъров.", "date": "2019.09.15", "title": " Първи учебен ден и в затвора в Бургас\t"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b8-%d1%81%d0%b5-%d0%bd%d0%be%d1%81%d1%8f%d1%82-%d0%b7%d0%b0-%d0%bb%d1%8e%d0%b1%d0%be%d0%b2%d0%bd%d0%b8%d1%8f-%d0%b6%d0%b8%d0%b2%d0%be%d1%82-%d0%bd%d0%b0-%d0%b2/", "text": "Големият оперетен артист Видин Даскалов е роден на 12 февруари 1929 г. в с. Горна Козница, община Бобов дол, но по паспорт се води, че се е пръкнал на този свят на 8 март, тъй като зимата била люта и попът не могъл да пристигне в селото в деня на раждането му. Съдбата на Видин Даскалов да стане голям артист сякаш е предначертана. „Като дете ми купиха билетче от латернаджия, мишле ми го извади. На билетчето пишеше, че ще стана артист, певец и ще пътувам извън България“, разказва приживе той. След като завършва теоретичния факултет на Консерваторията в София, започва да си търси работа. „Бях учил и малко пеене при Мара Цибулка. Реших да опитам късмета си в ансамбъла на МВР, който беше обявил конкурс за изпълнители. Одобриха ме, но не ме взеха, защото открили нещо съмнително в миналото ми. Тогава се насочих към Музикалния театър, който също търсеше хористи. След конкурса дълго време никой не ме потърси и аз почти се отказах. Тогава се видях с диригента Александър Райчев, който ме изненада с новината, че Художественият съвет на театъра не само ме одобрява, но ме и съветва да се явя на конкурс за артист“, разказвал е Видин Даскалов. Предложението му идва като гръм от ясно небе, защото никога преди това не е бил на сцена, още повече му предстои да се състезава с други 70 души. Побеждава ги, но едва ли тогавашното жури е предполагало, че отваря врати за една от най-големите звезди в историята на Музикалния театър.  За Видин Даскалов казваха, че не може да преброи ролите и жените, които е целувал – 120 роли в класически и съвременни оперети, сред които са „Хубавата Елена“, „Царицата на чардаша“, „Старият Рац“, „Службогонци“, „Графиня Марица“, „Сирано дьо Бержерак“. Той има и дузина постановки като режисьор: „Прилепът“, „Време за любов“, „Волният вятър“, „Веселата вдовица“… „Жените, жените, ах, ангели са те…“ Този емблематичен рефрен, който пее Видин Даскалов в „Царицата на чардаша“, го съпътства и в личния му живот. Носят се легенди за любовните авантюри на краля на българската оперета. В плен на чара му попадат и ред красавици от Музикалния театър. Близките му приятели и колеги обаче упорито отричат плъзналата навремето клюка, че той е имал любовна връзка и с една от постоянните си партньорки – Лиляна Кисьова. „Цял живот си останахме само приятели, а публиката ни нарочи за любовници. Защото все пътувахме заедно и цяла България свикна да ни вижда като двойка. Добре че и двете съпруги на Видин не обръщаха внимание на клюките“, признава приживе Лиляна Кисьова. Толерантен към партньора й бил и нейният съпруг – Константин Хаджикостов, създателят на „Буфосинхронистите“. Две съпруги, с които се е развел, и куп любовници се вписват в интимния живот на известния оперетен артист. Една от големите му любови е великолепната прима на Музикалния театър Зорка Димитрова, с която се разделя след десетина години приятелство и десетки постановки, в които са неразделни партньори. Всъщност Зорка Димитрова е единствена от жените в неговия живот, която след първия инфаркт на големия оперетен артист му казва: „Видине, взимай си багажа и идвай при мене!“ Той обаче й отказва и поддържа с нея връзка само по телефона.  Видин Даскалов винаги се облича много елегантно и никога не повтаря един и същи костюм в рамките на две седмици, разказват негови колеги. От джоба на сакото му неизменно се подава везана кърпичка. Пурите, които пуши, си купува по време на турнетата по света. „Актьорът в Музикалния театър няма право да остарява не заради себе си, а заради публиката!“, казва големият артист на своите колеги. На едно от последните му чествания в Музикалния театър, напук на 4-те байпаса, артистът коленичи и целува сцената, докато целият състав на „Хубавата Елена“ му пее „На многая лета“. Лиляна Кисьова връхлита на сцената с луксозна бутилка шампанско и запява „Живот човешки, живот лудешки“ от „Царицата на чардаша“. Видин смело пуска и глас, и ръка на скъпата си партньорка, а тя уж случайно се изтървава пред публиката: „Половината от жените на тая сцена само ги е целувал, а другата половина…“ Така до края за чаровника се носят легенди за любовните му афери. Но от влизането си в болницата Видин Даскалов живее сам в двустайното си жилище в „Младост 2“. „След лошото винаги идва хубавото. След раздялата – ново гадже. А след покрусата – успехът. Каквото и да ти се случи, показвай му среден пръст и да не ти пука!“ Това казва в едно интервю кралят на българската оперета от болничното легло след претърпени 4 байпаса. Тогава признава, че вечер се бои да заспи, за да не умре в съня си. Влюбчив по природа, Видин Даскалов се жени два пъти, но накрая остава сам със спомените, раздрънканата шкода и пенсията от 160 лв. „Сърцето ми се умори от влюбеност“, не губи присъствие на духа артистът и след инфаркта през 1996 г. Истината е, че пуши като комин, но все се надява да му се размине. Става му по-трудно да се справя с бита след 4-те байпаса. Често обикаля по болниците, но дори в клиниката на Чирков отбелязва, че медицинските сестри са избирани като на конкурс за мис. През 2001-ва, на 72-годишна възраст звездата угасва в столичната болница „Света Екатерина“. „Цигарките ме наказаха“, казва той за болестта си. „Усетих смъртта му насън – споделя в деня на кончината на Видин Даскалов дългогодишната му сценична партньорка Лиляна Кисьова. – Стои пред хубава къща, облечен в бял фрак. Същият сън ми се яви и през март 1996-а, когато Видин получи инфаркт във Велико Търново. Отидох преди десет дена да го видя в болницата и го заплаших: „Ей, стига си ми се явявал в тия бели дрехи, бе! А той едва-едва ми хвана ръката, целуна я и ми показва среден пръст“.", "date": "2019.09.15", "title": " Легенди се носят за любовния живот на Видин Даскалов\t"}
{"url": "https://trud.bg/%d0%bc%d0%b5%d0%b4%d0%b5%d0%bd-%d1%80%d1%83%d0%b4%d0%bd%d0%b8%d0%ba-%d0%bd%d0%b0-%d1%85%d0%be%d1%80%d0%be-%d0%bf%d1%80%d0%b0%d0%b7%d0%bd%d1%83%d0%b2%d0%b0-99-%d0%b3%d0%be%d0%b4%d0%b8%d0%bd%d0%b8/", "text": "Жителите на „Меден рудник“ се хванаха на хоро и с много веселие отбелязаха 99- та годишнина от идването на първите заселници и създаването на селището, което в момента е порастнало и е най- големият бургаски комплекс. Организатори на празника са инициативен комитет от родолюбиви жители, Народно читалище „Паисий Хилендарски 1928“ и общината. „Няма друг жилищен комплекс в Бургас, който да има свой автентичен празник. И затова искам специално да ви поздравя, че присъствате тук и запазвате този автентичен дух и добрата традиция“, каза в приветствието си към празнуващите кметът Димитър Николов. По традиция празникът на „Меден рудник“ се отбелязва всяка година през септември без фиксирана дата. Историята му е тясно свързана с Тракийския въпрос. Преди 104 години близо до чешма Кьор Исмаилица се установяват първите 10-15 семейства тракийски бежанци. По-късно през 1920 година бургаската община отстъпва и узаконява земята на бежанците и нарича махалата Кара баир или Черни връх. През 1934 година Кара баир е преименувана в село Меден рудник, а през 1975 година то е присъединено към Бургас и обявено за негов квартал.", "date": "2019.09.15", "title": " „Меден рудник“ на хоро, празнува 99 години"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%b5%d0%b4%d0%bc%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8/", "text": "В 10:00ч. стартира седмото издание на инициативата „Стара хартия за нова книга“. Събитието, което е под патронажа на кмета на гр. София – г-жа Йорданка Фандъкова, събра стотици желаещи да дарят хартия още преди да е започнало. Снимки: Юлиан Тодоров Всеки оставил минимум 5кг хартия получава талон за безплатна книга, който може да бъде използван в специалните пунктове за раздаване на книги, а хората дарили над 10кг получават и подарък книга заедно с талона. Събитието ще продължи до 19:00ч. в неделния ден.", "date": "2019.09.15", "title": " Стартира седмото издание на инициативата „Стара хартия за нова книга“"}
{"url": "https://trud.bg/%d1%86%d0%b5%d1%86%d0%be-%d0%b5%d0%bb%d0%b2%d0%b8%d1%81%d0%b0-%d1%81%d0%b0%d0%bc%d0%be-%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d0%b5-%d1%80%d0%b0%d0%b2%d0%bd/", "text": "Има неофициален план за опростачване на населението Чалгаджиите бяха като пионерчета Преди никой не пееше за дрога, сега е нонстоп – Цветелине, как беше лятото?  – Лятото наистина е най-натоварената част от годината за музикантите. Хубавото е, че смесваме полезното с приятното – почивка през деня, а вечер участия и срещи с хора от цял свят. Имам верни фенове, които знаят шоуто ми в Слънчев бряг от години и идват да го гледат от Ирландия, Щатите, Англия, Уелс и Шотландия. Те наистина се кефят на това, което правя и ме оценяват. Напоследък започнаха да идват и много немци, след като миналата година ме поканиха за ролята на гид в един документален филм за курорта по най-известната тяхна телевизия за култура – “Арте”.  – В последно време сякаш страниш от медиите?  – Просто си гледам детето, правя си моите неща и вече ходя само там, където хората ме оценяват, защото напоследък простотията е повсеместна. Днес се налагат разни ар енд би песни с гадни текстове, или чалги – все неща, които се правят с цел опростачване на населението и аз няма как да се включа в това. Всички хора, които правят нещо качествено сме отстранени от играта. Ние правим нови неща, но те не достигат до публика и това е умишлено. Не се оплаквам, не съм зле – развиват ми се нещата, но вече акцентирам повече към чужбина. Сега имам възможност да работя в Германия, както и в различни чужди курорти. На мен винаги ми се е искало да правя собствено творчество, но само едно или две парчета от албума ми станаха по-популярни, а другите не видяха бял свят, а не искам да се занимавам с глупости. В началото, когато се прибрах от Америка и имаше подем на българската музика. Тогава се появиха “БГ радио” и телевизия “ММ”, но после всичко беше опропастено и сега се правят само тъпи риалитита. – Имаш ли вдъхновение за нови песни?  – Преди години имах огромен стимул, докато сега нямам никакъв. Наистина усещам, че тенденциозно се правят песни с тъпи текстове за промиването на мозъците на младите, като са намерили подходящите хора за това и се налива в тях. Всичко това, съчетано с новите технологии, които карат младежите да не си вдигат главата от телефоните и така целият план върви по график. Вече започвам да мисля, че може и дрога дилъри да са спонсори на тези звезди, защото те приканват в песните си: “Хайде да запалим тук, да свием там и т.н.” Едно врече чалгаджиите бяха като пионерчета спрямо новите изпълнители и тогава никой не си е позволил да пее за дрога, така че нещата се развиват…Дори и да искам това да се промени, то е все едно да се удряш с рога срещу стени, но ако нещата у нас не се променят – свят голям и спасение дебне отвсякъде… – На 16-ти август се навършиха 42 години, откакто Кралят на рока вече не е сред нас. Около името на Елвис винаги има някакви легенди и мистерии, според теб коя страна от живота му е най-малко известна?  – В последните години аз самият бях изненадан да разбера за страхотната му благотворителност. Оказа се, че той постоянно е правил всевъзможни благотворителни кампании, като дори приходите от най-известния му концерт в Хавай са отишли във Фонд за набиране на средства за борба срещу рака. Също така, всеки ден пред дома му са стояли по 100, 200 човека и са му искали заеми и какво ли не и той много е помагал. Правил е и огромни подаръци не само на гаджетата си, но и на случайни хора – над 100 коли на година, къщи, украшения… Например, като излизал от някакъв магазин и без да иска е бутнал леко една жена, а после є подарил кола за извинение. Изключителен, няма друг такъв изпълнител и човек! Едва ли много хора знаят за Елвис и това, че е бил рус, но цял живот се е боядисвал, както и фактът, че е имал брат близнак, който обаче е починал още при раждането. Не е широко известно също, че той е бил почти като федерален агент и дори има значка за борба с наркотиците от президента Никсън. – Случвало ли се е да станеш обект на атаки от някоя луда фенка на Елвис, или да те преследват напористи почитателки?  – Да, в самото начало съм имал такива атаки – какъв е тоя, дори бяха ходили по вестниците да ме оплюват – този за какъв се мисли?! Едно от тези момичета впоследствие ми стана най-голямата приятелка и дори участва в първия ми клип “Лунна магия”. Имал съм и атаки от почитателки, особено след като Иво Танев, супер мой приятел ме въведе в шоуто “Вариант 2” и сред това там спечелих може би първото музикално риалити у нас. Това беше през януари 91-ва, четири дни преди рождения ден на Елвис и от телевизията ми дадоха две огромни торби с писма на почитателки – главно с любовни обяснения, последваха много кореспонденции и това беше най-сериозния миг на слава и почит. Също така фенки са идвали пред входа на блока ми и са ме причаквали, а един ден се прибирам вкъщи и гледам майка ми и някаква мацка си пият кафе и тя ми вика: “Знаеш ли от кога те чака това момиче?” Оказа се, че е от Варна и дори с нея бяхме пред гаджосване. – Майка ти сигурно ти липсва много…  – Да, тази година, точно на рождения ми ден силата на духа ми беше изпитана сериозно, защото тогава си отиде майка ми. С божията помощ успях да продължа напред и още същия ден да пея. Сигурен съм, че не е било грях, защото тя много обичаше да пея, макар че никога през живота си родителите ми не са били на мое участие, но сега всяко го посвещавам на милата ми майка и давам най-доброто от себе си – дано да ме чува отнякъде. Погребах я точно на рождения ми ден, но човек трябва да бъде силен, въпреки всички трудности, да има сила на духа и аз съм уверен, че има някой, който ме пази. – Коя песен на Елвис ти е повлияла най-много?  – По принцип има една, която сега много ме кефи, а като по-малък не ме кефеше толкова – “Suspicious Minds”. В нея се пее: “Нашата любов не може да продължи, ако се съмняваме един в друг…” Харесвам и много други негови песни, като например “The Wonder of You”. За Елвис се говори главно, че е Крал на рока, а той е имал три награди “Грами” само за госпъл албумите си и е изпълнил невероятни госпъл парчета. – Успяват ли някои от новите изпълнители да те развълнуват по същия начин, като Елвис и има ли криза в световната музика?  – Буквално казвам, че има тотална криза в съвременната музика – и като музика, като харизма и като личности – никой не може да стъпи даже на нокътя на Елвис и да ме развълнува. Единствено Бруно Марс и Джъстин Тимбърлейк от по-новите изпълнители са хора, които си заслужават. От родните певци мога да кажа, че страхотно харесвам и се възхищавам от характера и личността на Емил Димитров. Ако има българска версия на Елвис – това е Емил Димитров! – Кой е най-хубавият комплимент, който си получавал?  – Това лято получих много приятна оценка от английски туристи. Те ми казаха: “Ходили сме на много конкурси, вкл. и в Мемфис, но не сме чували по-добър от теб – ти си уникален!” Даже ме поканиха в Англия и Уелс на годишните конкурси за Елвис, защото според тях задължително ще го спечеля. Сред най-ценните ми признания е и това, че имам благодарствено писмо от Бил Клинтън. – Срещал си лично бившата г-жа Пресли – Присила. Какви са твоите впечатления от нея и според теб раздялата им ли е била най-голямата болка на Елвис?  – Фактически най-големите удари в живота му са, когато майка му умира и когато е бил е в казармата, защото тогава е изпаднал в дупка, но успява да я преодолее. Като го напуска Присила също. Той я попитал: “Жено, какво ти стана, всяка жена бленува да бъде с мен, а ти ме напусна и то с моя карате инструктор, който получава по 35 хиляди долара на година, а аз имам милиони?”. Тогава той съвсем рухва – раздялата с жена му е като началото на края, но Присила се оказа скрита лимонка и дама с бизнес нюх. Това, Елвис все още да е като жив, до голяма степен се дължи на нея. Тя постоянно измисля нови неща, прави сувенири, издава албуми с най-известните му парчета със симфоничен оркестър, прави концерти с визията му. Хитруша е, макар че някои хора я корят, че го прави за собствени облаги, но легендата живее. Виждал съм се с нея и сме били на здравей – здрасти. Не мога да отрека, че е много красива жена, но и тя прекали с 1000 пластики и сега прилича малко на Жокера. – Със съпругата ти Мариела тази година имахте порцеланова сватба. Как успявате да запазите здраво семейството ви вече 20 години, което е голяма рядкост в шоубизнеса и как ви промени дъщеря ви?  – В първата част от брака ни бяхме нон-стоп заедно и всички ни се чудеха как удържаме фронта и успяваме все още да сме си интересни. Тогава бяхме направили нещата така, че Мариела да ми бъде пиар и мениджър и постоянно да сме заедно, докато сега е различно. За да не си писвате, е вариант да се виждате по-рядко. Ето, сега Мариела си ходи сама на екскурзии за по месец, докато аз по четири месеца съм на морето. Всичко работи, докато си имате доверие, защото страстта си отива в един момент, но остава разбирателството и това да сте си много добри приятели. Детето ни беше дълго чакано и сега се учим да бъдем родители, но сме супер щастливи, че я имаме и може би станахме по-отговорни, особено аз. – Ти си сред популярните лица, които подкрепяте активно методът ин витро…  – Да, след като така ме завъртя живота, че и ние станахме родители, благодарение на метода ин витро. Много сме благодарни на д-р Георги Стаменов, който беше прекрасен и ни помогна да осъществим най-голямата си мечта в живота, защото най-важно е да станеш родител. За мен е важно да давам кураж на двойки, които имат репродуктивни проблеми и да им покажа, че популярен човек също се е сдобил с дете по този начин. Докато човек желае истински – няма как да не случи и на тях един ден да станат щастливи родители, като нас.   НАШИЯТ ГОСТ   Цветелин Атанасов става известен с прозвището си Цецо Елвиса, благодарение на перфектния начин, по който се превъплъщава в Краля на рока. Навремето родителите му печелят конкурс за най-добре танцуваща двойка на песента на Елвис “Затворнически рок”. Когато Цецо е на 9, баща му го изненадва с двоен албум “The Best of Elvis”, който той слуша денонощно и започва да имитира легендата. Талантът му е забелязан още когато завършва училище – печели конкурс за вокалисти заедно с Ивелина Балчева и започва работа в известното вариете “Долче вита” под ръководството на Еди Казасян. Там често гастролират звезди като Васил Найденов и Георги Минчев. Най-голяма популярност обаче му носи спечелването на международния конкурс за двойници на Елвис Пресли в Мемфис, където той грабва отличието за “Най-добър млад двойник” на Краля на рока. Цветелин получава благодарствено писмо от президента Бил Клинтън за приноса му в развитието на Българо-американските културни отношения.", "date": "2019.09.15", "title": " Цецо Елвиса: Само Емил Димитров се равнява с Краля"}
{"url": "https://trud.bg/%d0%bf%d0%be%d1%85%d0%b2%d0%b0%d0%bb%d0%bd%d0%be-%d1%81%d0%bb%d0%be%d0%b2%d0%be-%d0%b7%d0%b0-%d0%b1%d0%bd%d1%82-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8%d0%bc/", "text": "Златният Орфей ни строяваше в хола или при комшиите С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Няма никаква ирония в тази помпозност. Има само благодарност и пиетет в желанието да претоплим обичта ни към нещо толкова сърдечно и свято, че може да го сравним единствено с майчината обич. Българската Национална Телевизия отбелязва своята 60 годишнина и наше право и дълг е да възхвалим доброто дело на тази медия. Защото умението да оценим, изисква изкуството да възхвалим. Когато се сещам за добрината на този ефир, в дните в които се събирахме под прозорците на иззиданите с кал пазарджишки къщи, а по-късно и под первазите на панелните блокове, тази магия наистина маркираше нашето детство с благост, доверие, възторзи, знания. Синкавият ефир, дълбоките гласове на говорителите, тайнството на тази крачеща като първолак наивност, всичко това трогваше и омайваше. Златният Орфей ни строяваше в хола или при комшиите, а майките ни целуваха през екрана Емил Димитров. Вили Казасян, в полугръб, с лукавата си усмивка, с онази разюздана ръка, в която палката играеше собствен балет… Помните ли, мили хора? Та БНТ беше част от нашето семейство, обърсваше потта от челото след работа в мината, тютюневия монопол, консервената фабрика. Чичко Филипов изговаряше новините с топъл, бащински глас, очите му придаваха сигурност на казаното. Тролева, помните, леко пълничка, с едни изразителни очи. Мария Янакиева, Анахид Тачева, Николай Колев, новогодишните програми на Хачо Бояджиев, музикалните на Стефан Мушатов, неизменните надписи в края на програмата – „Режисьор – Ласка Минчева”. Законното „Текста четоха артистите”, тонрежисьор Трендафилка Немска, все фрази, с които израснахме и ние, почти връстници на тази телевизия. Ще забравим ли Величко Скорчев и Сашо Авджиев, Алис Крайчева, чието победоносно Р ни държеше будни в събота, късен следобед, а Емил Розов никога не носеше розов костюм. Помните ли, хора… И БНТ стана на години, в които нито можеш да и кажеш леля, нито баба. Защото тя е майка, просто майка, от онези, грижовните, стриктните, наглеждащите ни. БНТ, която винаги ще си запази правото да ни поучава, разсмива, прикотква пред екрана си. И която винаги ще седи на пиедестала над всичките си чеда, които или вземат от нея еничарите си, или опитват да влязат в премяната є. Това не отнема от синкавия и ореол. Честито, мила телевизия!   Барбара Уиндзор Грандиозната британска легенда Барбара Ундзор заслужава много повече от поставяне и комплимент в модна класация. Онзи ден тя си поиска целувка от Борис Джонсън, докато беше на Даунинг стрийт в подкрепа на борбата с деменцията. Самата тя, диагностицирана с Алцхаймер през 2014 година, е самата прелест с поведение и шик, докато за колежките и от Изтока това не може да се каже. 82-годишната актриса се яви пред британския министър председател със стилна дълга риза, чиито шарки подсказваха необятното є желание за живот. По време на чая в градината на премиерската резиденция, познатата в ролята си на Пеги Мичъл актриса добави и ексцентрична жилетка. Великолепният кок допълва с още възторзи стремглавата кариера на звездата, пред която продължава да се прекланя светът.   Внучките на Гуна взеха Пирин фолк Ива и Велислава Костадинови и авторската им песен „С България в сърцето” са безспорните победителки в провелия се за 27-ми път поред фестивал „Пирин Фолк „Сандански. Те са фаворитът и на жури, и на публика, спечелвайки първа награда на авторитетното фестивално жури и на публиката в Летния театър. Интересен факт е, че музиката и текстът на песента са дело на лекарка, която от години живее в Америка. Вижда двете талантливи момичета на Пирин Фолк през 2017 и се вдъхновява от тях, после сътворява музиката и текста за седем дни. Най-щастлива от победата сигурно е бабата на Ива и Вели – легендарната Гуна Иванова. Втора награда на фестивалното жури взе песента „Мария, моя севдия” в изпълнение на Павле Витанов.   Балът на българите – в престижен клуб Традиционният Британско-български бизнес Бюбал в Лондон ще се състои на 11 октомври в частен клуб Mosimann’s. Притежателят на клуба – носителят на звезди Мишелин, Антон Мосимън е и неколкократно отличаван от британската кралица за своите успехи. Клубът бе част от организацията на нейния диамантен юбилей, както и на сватбите на внуците є Уилям и Хари. Нейно Величество изпрати поздравителен адрес към гостите и организатора на благотворителния бал на българите преди две години, а балът от миналата година бе под почетното председателство на лорд Уест, доскорошен главнокомандващ на военноморския флот на Великобритания. Обичайната кауза на бала е британския кралски легион, но се събират средства и за редица български инициативи на Острова.", "date": "2019.09.15", "title": " Похвално слово  за БНТ. Благодарим\t"}
{"url": "https://trud.bg/%d0%bb%d1%8e%d0%b1%d0%b5%d0%bd-%d0%ba%d0%b0%d1%80%d0%b0%d0%b2%d0%b5%d0%bb%d0%be%d0%b2-%d0%ba%d0%b0%d0%ba%d0%b2%d0%be-%d0%bd%d0%b8-%d1%82%d1%80%d1%8f%d0%b1%d0%b2%d0%b0/", "text": "Любен Каравелов е единственият национал революционер, който прозря, че безпросветният народ е обречен на робство. Раковски, Левски и Ботев не можаха да стигнат до тази истина.   След гибелта на Апостола на свободата Каравелов създава Дружество за разпространение на полезни знания. Неговата мисия е ограмотяване на българина. От името на дружеството излиза списание “Знание”, в което се появяват “Маминото детенце” и “Хубава си моя горо”.   “За славянското произхождение на дунавските българи” също е дело на дружеството. Монографията е преведена от Христо Ботев, за когото обаче просветителството е “робско убеждение”. Само незабавната революция е спасението, проповядва поетът.   След Освобождението през 1878 г. “Знание” продължава в Търново, където Любен Каравелов пренася печатницата си. Есента се мести в Русе и ляга поразен от туберкулоза. На 21 януари 1879 г. Никола Обретенов оставя паметна бележка:   “Таз заран доде г-жа Ната на Каравелова жена му в дома и каза, че понеже Каравелов е зле болен, затова да отиде майка ми в тях и в случай, че умре да є помага. Къде обед си доде майка и ми каза, че Каравелов е свършил вече, т. е. простил се е от този свят.”   Баба Тонка Обретенова, отгледала четирима поборници за българската свобода, затваря очите на Любен Каравелов. Нека оставим всеки народ да си живее както иска, нека оставим всеки да си има свои училища, свое вътрешно самоуправление, свое вътрешно развитие В живота си съвременното човечество се ръководи от две идеи: идеята “за права на човека” и идеята “за права на народа”, за народността, за независимото политическо битие на народността. Началото на съвременния въпрос за народността като двигател на политическия живот се поставя от свободомислещите принципи на XVIII век, принципи, които откриха пътя към новите понятия само с това, че унищожиха старите принципи, които никак не бяха полезни за човечеството. Подчинените народи се борят да се освободят, да станат самостоятелни, а народите, които са разделени на части, се стремят да се обединят политически. Сърбия, Германия и други страни се стремят към политическо и обществено обединение. Италия вече стигна до това обединение; Германия се приближава към него, а между сърбите възкръсна идеята да се заличи всеки дребнав провинциален патриотизъм и историческото право, което никого не ползва, а само вреди на народния прогрес. Ако великорусите бяха свободен и прогресивен народ, каквито са англичаните в Америка, тези три народности можеха да се обединят; но те действат с нож, със секира и кръст и поради това се натъкнаха на силна опозиция и вместо желаното обединение се повдигат бунтове и скоро трите народности ще се разделят. Нищо не става насила! При това народността не зависи от волята на отделни лица, а е и невъзможно човек да избира своята народност; какъвто съм се родил, такъв си оставам, колкото и да се отказвам от това. Но тези хора не знаят какво е правителство и какво е свобода; те смесват национализма със свободата и патриотизма. Свобода за тях е да имат свои царе, които да носят големи златни корони и да имат гвардия и жандармерия, да се бият със съседите си и да ги покоряват, а според мене народните стремежи не вървят заедно с патриотизма, тъй както не винаги народността върви с държавата – пример за това са Америка и Швейцария. Патриотизмът е привързаност към политическото отечество, привързаност към собствената независимост и свобода. Народните стремежи не бива да се бъркат с ония стремежи, които отвеждат до децентрализация и които често се смесват помежду си. Стремеж към пълно самоуправление се забелязва не само там, дето това самоуправление може да бъде от полза за определена народност (напр. стремежът на българите да живеят самостоятелно), а и там, дето без да съществува въпрос за народност, народът желае да се избави от настойничеството на бюрокрацията. Солидарност между сърбите и българите е имало още отдавна, но тая солидарност често е била нарушавана от нашите владетели, които често са карали народа да се мрази и бие със своя брат, само за да задоволят своето самолюбие. Някакъв Асен или Душан се оженва за дъщерята на някакъв византийски император и у него се появявали симпатии към византийците, а тия симпатии изисквали той да се скара със своя брат и да избие няколко хиляди души, които имат една кръв, защото така е искал тъстът грък. Или някакъв Симеон поисква да покаже, че има по-здрави мишци от хърватския бан, и ето ти пак кърви и раздори. Друго време е сега, отминали са вече рицарските времена, народът излиза на сцената, за да се управлява сам, да си избира братя, другари и съюзници. Сега нашата солидарност вече върви по естествения път, по пътя на свободата и братството, а не по пътя на завоеванията и робството. Тая солидарност започна преди петдесет години, почна по онова време, когато Георги и Велко издигнаха знамето на свободата, братството и любовта. Напук на нашите неприятели, тая солидарност се развива добре; общо се работи за доброто на българския и сръбския народ; черногорците протягат братска чаша на българите, а българските юнаци викат: “Да живее сръбската омладина!” Без всякакво съмнение, такава солидарност ще ни доведе до прекрасни резултати, ако действаме умно, живо и безстрашно и ако на знамето си напишем девиза: “Свобода, братство и напредък.” Историята на нашето далечно минало се свърши с такива факти, които могат да ни бъдат пример за това какво трябва да правим; робството, което трая петстотин години, ни научи да живеем, да се ползваме от свободата, то ни излекува от византийските канонични права и от консервативните стремежи. Освен сърбите и българите, на Балканския полуостров живеят още три народности: гърци, румънци и арнаути (албанци); първите две народности имат своя култура и свой политически живот, а последната се намира в детско състояние. С тия народи трябва да поставим отношенията си на основата на свободните принципи, т. е. в името на свободата. Нека оставим всеки народ да си живее както иска, нека оставим всеки да си има свои училища, свое вътрешно самоуправление, свое вътрешно развитие, а всички да имаме само едно политическо отечество, което трябва да защищаваме с общи усилия. Ние, южните славяни, сме народ демократичен и поради това можем да живеем с всеки народ, ако тоя народ има като нашите наклонности. Румънците разбраха своето положение, те изучиха южните славяни и гледат по всякакъв начин да се сближат с тях, те добре виждат, че без славяните не могат да сторят нищо и им протягат братска ръка. И тъй, повтаряме: южните славяни желаят свобода и протягат ръка на всеки свободен човек. Със съкращения", "date": "2019.09.15", "title": " Любен Каравелов: Какво ни трябва?\t"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%b4%d0%be%d0%b1%d1%80%d0%b5-%d1%81/", "text": "Председателят на Народното събрание Цвета Караянчева е със счупена раменна става,  , която претърпя по-рано днес. Новината съобщи лично Караянчева във Фейбук. Ето и цялото й съобщение: Здравейте, приятели. Пиша тук, тъй като нямам възможност да отговоря на всички обаждания – да, претърпях пътен инцидент. Добре съм и ви благодаря за загрижеността. Имам счупена раменна става. Изказвам своите благодарности на екипа в болницата в Шумен. Доколкото съм информирана и останалите участници в катастрофата са добре. Все още се изяснява как точно се е стигнало до инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Караянчева след катастрофата: Добре съм, имам счупена раменна става"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bd%d0%b0-%d0%b1%d1%81%d0%bf-%d1%83%d1%82%d0%b2%d1%8a%d1%80%d0%b4%d0%b8-%d0%ba%d0%b0%d0%bd/", "text": "Националният съвет на БСП утвърди кандидатурата на Мая Манолова за кмет на София. Тя беше утвърдена и гласувана заедно с останалите кандидати за кметове. Общо 100 кандидатури одобри левицата на днешния си пленум. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Националният съвет на БСП утвърди кандидатурата на Мая Манолова за кмет на София"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%89%d0%b5-%d1%81%d0%b5-%d0%be%d1%81/", "text": "Британският премиер Борис Джонсън сравни Великобритания с героя от комиксите Хълк в опита на страната да се освободи от ЕС. В интервю за вестник   Джонсън казва, че страната ще излезе от ЕС на 31 октомври. Джонсън заявява, че страната му ще се освободи от оковите си като зеленокожия герой от комиксите Невероятния Хълк. Той допълва, че Великобритания ще бъде като учения по ядрена физика Брус Банър, който колкото повече се ядосва, толкова по-силен става. „Банър може и да е в окови, но когато е провокиран той избухва“, заявява Джонсън и допълва, че Хълк винаги успява да се измъкне, независимо колко здраво е завързан. И че това е случаят с Обединеното кралство, което ще изпълни Брекзит и ще излезе от ЕС на 31 октомври. Премиерът посочва, че „има реални сигнали сред европейските страни за готовност за премахване на предпазния механизъм на ирландската граница, който е голяма пречка за постигането на сделка. „Предпазният механизъм“ е застрахователна политика за избягване на твърда граница след Брекзит на остров Ирландия, ако не бъде постигнато търговско споразумение. Джонсън посочва, че ако преговорите се провалят, той няма да спази приетия закон в Камарата на общините за отлагане на Брекзит. Утре премиерът се среща в Люксембург с председателя на Европейската комисия Жан-Клок Юнкер и главния европейски преговарящ Мишел Барние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Борис Джонсън: Великобритания ще се освободи от оковите на ЕС като Невероятния Хълк"}
{"url": "https://trud.bg/%d0%b2%d0%b5%d0%ba%d0%be%d0%b2%d0%bd%d0%b0-%d0%bb%d0%be%d0%b7%d0%b0-%d1%80%d0%b0%d0%b6%d0%b4%d0%b0-%d0%b3%d1%80%d0%be%d0%b7%d0%b4%d0%b5-%d0%b2-%d1%81%d0%b0%d0%ba%d1%81%d0%b8%d1%8f-%d0%bf%d1%80%d0%b8/", "text": "Доволни ли сте от лозето си тази година, ще напълните ли бурето? Шуменецът Радко Колев/57 г./ е доволен, макар че си гледа лозите в саксии. Има две – червен и бял сорт, отрупани с чепки. Зърната им се наливат със сладост всеки ден. И няма как да бъде другояче, защото ги е рязал и ръсил по всички правила на голямо лозе. Наскоро пусна снимки в социалните мрежи и приятели го засипаха с въпроси от рода – Ще правиш ли вино, приготви ли си буренце? Радко ги посреща с разбираща усмивка и удовлетворен. Точно преди 15 месеца Община Шумен се довери на офицера от запаса и му позволи да подреди уникални дръвчета-джуджета, отгледани от него, в двора на историческа къща – музей на градския бит. Така шуменецът създаде със своите творения първата и единствена на Балканите Общинска бонсай градина. Ценните екземпляри в нея вече са над 400. Плод са на близо 30-годишния труд на шуменеца, но най-важното е, че от тази пролет сред дръвчетата има и произведения на последователи деца. Точно това беше най-голямата мечта на Радко – да запали ентусиасти по изкуството, да ги обучи в любов към природата, градината да расте и да има кой да се грижи за нея и след създателя є. Защото дръвчетата в саксии или по-скоро в подноси, са дълголетници, могат да живеят вечно. Добър пример е точно лозата му от сорта аликанте, която е на повече от 100 години, разказва Радко. Негов приятел наследил лозето на тъста си, решил да го изкорени и да засади нови сортове. Така лозата попаднала при Радко, а двамата изчислили възрастта є на повече от век, защото се оказало, че е садена от дядото на възрастния мъж. От 16 години Радко я гледа в саксия и винаги му се отплаща с грозде. Но ежегодно я вади от съда, кастри корените й, оформя короната, както на всички останали бонсаи в неговия рай. Втората лоза пък, е от личната му селска асма. Разболяла се, залиняла, уплашен да не зарази другите, Радко я изкоренил и боднал в саксия. Вече седем години живее втори живот. Вкусът на гроздето и от двете лози няма разлика с това от лозов масив. Същото важи и за джанката в бонсай градината, и за ябълката, и за ароматните му липи. Незапознати може да не вярват и да се изненадват, но за малките ученици на шуменеца в сферата на бонсаите вече почти няма тайни, радва се учителят. Преподава им от м.март. Щастлив е, че от Регионалната библиотека “Стилиян Чилинигров” прегърнали идеята му и помогнали за създаване на клуб “Изкуството бонсай”. Уроците вървят в градината, всяко дете вече има 2-3 свои дръвчета. Родителите ги купили от разсадници и малките стопани поели грижата да ги превърнат в бонсаи. Сега в градината се подредени саксии с надписи: Рая, Дани, Галин, Матей, Сава… Учителят ги показва с гордост и пояснява, че за тях той не е господин, а просто чичо Радко. Нищо, че до пенсионирането си през 2003 г. е бил командир на дивизион във Военното училище в Шумен. “Искат да идват всеки ден, но има възможност до два пъти седмично. Разделил съм ги на групи по три момичета и момчета, защото иначе не мога да им обърна достатъчно внимание. Не очаквах такъв интерес… Мечтаех за него, но си мислех си, че са малки деца и няма да се заинтересуват от това, което правя”, разказва шуменецът. Най-много се радва, когато види как малките любопитковци се прехласват по някое ново листенце, по клонче, което сами са извили с помощта на тел, както той им е показал. Вече знаят всички стилове в изкуството, казват ги и на японски, хвали ги учителят. Децата толкова го ентусиазирали, че с тяхна помощ вече е създал 200 циментови саксии. В момента те са му най-евтиния вариант, защото няма пещ за керамика. Сега производството съхне. Трябва да минат 30 дни, за да се боядисат. Нужни са за бонсаите, които всяка година се пресаждат в специалния минерал зеолит. От него пък, ще бъдат купени към 150 килограма, пресмята Радко. Отскоро работи като охранител в банка, защото трябва да поддържа хобито си. Не получава средства за това, че е създал градината, но дори и не е помислял за това.  “Напротив, доволен съм и съм безкрайно благодарен, че имах възможност да направя това изкуство и своя 30-годишен труд обществено достояние. Удовлетворен съм и от това, че успях да запаля децата. Удовлетворен съм и че никой от посетителите не е казал – не ми харесва”, обяснява Радко. Напоследък е много щастлив от шуменци, отворили сърцата и домовете си за бонсаи, които го ползват не само за съвети, а и като “хотелиер”. Отиват на море и питат: “Радко ще ми го гледаш ли две седмици?” Гледа ги, някои стоят и по месец. Влиза и в ролята на лечител. Току му донесат някой полужив бонсай. Когато е възможно, ги реанимира. Ако е безсилен, подарява в замяна свой нар. Дръвчетата с червени плодчета са най-много в градината. Децата-ученици също са запалени по кичестите нарове красавци и са оформили от тях цели композиции. До края на септември плодовете им узряват и Радко събира семената от тях. После сърце не му дава да ги хвърли. А което се посади с желание и в подходяща почва, до месец се извисява на педя. Тази година в бонсай царството с децата приели праскова, извадена и спасена от запустяло място. Дали й воля да расте, както иска, а догодина с тел ще “учат” клончетата є в правилната посока и Радко гарантира, че тя ще цъфне и завърже праскови в саксията. Това е изкуство с вечен живот. Практикуват го към дузина българи. Всеки обаче има различна амбиция и мечта. Шуменецът Радко вече е сбъднал своята да запали последователи.", "date": "2019.09.15", "title": " Вековна лоза ражда грозде в саксия при бонсаиста Радко\t"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b5-%d0%bf%d1%80%d0%b5%d1%82%d1%8a%d1%80%d0%bf%d1%8f%d0%bb%d0%b0-%d0%ba%d0%b0%d1%82%d0%b0%d1%81%d1%82/", "text": "Председателят на Народното събрание Цвета Караянчева е претърпяла пътен инцидент в участъка Шумен – Силистра, съобщава  . Тя е със счупена ключица и два прешлена. Сигналът за инцидента е подаден малко след 10.30 часа днес. По първоначални данни на главен път Шумен–Силистра, на около 150 м след разклона за село Върбак, 31 – годишна водачка на лек автомобил при ляв завой навлязла в опесъчен участък, губи контрол над колата и се ударя в насрещно движещ се лек автомобил. В него се е возила Цвета Караянчева. От НСО потвърдиха пред NOVA, че има пътен инцидент с тяхна кола. За да избегне челния сблъсък, шофьорът от първата кола в кортежа, в която е била Караянчева, е направил маневра, с която е завъртял автомобила така, че ударът да бъде страничен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Цвета Караянчева претърпя катастрофа (СНИМКИ)"}
{"url": "https://trud.bg/%d1%81%d0%b0%d0%bb%d0%bf%d0%b0%d1%80%d0%be%d0%b2-%d0%b2%d0%b5%d1%87%d0%b5-%d1%81%d0%bc%d0%b5-%d0%b1%d0%b8%d0%bb%d0%b8-%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0%d1%89%d0%be-%d0%b4%d0%b0/", "text": "Вече бихме Франция в Лигата на нациите през юни, защо да не го направим пак – обяви либерото Теодор Салпаров. – Трудно играем с „петлите“, неудобен съперник са. И до момента показват най-доброто, на което са способни. Определено са фаворити в тази среща, но ние ще излезем освободени, няма какво да губим.  „Трикольорите“ постигнаха трета победа на европейското, като измъкнаха труден успех над Португалия с 3:1 (22, -28, 23, 22) в Монпелие. И завършиха на първо място в групата с пълен актив от 9 точки. Най-резултатен в този сблъсък бе Цветан Соколов, който заби 33 точки. Така българите взеха своеобразен реванш за загубата от португалците в Лигата на нациите преди 3 месеца. „Много съм щастлив, постигнахме голям успех срещу труден противник, който играе много добре в защита и блок“, заяви Соколов.  Преди това момчетата на Силвано Пранди се справиха с Гърция (3:0) и Румъния (3:0). Утре националите играят срещу домакина Франция на осминафиналите. Мачът е от 18,30 часа наше време.  Действащият шампион Русия също завърши начело в своята група, като не даде шанс на Северна Македония – 3:0 в Любляна. Топреализатор бе Дмитрий Волков с 15 точки. Следващият съперник на сборная е Финландия утре, а македонците играят в Беларус. Снимка СЕВ", "date": "2019.09.15", "title": " Салпаров: Вече сме били Франция, защо да не го направим пак"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d1%81%d1%82%d0%b0%d0%b2%d0%b8%d1%85%d0%bc%d0%b5-%d1%81%d0%b8-%d0%b7%d0%b0-%d1%86/", "text": "Поставихме си за цел да възстановим сградата на 43-то училище „Христо Смирненски“ и тя да стане паметник на културата. Това заяви кметът на София Йорданка Фандъкова при проверката на реконструкцията на 43-то училище „Христо Смирненски“ на бул. „Сливница“ 45. „Искам да изразя своята радост, за това, че се намираме пред една сграда, която беше абсолютна руина, една прекрасна стара сграда на 110 години. Сградата е създадена преди 110 години от бежанците, българските македонци дошли в този квартал в нашия град. Бедни хора, но са събрали пари, за да си построят училище“, добави Фандъкова. Снимка: Юлиан Тодоров По думите ѝ сградата е била зарязана за десетилетия. „Ние я познаваме като старото Военно окръжие. Сградата не се води паметник на културата. Ние си поставихме за цел да я възстановим, да се използва за училище, за което нашите предци са я построили и съответно да поискаме да стане паметник на културата, защото наистина е много красива, стойностна и ценна за хората и за район „Илинден“, обясни кметът. „Благодаря на кмета и на екипа му, защото той работи наистина със сърце и душа, за да може утре, на първият учебен ден да влязат тук първокласниците, да влязат тук малките ученици на 43-то училище“, допълни още Фандъкова. „Пожелавам успех и на добър час на всички ученици, учители на София в утрешния ден и разбира се много радост и удовлетворение на всички родители, които изпращат утре децата си“, добави Фандъкова. Тя коментира, че инвестициите в 43-то училище са около 4 млн. лв., финансирано е от Оперативната програма „Региони в растеж“. „Благодаря на Министерството на регионалното развитие и на управляващия орган. Успяхме да защитим тези средства пред Европейската комисия, с които подобряваме средата в училищата и детските градини на София“, добави Фандъкова.", "date": "2019.09.15", "title": " Йорданка Фандъкова: Поставихме си за цел сградата на 43-то училище „Христо Смирненски“ да стане паметник на културата"}
{"url": "https://trud.bg/%d0%bd%d0%b0%d0%b4-160-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%b3%d0%b0%d1%81%d1%8f%d1%82-%d0%bf%d0%be%d0%b6%d0%b0%d1%80-%d0%ba%d1%80%d0%b0%d0%b9-%d0%b0%d1%82%d0%b8%d0%bd%d0%b0/", "text": "Над 160 огнеборци се борят днес да овладеят голям пожар, който бушува край Атина втори пореден ден на фона на силни ветрове, предаде АФП, цитирана от БНР. Пламъците са обхванали район над Лутраки, крайбрежен курорт на около 62 км западно от Атина, съобщиха гръцките власти. От пожарната уточнява, че стихията бушува край планинския връх. „Опитваме се да създадем периметър, но теренът е много труден“, уточниха от там. В потушаването е задействана авиация. Около 50 души са евакуирани от местен манастир, когато вчера е избухнал пожарът. Пожарната е реагирала на сигнали за около 80 огнища през последните 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Над 160 огнеборци гасят пожар край Атина"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d1%83%d1%87%d0%b5%d0%b1%d0%bd%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0-%d0%b8-%d0%be%d1%82%d0%b1%d0%b5%d0%bb%d1%8f%d0%b7%d0%b2/", "text": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“. Тя е посветена на началото на новата учебна година и Деня на София. Кампанията ще е в дните от 16 до 18 септември 2019 г. Всеки, заредил ученическа или студентска /докторантска/ карта през тези дни в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да стане читател на Столична библиотека и безплатно да получи едногодишна читателска карта и подарък книга. На разположените на спирките, в рамките на работния ден, ще има богат избор от заглавия. Такива безплатни читателски карти ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва да посетят библиотеката, за да ги активират. За целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома. Библиотеката продължава инициативата „Споделени книги“ – „Вземи, прочети, върни“. Всеки, който има желание да сподели любима книга с друг, в дните от 16 до 18 септември 2019 г. може да я остави в трите посочени пункта и да си избере нова.", "date": "2019.09.15", "title": " Започваме учебната година и отбелязваме Деня на София със „Зареди карта – стани читател“"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%bf%d0%be%d0%b4%d0%bf%d0%b8%d1%81%d0%b0-%d1%83%d0%ba%d0%b0%d0%b7-%d0%b7%d0%b0-%d0%b2%d1%81%d0%b5%d0%be%d0%b1%d1%89%d0%b0%d1%82%d0%b0-%d0%b0/", "text": "Президентът на Сирия Башар Асад подписа указ за всеобщата амнистия в страната за престъпления, извършени преди 14 септември тази година, по-специално смъртното наказание ще бъде заменено с тежък труд, съобщи пресслужбата на сирийския лидер в неделя, цитирана от РИА Новости. Според указ, публикуван от сирийската агенция SANA, общата амнистия обхваща престъпления, извършени преди 14 септември 2019 г., а в някои случаи предвижда смекчаване на наказанието. Амнистията ще засегне онези, които са избягали от правосъдието, само ако доброволно се предадат на властите в рамките на максимум три месеца от датата на публикуване на постановлението. Една от разпоредбите в указа гласи, че „смъртното наказание се заменя с доживотен тежък труд“. Съответно, вместо доживотен тежък труд, тези, които попадат под амнистията, ще полагат тежък труд в продължение на 20 години, а вместо доживотен затвор осъдените ще излежат 20 години. Според постановлението смъртно болните осъдени, които са достигнали 75-годишна възраст към момента на подписването му, са напълно освободени от всяко наказание. Конкретни случаи ще бъдат разгледани от специално сформирани комисии.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Башар Асад подписа указ за всеобщата амнистия"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b7%d0%b0-1-%d0%b5%d0%b2%d1%80%d0%be-%d0%b2-%d0%b8%d1%82%d0%b0%d0%bb%d0%b8%d1%8f-%d0%bd%d0%b5%d0%b8%d0%b7%d0%b3%d0%be%d0%b4%d0%bd%d0%b0-%d0%be/", "text": "Чужденци влагат между 20 хил. и 25 хил. евро за ремонта им Къща с огромна тераса в Италия или апартамент на топ локация, с изглед към града, само срещу едно евро. Как ти звучи това? Примамлива сделка, но с уловка. “Изгодните” оферти за имоти в страната, срещу символична сума, започнаха да се появяват още през 2018 г., а в момента се рекламират твърде агресивно, с цел да раздвижат икономиката и да спасят селцата от обезлюдяване. Заради това местното население в италианското село Ололай, което се е стопило наполовина само за две години, е решило да обяви разпродажба на домовете си. Ако не се замисляш защо го правят, как изглеждат жилищата и колко ще ти излезе ремонтът им, няма да хванеш уловката в офертата. Но, уви, всеки си мечтае за дом в Южна Италия и не си прави сметка какво ще му коства това. Най-много оферти има на остров Сицилия  В интернет откриваме няколко адреса, на които да си купите къща за едно евро, като само в единия сайт има обявени 150 домове в Мусомели, Сицилия. През изминалата година само в италианското село Ололай, в Сардиния, бяха обявили за продан 200 жилища за рекордно ниската цена от едно евро. Интересът към малкото селце е бил голям и около 100 души от цял свят, включително Русия и Австралия са огледали имотите, но отивайки на оглед, хората установяват, че за да реновират домовете, трябва да заделят между 20 хил. и 25 хил. евро. Да не забравяме, че евтиното излиза скъпо! В Ололай кметът успял да убеди собствениците на изоставени имоти да ги прехвърлят на общината, която сега търси купувачи за по едно евро. Въпреки лошите условия на домовете, вече са продадени около 20 жилища на нови собственици – швейцарци и французи. Изоставени са заради земетресение  За вида на имотите за едно евро в Италия разказва репортерът от Business Insider Том Мурай. След като видял аукционите в италианското градче Самбука ди Сичилия, което е само на 40 км път до плажа на Средиземно море, решил да направи обиколка. С помощта на местен гид, двамата обиколили десетки домове, които са в аукцион, вече продадени или вече ремонтирани и обзаведени. Оказва се, че причината за обезлюдяването на домовете в града, е земетресение през 1968 г., при което са загинали 231 души. След бедствието повечето собственици изоставили къщите си, за да построят нови, по-луксозни с парите от застраховката на имота. “Може да видиш големите им къщи малко по-надолу”, казал гида на репортера. Заради това, те оценили порутените си старите домове на цена от едно евро. В повечето имоти не е нужен само ремонт Състоянието на жилища за символичната сума, е меко казано лошо – стените са голи, на места дори има дупки в покрива, липсва облицовка на пода, руши се външната фасада, а здрави прозорци почти няма. Да не говорим за мебелите, графитите по стената и боклука, оставен с години в стаите, споделя още репортерът и описва в своя материал, че където е останало нещо от обзавеждането, то определено е за кофата. Къщите в местността са зидани със стар камък, в арабски стил, за който е характерна облата форма на стените. Жилищната площ на имотите за едно евро е между 60 и 150 кв. метра, а ако имате късмет, ще попаднете и на жилище с тераса, с изглед към града. Сделката протича лесно, но има допълнителни такси Според италиански адвокати, които разясняват как се случва нотариалното прехвърляне на имота, е нужно да представите проект за преструктуриране на имота в рамките на година от покупката. Инвестицията за ремонт възлиза между 20 хил. и 25 хил. евро. Купувачът трябва да плати всички такси по нотариалната сделка. За да започне ремонтът на имота, e нужно разрешително от строителния контрол в града, което се издава за около два месеца. В някои общини изискват купувачът да внесе депозит в размер на 5 хил. евро за период от три години, който след като реконструира къщата, се възстановява.", "date": "2019.09.15", "title": " Жилищата за 1 евро в Италия – (не)изгодна оферта"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%b8%d1%81%d0%ba%d0%b0%d1%85-%d0%b4%d0%b0-%d1%81%d0%b8-%d1%82%d1%80%d1%8a%d0%b3%d0%bd%d0%b0-%d0%be%d1%82-%d0%bf%d1%81%d0%b6-%d0%bd%d0%be-%d0%bd%d0%b5-%d0%bc/", "text": "Мощни освирквания белязаха завръщането на Неймар, най-скъпият футболист в света, в игра за ПСЖ. Бразилецът бе посрещнат на нож от собствените фенове в двубоя със „Страсбург“ от 5-ия кръг на Лига 1. През всички 90 минути нападателят бе хулен от трибуните при докосване на топката. Причина за напрежението между двете страни бе желанието на южноамериканеца да си тръгне през лятото в посока „Барселона“. Трансферът пропадна, поне до зимата. Но Неймар намери най-добрият начин да отвърне на привържениците – с победен гол в 90-ата минута за 1:0. Направи го след ефектен изстрел със задна ножица. В заключителните секунди Неймар вкара и второ попадение, но то бе отменено след намеса на видео асистент реферите.  „Бях подготвен за подобна реакция – призна след срещата героят. – Нямам проблем с това. През цялата си кариера съм бил освиркван. Но феновете трябва да се концентрират върху отбора, а не върху мен. Отсега нататък ще играя всеки мач така, сякаш е гостуване. В крайна сметка, хората, които ме освиркват, са същите, които се радват и на головете ми.“  А бразилецът бе откровен и по отношение на въпросите, свързани с неосъществения трансфер: „Всички знаят, че исках да напусна. Бях твърде ясен по темата. Направих всичко по силите си, за да се случи това, но клубът не ме пусна. Сега в съзнанието ми е изцяло фокусирано върху ПСЖ. Искам да е ясно, че не съм имал нищо срещу клуба или феновете“.  В класирането френският шампион е лидер с 12 точки, а „Страсбург“, отстранил „Локо“ (Пд) в Лига Европа, е в зоната на изпадащите с 3.", "date": "2019.09.15", "title": " Неймар: Исках да си тръгна от ПСЖ, но не ме пуснаха"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%b0-%d0%b3%d0%b5%d0%be%d1%80%d0%b3%d0%b8/", "text": "Предстои да се изясни механизмът на произшествието, това ще стане ясно от експертизите, заяви окръжният прокурор Маргарита Георгиева по повод катастрофата с председателя на НС Цвета Караянчева. Образувано е досъдебно производство, което е под наблюдението на районния прокурор Соня Александрова. Делото се води за престъпление по транспорта – чл.343, ал.1, б.“В“ от НК, но конкретната правна квалификация зависи от резултатите от експертизите. Предстоят разпити на двамата водачи и на свидетели. Към 16 часа огледът на място приключи и движението беше възстановено. Припомняме, че   по пътя Шумен-Силистра след 10:30 часа в неделя. Единствен пострадал от произшествието е Караянчева, която е със счупена раменна става, както самата тя написа няколко часа след произшествието във фейсбук и благодари на медиците от болницата в Шумен. Те пък разказаха пред „Труд“, че тя се държала изключително стоически и мъжки. „В началото решихме, че няма никаква травма, но после се изясни“, разказа медик, пожелал анонимност. В неделя и лекари, и полицаи отказваха подробности около инцидента. Минути след 15 часа при пълна дискретност Караянчева беше транспортирана с линейка до летището в Шумен, а оттам хеликоптер я откара в столицата. Инцидентът с колата на НСО станал на връщане от празненства в Силистра, две коли на службата пътували, а в първата с общо четири души на задната седалка се возела Караянчева. Към 10:39 часа е подаден сигнал в дежурната част на ОДМВР-Шумен, че на главен път Шумен–Силистра, на около 150 м след разклона за село Върбак е настъпил пътен инцидент. 31–годишна водачка на лек автомобил „Ауди А4″, на ляв завой навлязла в опесъчен участък, загубила контрол над колата и се ударила в насрещно движещ се „Мерцедес“, съобщиха от полицията в Шумен. Благодарение на бързата и точна реакция на шофьора на НСО са ограничени щетите от удара, съобщават от НСО. „Труд“ научи, че когато шофьорът на мерцедеса видял аудито навлязъл в банкета, за да избегне челен удар. Така мерцедесът е ударен от лявата страна. В „Ауди“-то заедно с водачката е било 10-годишното й момиченце и съпругът на 33 г. По неофициални данни тя е разказала, че е пътувала с не повече от 80 км/ч, поднесла се на завоя, видяла светлините на колите и се ударила в мерцедеса. Неговият шофьор е разказал, че карал с около 70 км/ч. Точно преди удара мерцедесът изпреварил ТИР и скоростта му не била висока, коментираха запознати. По техни данни мерцедесът е бил в своята лента за движение. Караянчева и детето са били транспортирани с линейка в шуменската болница, а там се оказало, че момиченцето не е пострадало и е освободено веднага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Окръжният прокурор Маргарита Георгиева за катастрофата с Караянчева: Експертизите ще изяснят механизма на произшествието"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%86%d0%b5%d0%bb%d1%82%d0%b0-%d0%b5-%d0%b4%d0%b0-%d0%bf%d1%80%d0%be%d0%bc%d0%b5%d0%bd%d0%b8%d0%bc-%d0%bf%d0%be%d0%bb%d0%b8/", "text": "Целта е да променим политиката на управление в София, а не да я оцветяваме в червено, синьо или лилаво. Това каза лидерът на БСП – София Калоян Паргов в предаването „Опорни хора“ по телевизия Bulgaria ON AIR. Според него в последните години хората изпитват отвращение от политическите партии, а европейските избори са им ударили шамар. И по тази причина всички трябва да си направят съответните изводи. „През последните две години ние си извадихме доста поуки от кампаниите, които водихме, и специално от последната, коментира той. – Това, за което аз винаги съм държал, е дори да сме критични, да бъдем позитивно критични. Крайностите отблъскват. Крайностите не са присъщи за Градската организация на БСП в София. Никога не сме водили този тип политика. ГЕРБ не са ни врагове, те са наши опоненти. Имаме различни политики и спорим с тях за политики, за посоките, в които да се развива София. Очевидно е, че София не може да се развива по техния начин повече“. Калоян Паргов не отрече онова, което е направено в града през последните 10 години. „Ние също подкрепихме изграждането на метрото, което започна още през 70-те години на миналия век и беше реализирано в мандата на кмета Фандъкова с решителната помощ на нашите европейски партньори, на европейската солидарност, коментира той. – Очевидно е обаче, че промяната чука на вратата. Още през януари обявих, че 2019-та ще е година на ново начало. Виждам, че и кметът Фандъкова е приела присърце това мое твърдение. И също говори за промяна. Но въпросът тук е за последните 10 години какво направи с екипа си. И защо не го смени по-рано, а се стигна до протестите и гражданските недоволства, до тази ниска оценка за работата на общината. Защо инфраструктурните проекти тръгват-спират, променят ги в движение, защо беше ремонтът на ремонта, контролът на контрола… Това показва липса на професионализъм и експертиза в общинската администрация“. Лидерът на БСП – София призова за пореден път кметът Фандъкова да излезе в отпуск по време на кампанията, която започва на 27-ми септември. „В нейни ръце и на нейно разположение е целият ресурс на Столична община. За да бъде честна, позитивна и прозрачна кампанията, тя трябва да излезе в отпуск, каза Калоян Паргов. – Само така ще бъде честно състезанието и ще бъдат създадени равни условия. Колкото до работата на действащия кмет – гледаме я вече 10 години“. Водачът на листата с кандидати на БСП за общински съветници в София се обърна и към строителите. „Чух, че от ГЕРБ повтарят постоянно една мантра и се опитват да я внушат на хората от строителния бизнес. Едва ли не, ако Мая Манолова и БСП спечелят изборите в София, строителството спирало, инвестициите секвали…, коментира Калоян Паргов. – Не! Нищо не спира! Продължава, но по друг начин, с друга регулация. Защото София има нужда от отваряне, а не от вклиняване – грешка, която допусна 30-годишната дясна политика“.", "date": "2019.09.15", "title": " Калоян Паргов: Целта е да променим политиката на управление в София, а не да я оцветяваме"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%be%d1%82%d0%b2%d0%b0%d1%80%d1%8f-%d0%bd%d0%be%d0%b2-%d0%b7%d0%b0%d0%b2%d0%be%d0%b4-%d0%b2-%d0%bf%d0%b5%d1%89%d0%b5%d1%80%d0%b0/", "text": "Бизнесменът Кирил Домусчиев отваря нов завод за производство на фармацевтични продукти и фуражни добавки. Общият размер на инвестицията в завода на Биовет Пещера е 300 милиона лева, като 200 млн. лв. от тях са финансирани със заем по плана „Юнкер“ през 2018 г. Производствените мощности разкриват над 200 нови работни места за висококвалифицирани работници и специалисти в сферата на биотехнологията, химията и инженерството. Проектът е част от стратегията на дружеството за растеж като фармацевтична компания, базирана в ЕС, оперираща на глобалните пазари. Успешното реализиране на тази инвестиция води до 50% увеличаване производственият и ферментационният капацитет на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Домусчиев отваря нов завод в Пещера\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bd%d0%b0-%d0%b1%d1%81%d0%bf-%d1%83%d1%82%d0%b2%d1%8a%d1%80%d0%b4%d0%b8-120-%d0%ba%d0%b0/", "text": "На провелото се днес заседание Националният съвет на БСП утвърди 120 кандидатури за кметове за предстоящите местни избори, съобщават от партията. Сред тях са кандидатурите в 13 областни града: Благоевград – Румен Томов;  Велико Търново – Весела Лечева;  Варна – проф. Анелия Клисарова;  Видин – Любомир Георгиев;  Враца – Момчил Младенов;  Габрово – Ивелин Николов;  Кърджали – Милко Багдасаров;  Ловеч – Радина Банкова;  Пловдив – Николай Радев;  Разград – Денчо Бояджиев;  Силистра – Момчил Неков;  Смолян – Стефан Сабрутев;  София – Мая Манолова. Припомняме, че на 3.09.2019г. Националният съвет на БСП утвърди кандидатурите на партията в  14 областни града: Бургас – Николай Тишев;  Добрич- Георги Петков;  Кюстендил – Здравко Милев;  Монтана – Илия Илиев;  Пазарджик – Благо Солов;  Перник – Станислав Владимиров;  Плевен – Илиян Йончев;  Русе – Пенчо Милков;  Сливен – Кольо Милев;  Стара Загора – Иван Върляков;  Търговище – Рая Матева;  Хасково – Коста Стоев;  Шумен – Венцислав Венков;  Ямбол – Катя Георгиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Националният съвет на БСП утвърди 120 кандидатури за кметове"}
{"url": "https://trud.bg/%d0%bf%d0%be%d0%b6%d0%b0%d1%80-%d0%ba%d1%80%d0%b0%d0%b9-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%b3%d0%be%d1%80%d1%83%d0%b1%d0%bb%d1%8f/", "text": "Пожар пламна в неделя следобед край столичния квартал „Горубляне”. Запалили са се сухи треви и храсти, предава  Жители на квартала сигнализират, че пламъците се приближават към жилищните блокове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Пожар край столичния квартал „Горубляне“\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%bb%d0%b0%d1%82%d0%b8%d0%bd%d0%be-%d0%b7%d0%b2%d0%b5%d0%b7%d0%b4%d0%b0-%d0%bf%d0%b5%d0%b4%d1%80%d0%be-%d1%81%d0%b0%d0%bd%d1%82%d0%b0%d0%bd%d0%b0/", "text": "Популярният танцьор и изпълнител на латино музика Педро Сантана беше звездата на тазгодишния фестивал на школата латинотанци „Un Beso” във Велико Търново. Организаторите на фиестата и треньори в „UN BESO art & dance center“ Дарина Георгиева, Иглика Иванова и Ваня Гьошева доведоха гръцката звезда с венецуелски произход Педро Сантана и превърнаха двудневния фестивал в истински празник на танцьори от цялата страна. Другите специални гости бяха Илия и Деси Илиеви и Ели от школата в София „Палетро денс спот“. Форумът тази година беше седми поред и се проведе точно в навечерието на първия учебен ден. За два дни пространството около паметника „Асеневци” се превърна в огромна танцова сцена. Фестивалът започна с уроци по зумба за деца. След това треньорът по зумба в Un Beso Борислав Иванов води урок за възрастни, който беше предназначен и за тези, които от години се занимават със забавната тренировка, и за начинаещи, които за първи път разбраха, че спортът под звуците на салса, меренге, регетон, бачата, кумбия, хип-хоп, ча-ча, ориентал, може да бъде истински вдъхновяващ. Веднага след демонстративната тренировка, започна и първото парти. В събота фестивалният ден започна с уроци на „Un beso“, на Деси, Ели и Илия и Педро Сантана. Вечерта продължи с шоу спектакъл, в който децата и тийн отборът на „Un beso“ показаха най-успешните и най-новите си хореографии. За публиката танцуваха малките възпитаници на хореографа Полина Кинова, както и момиченцата от групата по класически и модерен балет с ръководител Радина Митева. Фиестата завърши с латино парти под звездите, което събра на сцената около Конниците танцьори от цялата страна. Фестивалът на денс център „Un beso“ и тази година беше организиран с финансовата подкрепа на програмата „Изкуство и култура“ на Община Велико Търново.", "date": "2019.09.15", "title": " Гръцката латино звезда Педро Сантана дойде за фестивала „UN BESO fiesta“ в Търново"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%ba%d0%bc%d0%b5%d1%82-%d1%89%d0%b5-%d0%b8%d1%81%d0%ba%d0%b0-%d0%b2%d0%be%d1%82-%d1%81%d0%bb%d0%b5%d0%b4-365-%d0%b4%d0%bd%d0%b8/", "text": "Кандидатът за кмет на Шумен от ВМРО историкът доц.Стефан Минков смята, ако бъде избран, да поиска нов вот след 365 дни. Ако не получи одобрение за свършеното за една година, ще подаде оставка. Това стана ясно при представянето на кандидатурата му, за която в града дойде евродепутатът и зам.председател на партията Ангел Джамбазки. „Кандидатът ни е образован човек, доказал се в своето жизнено поприще, един от малкото в национален мащаб с подобна биография. Ние твърдо вярваме, че в политиката решенията трябва да се взимат от умни и образовани хора, а не от първични илитерати, които са попаднали случайно „, каза Ангел Джамбазки. Доц. Минков е преподавател по Нова обща история в Шуменския университет „Еп.Константин Преславски“ и общински лидер на воеводите. ВМРО ще имат канидат за кмет в София, листа за съветници и кметове на населени места. Също и в областните центрове Пловдив, Русе, Добрич, Велико Търново, Благоевград, Враца, Ямбол, Плевен, Стара Загора.", "date": "2019.09.15", "title": " Кандидат-кмет ще иска вот след 365 дни"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%be%d1%8f%d1%82-%d0%b2-%d0%b8-%d0%ba-%d1%80%d0%b5%d0%bc%d0%be%d0%bd%d1%82%d0%b8-%d0%bd%d0%b0-31-%d1%83%d0%bb%d0%b8%d1%86%d0%b8-%d0%b7%d0%b0-16-%d0%bc/", "text": "16 млн. лева ще вложи „В и К” – Сливен в реконструкция на водопроводната мрежа в Нова Загора, съобщиха от местната администрация. В строителните дейности са включени 31 улици в града. Списъкът е бил уточнен на среща между кмета Николай Грозев, проектантите и Асоциацията по В и К. Подобренията трябва да приключат до три години. Предвидени са и подобрения на пречиствателната станция. Това са първите по-сериозни В и К – ремонти в 25-хилядното градче. Мрежата е силно амортизирана на места, което е причина за чести аварии. Кметът на Нова Загора стана известен преди години с това, че бе сред първите общински управленци, които започнаха глобяват  водоснабдителното дружество заради невъзстановените улични настилки след отстраняването на авариите. Средствата за реконструкцията са осигурени по голям европроект на „В и К” – Сливен за над 80 млн.лева. По-голямата част от финансирането е предназначена за мрежата в Сливен, включително и за включването на новата пречиствателна станция за питейни води към водоснабдителната мрежа.", "date": "2019.09.15", "title": " Предстоят В и К – ремонти на 31 улици за 16 млн.лева в Нова Загора"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d0%b5-%d0%b7%d0%b0%d0%ba%d0%b0%d0%bd%d0%b8-%d0%bd%d0%b0-%d1%86%d1%81%d0%ba%d0%b0-%d0%bc%d0%be%d1%81%d0%ba%d0%b2%d0%b0/", "text": "Станислав Генчев, наставникът на „Лудогорец“, изрази увереност, че неговият тим има сили да поднесе изненадата срещу ЦСКА (Москва). Двата тима се изправят един срещу друг този четвъртък в Разград в среща от груповата фаза на Лига Европа.  „Да, започваме подготовка за двубоя с руския гранд – обясни Генчев след успеха с 2:0 над „Етър“ в Първа лига. – С треньорския щаб сме разучили съперника, остава да подготвим и футболистите за мача. ЦСКА е много добър отбор, но ние имаме своите шансове и вярвам, че можем да ги победим. Първо, „Лудогорец“ играе редовно в евротурнирите през последните години и има нужния опит. Съперникът пък разполага с 5-6 млади футболисти, които нямат участия в Европа. Ще се срещнат опитът срещу младостта и дано опитът да надделее.“  Генчев, който запазва 100% си актив в Първа лига, след като пое тима в края на август, коментира и новото попълнение Талеб Тауата: „Имахме нужда да вземем футболист на тази позиция. Налагаше се да преквалифицираме Манолев на този позиция, а там не му е много добре, въпреки че се справя със задачите. Надявам се Табата да придаде нужната класа на този пост.“  Израелският национал бе представен на феновете на „зелените“ непосредствено преди срещата с „виолетовите“. Бранителят, играл доскоро в „Айнтрахт“, взе №6.", "date": "2019.09.15", "title": " „Лудогорец“ се закани на ЦСКА (Москва)"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bc%d0%b5%d0%b4%d0%b8%d0%b9%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b2/", "text": "Оптимизиране на състава, ако е раздут “Бих подкрепил да се вдигне бюджета на БНТ, ако има нужда. Телевизията трябва да бъде оздравена”. Това заяви председателят на медийната комисия в парламента Вежди Рашидов. Според него може да има оптимизиране на състава, ако той е раздут. Реформата е промяна и на програмни схеми – нови програми, по-атрактивни, по-гледаеми. “БНТ трябва да излъчва един продукт, който да се консумира. Защо нещо да се излъчва, ако няма кой да го гледа. Дефицит, който е трупан години наред, не може да се оправи за пет минути”, допълни той.Относно скандала със спирането на сигнала на БНР и започналата проверка, Рашидов заяви, че улицата започва да кадрува, а отговорността се прехвърля само на ръководството на медиите.", "date": "2019.09.15", "title": " Председателят на медийната комисия в НС Вежди Рашидов: Бих подкрепил по-висок бюджет за БНТ"}
{"url": "https://trud.bg/%d0%b0%d0%b9%d0%ba-%d0%b4%d0%be%d0%bd%d0%b5%d1%81%d0%b5-%d0%bf%d1%8a%d1%80%d0%b2%d0%b8-%d0%bc%d0%b5%d0%b4%d0%b0%d0%bb-%d0%b7%d0%b0-%d0%b1%d0%be%d1%80%d1%86%d0%b8%d1%82%d0%b5-%d0%bd%d0%b8/", "text": "Айк Мнацаканян донесе първи медал за борците ни от световното в Нур-Султан (Казахстан), първа олимпийска квалификация. В малкия финал при 72-килограмовите на класическия стил асът ни се наложи над Михаел Видмайер (Германия), като измъкна успеха в последните секунди – 3:3. Категорията обаче е неолимпийска. Това е трето отличие за натурализирания у нас арменец след бронза на мондиала през миналия сезон, както и на Евро 2019. Същевременно Дейвид Димитров (67), Тарек Абдеслам (87) и Кирил Милов (97) останаха без олимпийски квоти.  Световният вицешампион Милов загуби още на старта от иранеца Сарави с 3:7, който не успя да стигне финал и българското участие приключи. Същата съдба имаше и №1 в Европа за 2017-а Тарек Абделслам. Натурализираният у нас египтянин се препъна пред бронзовия олимпийски медалист Денис Кудла (Германия) – 1:3. Две победи постигна Дейвид Димитров – над индиеца Маниш с 10:1 и американеца Колман – 5:0. Но на четвъртфиналите бе спрян от Беренюк (Дания) – 0:6. Съперникът му загуби в следващия кръг и Дейвид също отпадна. Утре на тепиха излиза капитанът Иво Ангелов (60), №1 в света и Европа от 2013-а, както и Даниел Александров (77 кг) и Милослав Методиев (130).   Снимка КОСТАДИН АНДОНОВ", "date": "2019.09.15", "title": " Айк донесе първи медал за борците ни"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%81%d0%b5-%d0%b2%d1%8a%d1%80%d0%bd%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d0%b2%d1%80%d1%8a%d1%85-%d0%b2-%d0%b1%d0%b0/", "text": "Испания се върна на световния връх в баскетбола след 13-годишна пауза. На финала в Пекин иберийците изиграха перфектно решителния мач срещу Аржентина, като взеха инициативата още в началото и не изпуснаха водачеството си до край – 95:75. Шестима играчи на шампионите вкараха най-малко по 11 точки, а топреализатор бе Рики Рубио с 20 точки. За аржентинците остана разочарованието, че за втори път не успяха да триумфират с титлата след загубения финал през 2002-а. Единственият път, в който те печелят златото, е през далечната 1950 г. Звездата на латиноамериканците Луис Скола пък изравни рекорда за най-много мачове на световни първенства – 41.", "date": "2019.09.15", "title": " Испания се върна на световния връх в баскетбола след 13 г."}
{"url": "https://trud.bg/%d1%84%d1%8e%d1%80%d0%b8-%d0%be%d1%81%d1%82%d0%b0%d0%b2%d0%b0-%d0%bd%d0%b5%d0%bf%d0%be%d0%b1%d0%b5%d0%b4%d0%b5%d0%bd-%d0%bd%d0%be-%d0%b1%d0%b5-%d0%be%d1%82%d0%ba%d0%b0%d1%80%d0%b0%d0%bd-%d0%b2-%d0%b1/", "text": "Бившият №1 в света Тайсън Фюри остава непобеден на ринга в тежка категория. Британецът стигна до неочаквано трудна победа срещу шведа Ото Валин, като изигра 12 рунда, оставили без дъх публиката на галавечер в Лас Вегас. А след последния гонг реферите дадоха предпочитаният си Циганския крал – 116:112, 117:111, 118:110). Фюри обаче слезе от ринга с два големи прорезни рани на лицето, отказа пресконференция и бе откаран в болница.  Неговият баща Джон Фюри предрече, че подобни травми биха сложили край на кариерата му. „Вероятно ще се наложи операция – каза той. – Ако зависеше от мен, бих изтеглил целия щаб…“  За Фюри това бе 29-и успех от 30 мача. Единственото му равенство е срещу Дионтей Уайлдър (САЩ) през 2018-а. Очаква се двамата да се бият отново през февруари догодина.", "date": "2019.09.15", "title": " Фюри остава непобеден, но бе откаран в болница"}
{"url": "https://trud.bg/%d1%80%d0%b8%d0%b1%d0%b0%d1%80%d0%b8%d1%82%d0%b5-%d1%81%d1%82%d1%80%d0%b0%d1%88%d0%b5%d0%bd-%d1%81%d1%83%d0%bb%d0%b3%d0%b0%d0%bd-20-%d0%b4%d0%bd%d0%b8-%d0%bd%d0%b5-%d0%bc%d0%be%d0%b6%d0%b5%d0%bc/", "text": "„20 дни морето е в хватката на сулгана. Не можем да влезем за риба, да проверим има ли паламуд.“  От бурното море се оплакаха рибарите по Южното Черноморие. През този сезон те ловят сафрид и вече проверяват дали на чепаретата им няма да се хване и „циганка“- малък паламуд, което ще е знак, че рибата е тук и расте. Според морските обаче, никакъв знак не им давал надежда за слука и добра паламудена есен. В други години уловът започва някъде от края на август и началото на септември, припомнят те. Сулганът, който им пречи да запърпорят с лодките в залива, е мощно подводно течение. Първо има ветрова вълна, после морето утихва и уж отгоре е спокойно, но отдолу течението копае ями и бушува. Затова и само през този месец морето взе три жертви- такава черна серия през есента не е имало в последните години.  В Ахтопол морските вълци се оплакват, че при тях има друго препятствие да влизат с лодките си за риба- „мелтем“- продължителна ветрпова вълна, която копае ями. Прогнозите са, че от вторник нататък вълните и теченията трябва да утихнат. Тогава ще настъпи часът на истината и ще се разбере има ли паламуд или не.  Риболовците чакат с най- голямо нетърпение именно този сезон през годината, защото уловът на паламуд е най- доходоносен. Поличбите за слука обаче са различни и непостоянни всеки път и никога не може да се разбере дали пасажите ще дойдат или не по нашите брегове. В същото време в Бургас изпратиха сезона с фестивал на рибата и виното през уикенда. На скарите цвърчаха сафрид, чернокоп, паламуд и сьомга, а мнозина любители- готвачи се представиха с рибена борба по собствена рецепта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Рибарите: Страшен сулган, 20 дни не можем да влезем в морето\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b4%d0%b0-%d0%bd%d0%b0%d1%83%d1%87%d0%b0%d1%82/", "text": "„Учителската професия е съзидателна професия, бих каза още, че е професия на бъдещето. Много професии ще изчезнат в следващите години, но е и учителската, заяви пред   министърът на образованието Даниел Вълчев. Апелирам към родителите да научат децата си да уважават учителите си, защото имаме една обща мисия – да направим децата знаещи и можещи, посочи още министърът. По думите му средната учителска заплата трябва да бъде 120% над средната за страната.“Основната задача на учителя е да се подготви за час, да мотивира децата за учене, т.е. чисто учебната и възпитателната част. За съжаление, живеем в свят, в който има мащабни предизвикателства, свързани с възпроизводството на неграмотността. Това предполага много повече работа с родителите, която учителите не могат да свършат сами“, каза още Красимир Вълчев. По думите му в това трябва да се включат както родителите, така и институциите, но вече са изтървани няколко поколения. „Ограничихме отпускането на семейни и социални помощи, за по-дълго време се спират дори и енергийните помощи. Помощите за първи клас ще се дават на две части, като втората ще бъде обвързана с посещаемостта в училище. Назначили сме и над 200 медиатори“, обясни още министърът на образованието. Той съобщи още, че тази година първокласниците ще са над 60 000. За външното оценяване министърът посочи, че това не е матура или елиминаторен изпит. Той служи само за целите на анализа на системно ниво – на ниво училище и отделен ученик, обясни министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Министър Вълчев: Родителите да научат децата си да уважават учителите"}
{"url": "https://trud.bg/%d1%87%d0%b5%d1%80%d0%b5%d0%bd-%d0%bf%d0%b5%d1%82%d1%8a%d0%ba-%d0%b2-%d1%82%d1%83%d1%80%d0%b8%d0%b7%d0%bc%d0%b0/", "text": "80 фирми предлагат почивки  Подготвят изгодни оферти само за новото изложение Ексклузивни резервации с отстъпки ще могат да закупят всички столичани и гости на София по време на най-новото туристическо изложение, което ще се проведе на 29 и 30 ноември в НДК. Панаирът ще е ориентиран изключително към крайните клиенти, а задължително условие за участващите компании ще е да представят поне една оферта с намаления, която да обявят само за събитието. „Очакваме, фирмите да представят изгодни предложения за зимни ваканции, ранни записвания за лято 2020 г., за новогодишните и коледни празници, сватбени и младежки пътувания и абитуриентски балове”. Това обясниха организаторите на TravelExpo пред „Труд”. Намаленията могат да достигнат и до 50 на сто, особено за записванията в последния момент, обясниха Радослав Русев, Антон Пенев и Димо Желев. Освен оферти за ваканции от-до, ще се предлагат и допълващи услуги или екстри към пакетите. Датите на изложението не случайно са съобразени и с набиращия популярност у нас „черен петък”, който през тази година се пада на 29 ноември. Традицията за пазаруване с огромни намаления в последния работен петък на ноември тръгва от САЩ, но през последните години стана популярна и у нас. Концепцията на изложението е всички участващи фирми да показват продуктите си на еднакви щандове, така че фокусът да е върху ваканциите, които се предлагат, а не върху представянето. Затова и всички работни пространства ще са с еднаква големина от 6 квадратни метра и ще бъдат предварително сглобени, за да не се занимават туристическите компании с несвойствена дейност. В първото издание на търговския панаир се очаква оферти да представят около 80 туристически компании, а посетителите през двата дни да достигнат минимум 5000 души. За по-лесна достъпност на потенциалните туристи е избрана и локация в сърцето на София – Националния дворец на културата.", "date": "2019.09.15", "title": " Черен петък в туризма\t"}
{"url": "https://trud.bg/%d0%b4%d0%be%d0%bc%d0%b0%d1%82%d0%b8%d1%82%d0%b5-%d0%be%d1%82-%d0%bf%d0%be%d0%bb%d0%b5%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d1%81-11/", "text": "Вдига се цената и на дини и пъпеши  Доматите, отглеждани на полето поскъпват с 11,6 на сто на едро, показват данните на Държавната комисия по стоковите борси и тържищата (ДКСБТ). На едро през изминалата седмица те са се търгували при цена от 1,06 лв./кг. Въпреки повишаващата се цена обаче стойността им е значително по-ниска от същия период преди година, когато полските домати са вървели по 1,31 лв./кг на едро. И докато отглежданите на открити площи домати поскъпват, събратята им от парниците поевтиняват с 8 на сто и вече се продават срещу 1,38 лв/кг на едро, показват данните на ДКСБТ. Те също са били значително по-скъпи преди година, когато са стрували на борсите по 2,10 лв/кг.  През изминалата седмица са поскъпнали дините и пъпешите, съответно с 14 на сто и с 18,8 на сто. Сред продуктите, чиято цена се е нараснала на едро в периода 9-13 септември са още оранжерийните краставици, корнишоните, зеления пипер, тиквичките, зелето, картофите и бананите. Поскъпват незначително още каймата, пилешките кренвирши, замразеното пиле, скумрията, киселото мляко, маргарина, кравето сирене, кашкавала, яйцата, олио, брашно и леща, показват още данните на ДКСБТ. Сред храните, които поевтиняват най-значително на борсите и тържищата през изминалата седмица освен оранжерийните домати са зрелият кромид лук, маслото, ябълките и лимоните.", "date": "2019.09.15", "title": " Доматите от полето поскъпват с 11%\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b8%d0%bb%d0%b8%d0%b5%d0%b2-%d1%86%d0%b5%d0%bb%d1%82%d0%b0-%d0%bd%d0%b8-%d0%b5-%d0%b2%d1%81%d0%b5%d0%ba%d0%b8-%d0%bc%d0%b0%d1%87-%d0%b4%d0%b0-%d0%bf/", "text": "   – Всички в клуба направихме така, че за „Локомотив“ да се говори. Вече ни гледат по съвсем различен начин. Вдигнахме летвата, върнахме се в Европа по добър начин. Започнахме да вкарваме повече и да играем резултатен футбол. Оттук нататък пътят за нас е светъл. Ако продължаваме по този начин, можем да говорим за постоянство и да се превърнем във фактор.  – Със сигурност той е в основата на промяната. Плод е на взаимна работа. Футболистите вникнаха по най-добрия начин в идеите. Целият клуб – от ръководството до последния играч вдигнахме летвата и започнахме да изглеждаме по начин, който отива на „Локомотив“. За това как играе един отбор, на първо място носи отговорност треньорът.  – Както го виждам всеки ден. Наистина нещата се наредиха – исторически финал срещу градския съперник „Ботев“, победа след изключително красив гол. Не само аз, но и всеки участвал от нашия отбор във финала, ще се сеща с усмивка на уста в следващите години. Беше наречен Финалът, защото много трудно може да се повтори такъв пловдивски дуел в сърцето на София. Почти пълни трибуни на „Васил Левски“ и изключителен празник, в който бяхме от печелившата страна. Това беляза началото на възхода.  – С усмивка. Но единствено „Левски“ срещу ЦСКА щеше да събере повече зрители. И „Локомотив“, и „Ботев“ са сред топ отборите що се отнася до история и фенска маса. Направихме един празник за футбола в България. Да събереш над 20 хиляди зрители на български мач си е постижение, имайки предвид реалността в родния футбол в последните години.  – Със сигурност. Това беше първи трофей за мен. Да нося лентата на любимия отбор, в който съм израснал срещу градския съперник. Нещата се подредиха перфектно. Имал съм доста неприятни мигове, но и много приятни. На преден план изпъква влизането в Екстракласата с „Висла“ (Плоцк), когато бях в Полша. Това също е ярък спомен, защото тогава съживихме един нелош отбор, който вече четвърта година се утвърждава в елита. Тогава целият град празнуваше с нас и имаше шествие.  – Да, бях на шествието, както и може би 30 хиляди пловдивчани бяха на площада. Нещата започнаха като на шега, отборът беше наново сформиран от Едуард Ераносян. Изобщо не се афишираха амбиции за титла, но постепенно „Локомотив“ започна да мачка във всеки един двубой. Доколкото си спомням, в първите шест кръга победи всеки, а в седмия загуби първи точки в „Надежда“. И вече след 8-9 кръг започна да се говори, че „Локомотив“ е реален претендент, имайки предвид, че и „Левски“, и ЦСКА буквално бяха пометени на „Лаута“. На полусезона се говореше, че Локомотив е реален претендент за първото място. С благодетел като Георги Илиев, лека му пръст, с финансова стабилност, с футболисти, които тепърва изгряваха, но в последствие направиха страхотни кариери. Получи се сплав между отбор и треньор. Тази титла беше изключително заслужена, защото претендентите наистина бяха победени безапелационно. На шампионския мач на „Герена“ бях на лагер с юношеския национален отбор. И може би от 20 хиляди в София, само аз съм стискал палци „Локомотив“ да победи. Помня, че бях във фитнеса на „Герена“ и не можах да доизживея тръпката на този мач. Беше невероятна еуфория в града, която се помни вече 15 години и ще се помни още.  – Аз лично изживях две сътресения в клуба. Най-осезаемо беше след кончината на Георги Илиев. Човекът даваше всичко за отбора и всеки един в тима беше доволен. Аз тепърва прохождах във футбола, но съм слушал истории как той дава мило и драго за играчите. В последствие имаше голяма нестабилност. Точно дойде човек, който също внасяше някаква стабилност в лицето на Александър Тасев, лека му пръст и на него. След като и той си отиде, също имаше сътресение. В течение на годините в различни периоди съм изживял доста тежки моменти с „Локомотив“. Вижда се, че от години наред няма финансова стабилност. Няма човек, който да каже, че е тук за дълги години напред. Сега се надяваме, че „Локомотив“ е намерил точния човек и за в бъдеще ще продължава да израства.  – Като цяло моите наблюдения са същите. Просто човекът обича футбола, обича „Локомотив“. След войната с фенове доста от тях започват да виждат, че нещата се движат в правилната посока. Не може да се направи отбор за една година. Аз съм от 12 месеца тук и виждам единствено израстване не само на терена, но и на организационно ниво. „Локомотив“ е стабилен отбор както от организационна и финансова гледна точка, но и започва да показва по-добри игри. В последните месеци феновете също започнаха да се връщат на стадиона. Собственикът винаги е казвал, че първата му цел е да напълни „Лаута“ почти за всеки мач. Тази година вече го постигнахме няколко пъти, което си е вид победа.  – Първият път беше през 2003 г. Заедно с Ники Михайлов бяхме поканени на проби в „Саутхемптън“. Той се представи по-добре. Имаше някакъв интерес, но не се стигна до подпис. След една година вече и след едни много силни квалификации за мен са ме гледали скаути на „Челси“. Дойде факс в клуба, но си мислех, че е някаква шега, не можех да повярвам. Тогава се представих добре и имаше конкретна оферта към Георги Илиев, но не се разбраха страните. За един 15-16-годишен юноша е наистина уникално да излезе от българската реалност и да види как се работи в едни от най-добрите школи при най-добрите условия. Съжалявам, че нещата не се получиха, защото за един български футболист, колкото по-рано излезе в чужбина, шансът да се развие и да направи по-голяма кариера се увеличава в пъти.  – Като цяло смятах, че е добра крачка за мен. Знаем какви трансфери се осъществяват, след като направиш добри игри за ЦСКА. Доказано във времето е, че от там най-лесно се отива в силен отбор. Имаше интерес и от „Левски“, но бях твърдо решен, че ако ще напускам „Локомотив“, ще отида в ЦСКА. Тогава треньор беше Любо Пенев, но точно преди да подпиша, той се скара с феновете и напусна отбора, за което много съжалявах. Дойде румънският специалист Йоан Андоне и още от първия ден показа, че не ме желае в тима. Изкарах един лагер в Турция, бях преотстъпен на „Миньор“ и след това се върнах за половин година под ръководството на Павел Дочев. Той пък изкара само два месеца. Дочев бе единственият треньор, който показа, че харесва качествата ми и държи да играя. След това за шест месеца се смениха четирима треньори. Просто не получих шанс. Не казвам, че вината не е и в мен, но реално не получих възможност да покажа на какво съм способен. Исках по най-бързия начин да затворя тази страница и да гледам в друга посока.  – Първата и най-основна разлика е инфраструктурата. В Полша от 16 отбора, 14 са с чисто нови стадиони. Ходят редно по 10 хиляди зрители на мач. Маркетинг, реклама – всичко е в пъти на по-високо ниво и се доближава много повече до западния футбол, отколкото до този по тези ширини. Тук имаме няколко стадиона, за които дори не можем да кажем, че са хубави, а просто стават. Там е удоволствие да си закараш семейството, всяка една арена е почти чисто нова. Иначе като ниво на футбол първенствата са доста сходни. И там има няколко отбора, които са малко по-напред от другите, но като цяло всеки може да победи всеки, докато тук „Лудогорец“ е осем пъти подред шампион. Там това го няма.", "date": "2019.09.15", "title": " Димитър Илиев: Целта ни е всеки мач да пълним „Лаута“"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bc%d0%b5-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b7%d0%b0-%d1%81%d1%8a%d1%82%d1%80%d1%83%d0%b4%d0%bd%d0%b8/", "text": "Ще бъде подписано Споразумение за сътрудничество между България и Индонезия. Това каза вицепремиерът и министър на външните работи Екатерина Захариева след срещата си с министъра на външните работи на Република Индонезия Рътно Марсуди. „Тази визита ще бъде придружена не само от срещи между външните министри и президент, но и от бизнес форум, на който ще се подпише Споразумение за сътрудничество между България и Индонезия. Много се радвам, че посрещам първата жена външен министър на Индонезия“, посочи Захариева. По думите й след 2018 година търговията между двете страни се увеличи със 150%, а за първите месеци на 2019 година с над 300%. „Това е крайно недостатъчно според възможностите между двете държави. Както се разбрахме днес, следващото заседание на смесената икономическа комисия между двете правителства в началото на следващата година в София ще доведе до удвояване на този стокообмен в следващите години“, каза още Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Подписваме споразумение за сътрудничество с Индонезия"}
{"url": "https://trud.bg/%d1%81%d0%be%d0%bb%d0%be%d0%bc%d0%be%d0%bd-%d0%bf%d0%b0%d1%81%d0%b8-%d0%bf%d1%80%d0%b5%d0%b1%d1%80%d0%be%d0%b8-%d1%80%d1%83%d1%81%d0%ba%d0%b8%d1%82%d0%b5-%d1%88%d0%bf%d0%b8%d0%be%d0%bd%d0%b8/", "text": "Големият въпрос е, че в България има руски шпиони. В посолството те са 68. Извън руското посолство са над 100 под пагон. А колко не са под пагон, не се знае. Има и американски шпиони. Те са акредитирани към ДАНС, към ГДБОП, към МВР. Това са партньорски служби, дошли да работят заедно с България. Това коментира Соломон Паси по повод шпионския скандал. “Има руска шпионска мрежа, силно активирана при сделката с Ф-16. Депутатите, които поискаха оставката на Каракачанов, са на работа към руското разузнаване. Руският шпионаж се бори с този на Запада. Едната битка е с дезинформация и фалшиви новини”, обясни още той. Според Паси ръководител на руския шпионаж в България е руският посланик. “Русофилията е платена в България, тя не е по любов. Има обективни данни за това коя държава кое геополитическо направление обича. Колко от нашите деца учат на Запад и колко в Русия? В Русия учат 418 деца, а на Запад над 12 000 студенти. За работа са издадени над 100 000 визи на български студенти. А кажете ми къде е тази русофилия у нас?”, коментира още той. “Ако имаме дупе да се опълчим на руското разузнаване можеше да изгоним руски шпиони около аферата Скрипал. Трябваше да привикаме руския посланик и да го изритаме. Той може да бъде обявен за персона нон грата. И това е дипломатически ход, който имаме право да използваме”, заключи Паси.", "date": "2019.09.15", "title": " Соломон Паси преброи руските шпиони\t"}
{"url": "https://trud.bg/%d1%88%d1%83%d0%bc%d0%b5%d0%bd-%d0%b3%d1%80%d0%b0%d0%b4%d0%b8-%d0%bd%d0%be%d0%b2-%d1%81%d1%82%d0%b0%d0%b4%d0%b8%d0%be%d0%bd-%d1%81-13-000-%d0%bc%d0%b5%d1%81%d1%82%d0%b0-2/", "text": "След изграждането на многофункционалната зала “Арена”, Шумен ще има и нов стадион за близо 13 000 зрители и размери на спортния терен (68 на 105 м) по стандартите на ФИФА и УЕФА. Идейният проект за спортния комплекс, който ще се гради на мястото на рушащия се стадион “Панайот Волов”, беше представен пред шуменската общественост. “Имам уверението и обещанието на министър-председателя, че средства ще бъдат осигурени от Министерски съвет”, каза кметът Любомир Христов. Той припомни, че за зала “Арена Шумен” с министерско постановление са дадени 8,5 млн. лв. За новото съоръжение, от което шуменци имат нужда, сумата е между 12 и 14 млн. лв. Две от старите и опасни трибуни ще бъдат съборени и изградени отново. Северната ще се реновира, обясни арх.Калоян Колев от студио “АТЕК-ВД” при представянето. Предвидено е изграждане на обслужваща административно-офисна сграда с търговски помещения на партера. Настоящият колодрум ще се превърне в паркинг. Ще се обнови съществуващото тренировъчно игрище, към него ще има обслужващи постройки и тренировъчна зала. По бул. “С. Велики” към стадиона ще се изгради пешеходен надлез, който ще го свързва удобно с “Практикер” и строящите се до хипермаркета магазини. “Целта беше да имаме идеен проект, да го обсъдим със представители на спортната общественост, да запознаем шуменци, да вземем под внимание тяхното мнение и евентуално да направим корекции, ако се налага. След това вече можем да започнем да работим и по техническото задание”, обясни Христов.", "date": "2019.09.15", "title": " Шумен гради нов стадион с 13 000 места"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-435-%d1%88%d0%ba%d0%be%d0%bb%d0%b0-%d0%b8-13-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b0-%d1%81-624-%d0%bc%d0%bb/", "text": "Ремонтите са приключили в три от вузовете  Ремонти за 624 млн. лева текат в 435 училища, детски градини и комплекси, както и 13 университета в 112 български общини. Те ще получават нова модерна визия и оборудване, а парите се осигуряват от Оперативна програма “Региони в растеж” 2014-2020 г., съобщиха от регионалното министерство. Над 203 000 ученици, студенти, деца, преподаватели и непедагогически персонал ще се обучават и работят в обновена учебна среда. По този начин министерството подпомага учебните заведения да станат иновативни и подкрепя професионалното образование. С близо 54 млн. лв. се реновират сградите на 13 висши училища. Ремонтите са завършени напълно в три от тях – Технически университет – София, Лесотехническия университет и Медицински университет – София. В 39-те най-големи града се инвестират близо 387 млн. лв. в 121 училища и 104 детски градини. В тях освен нови фасади, покрив и дограма, се подменя и оборудването, внедрят се модерни системи за енергийна ефективност, обучение и преподаване. На места са изградени нови салони, площадки,както и асансьори за лица в неравностойно положение. В 28-те по-малки общински центрове се ремонтират 37 училища, 19 детски градини и 5 общински детски комплекса с общо 23,6 млн. лв.", "date": "2019.09.15", "title": " Обновяват 435 школа и 13 университета с 624 млн. лв."}
{"url": "https://trud.bg/%d0%b2%d0%be%d0%b9%d1%81%d0%ba%d0%b0%d1%82%d0%b0-%d0%ba%d1%83%d0%bf%d1%83%d0%b2%d0%b0-4-%d0%b2%d0%b8%d1%82%d0%bb%d0%be%d0%b2%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b0/", "text": "Военният министър Красимир Каракачанов пусна нова обществена поръчка за доставка на леки витлови учебно-тренировъчни самолети. Заявката е за 4 самолета на стойност 2,5 млн. лв. без ДДС. Освен машините в нея е включено и закупуване на авиационо-техническо имущество, консумативи и разходни материали, осигуряващи експлоатацията на самолетите за не по-малко от 400 ч. нальот на самолет за 1 г. или общо 1600 ч. за четирите. Предвижда се и доставка на инструменти за обслужване на техниката, на контролна и измервателна апаратура и литература. Цената включва и обучение на 4 летци – инструктори и 10 инженери и техници. Самолетите са предназначени основно за обучение на курсантите от военно-въздушното училище. Сега те се учат да летят на витлови самолети “Пилатус”, като ВВС разполагат с 6 броя. Заключителният етап от подготовката преди завършването на военното училище вече е на учебни реактивни самолети Л-39, като в наличност също са 6 броя.", "date": "2019.09.15", "title": " Войската купува 4 витлови самолета\t"}
{"url": "https://trud.bg/%d0%bf%d0%b0%d0%b4%d0%bd%d0%b0-%d0%b4%d0%b6%d0%b0%d0%ba%d0%bf%d0%be%d1%82%d1%8a%d1%82-%d0%b2-6-%d0%be%d1%82-42/", "text": "Джакпотът в 74-ия тираж на играта „Тото 2 – 6 от 42“ в размер на 676 386 лева беше спечелен тази вечер. Късметлията е от град Стара Загора. Джакпотът в играта стартира от нови 300 000 лева и се очаква в четвъртък да достигне 320 000 лева. За следващия тираж в четвъртък печалбите ще достигнат общо 6 060 000 лева. Джакпотът в играта 6/49 ще бъде 2 500 000 лева. В играта 5/50 сумата е до 3 000 000 лева, а в Тото Джокер – 30 000 лева. Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са: „Тото 2 – 6 от 49” – 43, 36, 19, 45, 46, 15; Печалби от играта: Има трима късметлии, които са познали пет от шестте печеливши числа и всеки от тях печели по 9 211 лева. „Тото 2 – 5 от 35”, първо теглене – 16, 35, 30, 15, 8; второ теглене – 30, 19, 18, 22, 17; Печалби от играта: Във второ теглене на играта един щастливец е познал печелившата комбинация и печели 23 194 лева. „Тото Джокер”, 3-те двойки позиции и цифри – 3/5, 5/5, 6/5; Печалби от играта: Двадесет и девет късметлии са познали комбинацията от позиции и цифри като всеки от тях печели по 1 041 лева. „Тото 2 – Рожден ден“ – 30 (година), 8 (месец август), 4 (дата), 7 (неделя – ден от седмицата); Джакпотът в играта се очаква да достигне 34 000 лв. за тиража в четвъртък. „Тото 2 – 6 от 42” – 23, 11, 29, 34, 4, 40 + 20 (допълнително число за Втори тото шанс на играта – „Пари плюс“); Печалби от играта: Има седем щастливци щастливци, които са познали пет от шестте печеливши числа и печелят по 1 633 лева. За следващия тираж наградният фонд в „Пари плюс“ ще достигне сумата от 10 000 лева. „Тото 2 – Зодиак” – 15, 2, 46, 35, 13 + 9 (зодия стрелец); Печалби от играта: Има един щастливец, който е познал четири от петте печеливши числа и зодията към тях, и печели 5 000 лева. Печелившите числа в игрите Втори тото шанс на „Тото 2 – 5 от 35” и Втори тото шанс на „Тото 2 – 6 от 49“, които бяха изтеглени в петък, 13 септември, за 73-ия тираж, са: „Втори тото шанс“ на „Тото 2 – 6 от 49“ – 16, 6, 20, 15, 8, 27 + 13; (допълнително число); „Втори тото шанс“ на „Тото 2 – 5 от 35“ – 26, 31, 25, 19, 34 + 1, 5; Печалби от играта: Двама късметлии от град Кърджали спечелиха по 10 000 лева. В тях участваха всички играни комбинации за играта „Тото 2 – 5 от 35” и „Тото 2 – 6 от 49“ за предходния 73-и тираж без допълнителен залог. Утре, 16 септември ще бъдат изтеглени печелившите комбинации за 74-ия тираж. Във Втори тото шанс на играта „Тото 2 – 6 от 49“ печалбата ще достигне до 100 000 лева плюс чисто нов автомобил, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана Диана Хаджиева, която спечели 600 лева, защото беше по-бърза и съобразителна от своя съперник Стоян Иванов, който си тръгна с награда от 500 лева. В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на   и да проследят дали някой от тях няма да бъде определен чрез жребий за участие на живо в предаванията по БНТ – четвъртък или неделя. Печалбата е до 1 000 лева. Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата  .", "date": "2019.09.15", "title": " Падна джакпотът в „6 от 42“"}
{"url": "https://trud.bg/35-%d0%bc%d0%be%d1%82%d0%be%d1%80%d0%b8%d1%81%d1%82%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d1%83-%d0%bd/", "text": "Полицията призова да сме внимателни 35 мотористи са загинали от началото на годината по пътищата в страната. Други 346 са ранени. Това сочи статистиката на МВР. Днес за четвърта поредна година се почита паметта на починалите мотоциклетисти. От началото на годината до 31 август 2019 г. са станали 408 катастрофи с участието на мотористи. През миналата година 30 рокери са загубили живота си. “Мотоциклетистите са сред уязвимите участници в движението по пътищата. Никога водачите на леки и товарни автомобили не бива да забравят, че придвижващите се с мотоциклети не са защитени като тях. Каските, нагръдниците и наколенките не могат да се сравняват със здравината на купето. Затова при разминаване, шофьорите на коли и камиони трябва да следят за безопасна странична дистанция”, казаха от Националната полиция.", "date": "2019.09.15", "title": " 35 мотористи са загинали по пътищата у нас"}
{"url": "https://trud.bg/%d0%bd%d0%b0%d0%b9-%d1%81%d1%82%d1%80%d0%b0%d1%85%d0%be%d1%82%d0%bd%d0%b8%d1%82%d0%b5-%d0%b4%d0%b2%d0%be%d0%b9%d0%ba%d0%b8-%d0%be%d1%82-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8/", "text": "Толкова много двойки се събират в най-великите медицински сериали. В „Нощна смяна“, „Анатомията на Грей“ и „Доктор Хаус“ любовта винаги е във въздуха и никой не е в безопасност. Хирурзи, сестри, парамедици и пациенти, всички падат жертви на тази заразна болест. Независимо колко много дезинфектант за ръце използват, любовта винаги ще ги открие. Мередит и Дерек са толкова основна част от „Анатомията на Грей“, че когато Дерек умира в сезон 11, хората са ужасени как ще продължи сериалът без тях двамата като двойка. Очевидно Мередит е силна жена и не се нуждае от мъж, така че сериалът си е супер (дори на моменти по-добър!) и без най-обичаната си двойка. Ако беше възможно, зрителите с удоволствие щяха да стоят и да гледат до края на живота си как Джулиан Маргуляс и Джорд Клуни се взират любовно един в друг в „Спешно отделение”. Тринайсет от „Доктор Хаус” разполага с ограничено време, заради сериозната диагноза, която получава. Но това не спира Форман да направи всичко по силите си, за да подобри здравето й. Връзката на двамата често е доста бурна, но и страстна и представя някои от най-затрогващите сцени в сериала. Ти Си и Джордан в „Нощна смяна” имат дълго и трудно минало. Не е тайна, че те са най-любимата романтична двойка в сериала. Ти Си е готиният бунтар, с когото всеки би искал да бъде. А Джордан е заслужаващата пълно доверие героиня със златно сърце. Но времето, което Ти Си прекарва в Афганистан променя не само него, но и тяхната любов. Обречената любовна история доктор-пациент, на Изи и Дани, помага на „Анатомията на Грей“ да се върне отново към ранните си дни. Химията между тях е толкова осезаема, а трагичният край така очевиден, че не е възможно човек да не се увлече по техния романс. Кристина и Бърк в „Анатомията на Грей” са заедно само от около два сезона, преди той да реши да я зареже на сватбения им ден, но те толкова добре се допълват и са прекрасна част от сериала, заради което много хора остават шокирани от раздялата им. Понякога най-добрата любовна история е резултат на най-необичайните обстоятелства. Грегъри Хаус и Доминика Петрова са с доста голяма възрастова разлика и известна езикова бариера, но след като Хаус излиза от затвора, връзката им се развива в нещо наистина затрогващо и емоционално. Люк и Аби в „Спешно отделение” преживяват сериозни възходи и падения във връзката си – алкохолизъм, разделени един от друг, изневяра. Въпреки трудностите те не се отказват и както Аби казва на Люк, след като оцеляват когато ги вземат за заложници, „Аз осъзнах, че ако можем да преминем през това, може би можем да се справим с всичко.“", "date": "2019.09.15", "title": " Най-страхотните двойки от медицинските драми"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%b7%d0%b0-%d0%bd%d0%be%d0%b2%d0%b8%d1%8f-%d0%b7%d0%b0%d0%b2%d0%be%d0%b4-%d0%b2-%d0%bf%d0%b5%d1%89%d0%b5%d1%80%d0%b0-%d1%81-%d1%82%d0%b0%d0%ba/", "text": "Кирил Домусчиев публикува в профила си във фейсбук изявление по повод  . Той заяви, че се гордее с постигнатото. „Колеги, приятели и партньори, гордея се с това, което построихме! С такива проекти връщаме България сред развитите индустриални държави в света. И е в Родопите, където хората имат нужда от такива инвестиции. Това създава не само работни места, но и високоплатени специалисти. Инвестиция на зелено, която е поредното ни постижение. Очаквам ви на празника ни утре!“, написа Домусчиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Домусчиев за новия завод в Пещера: С такива проекти връщаме България сред развитите индустриални държави в света"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-4/", "text": "Възрастен мъж от Русе загина при пожар в дома си. Огънят пламнал на четвъртия етаж в жилищен блок в квартал „Дружба” 1 днес по обяд, предава  . Мъжът живеел сам. Съседи разказаха, че след като видели силния дим, се опитали да му помогнат, и дори разбили вратата. Мъжът обаче отказал да излезе. От страх да не пострадат, живеещите във входа напуснали сградата. Три пожарни автомобила гасиха пламъците. Има нанесени щети и върху съседните апартаменти. Причините за инцидента тепърва ще се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Възрастен мъж загина при пожар в дома си в Русе"}
{"url": "https://trud.bg/%d0%bf%d0%b5%d1%82%d1%80%d0%be%d0%bb%d0%bd%d0%be%d1%82%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d0%bd%d0%b0-%d1%80%d0%b8%d1%8f%d0%b4-%d1%81%d0%bd%d0%b8%d0%b6/", "text": "Цените скачат, САЩ отвориха стратегическите си резерви Иран отхвърли американските обвинения  Цените на петрола на световните пазари се очаква да започнат рязко да растат с отварянето им днес, след нападението срещу двете най-големи петролни рафинерия на Саудитска Арабия в събота, което снижи наполовина всекидневната продукция на страната, предадоха световните агенции. Официално подкрепяните от Иран бунтовници от племето Хути в Йемен, които от години се сражават срещу водената от Рияд арабска коалиция за контрол над страната поеха отговорността за „широкомащабната операция с участието на 10 дронове срещу съоръженията” на държавната компания „Арамко”. Според някои експерти цената на черното злато може да скочи с 5 до 10 долара при отварянето на пазарите днес, докато според други до края на деня стойността може да достигне до 100 долара, при официална цена за сорта „Брент” в петък от 60,22 долара за барел. След нападението срещу двете най-големи съоръжения за преработка на енергийни суровини в Саудитска Арабия, страната обяви, че дневното є производство на петрол е спаднало с 5,7 млн. барела, докато това на природен газ с 2 млрд. кубически метра. Рияд и Вашингтон веднага обвиниха Иран за нападението, настоявайки че то не е било извършено от територията на Йемен, докато Техеран отхвърли твърденията като „абсурдни”. САЩ от своя страна обявиха че отварят част от стратегическите си петролни резерви, за да имат готовност да компенсират възможен недостиг.", "date": "2019.09.15", "title": " Петролното производство на Рияд снижено двойно\t"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d1%81%d1%82%d1%80%d0%b0/", "text": "Имунизации разпореди здравното министерство в Пловдив, Пазарджик, Сливен и Бургас Кампанията приключва на 5 октомври Случаите на морбили в страната от началото на годината до сега станаха 1157 по информация на Националния център по заразни и паразитни болести. Те са с 1149 повече в сравнение със същия период на миналата годна, когато са били регистрирани едва осем души с инфекциозното заболяване, познато още като дребна шарка. Заради незатихващата зараза Министерството на здравеопазването разпореди преди броени дни извънредни имунизации в областите Пловдив, Пазарджик, Бургас и Сливен. В Пазарджик на 37 лекарски практики са раздадени 2000 ваксини, както и предписания за издриване на рискови групи. Те обхващат семейства и в ромските махали във Велинград, Пещера, Септември, Панагюрище, Ракитово. Изпратени са уведомителни писма до областния управител, кметовете на общини, РЗОК и председателя на Сдружението на общопрактикуващите лекари за област Пазарджик. В Пловдив извънредната имунизационна кампания срещу морбили е насочена към деца от 18 месеца до 8-годишна възраст, които са от уязвими групи. За тях са осигурени около 5000 дози ваксини. За повече от половината от заболелите малчугани в областта – 55.4% има данни за имунизация срещу морбили. Извънредната кампания ще приключи на 5 октомври, а целта є е спешни мерки за недопускане по-нататъшно разпространение на болестта на територията на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Извънредни мерки срещу морбили в страната\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-482/", "text": "Караянчева отърва кожата в катастрофа край Шумен Шефката на парламента е със счупена раменна става. Шофьорът на НСО избегнал по-тежки последици.           Виртуални обиколки изместват автомобилните изложения Зрителите пестят време и средства, но намаляват ползите за местните икономики. Автосалоните са повод и за протести – „Капитал и пазари“ с Димитър Чобанов.           Успокойте топката, глупаци! Целта на ГЕРБ е чрез всякакви скандали да вбие клин между левицата и десницата в София – „ТВ Панорама“ с Иван Гарелов.         Коктейл “Септември” – кметове, протести и шпиони Ситуация „всички срещу ГЕРБ“ носи риск от възраждане на модела „всички на трапезата“, който помним от времето на Софиянски – анализ на д-р Борислав Цеков.           Днес очакваме учителят да вдъхнови децата да учат Имаме поколение, което по-трудно се мотивира. Изграждаме още кабинети с интерактивно обучение, казва министърът на образованието и науката Красимир Вълчев в интервю за „Труд“.           Зелен цесекар Силует на кандидата за кмет на София на “Партия на зелените” Тончо Токмакчиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Вижте акцентите в броя на вестник „Труд“ в понеделник, 16 септември 2019"}
{"url": "https://trud.bg/%d0%ba%d0%b0%d1%80%d0%b4%d0%b8%d0%be%d0%bb%d0%be%d0%b3-%d0%bc%d0%b0%d0%bc%d0%b8-%d0%bf%d0%b0%d1%86%d0%b8%d0%b5%d0%bd%d1%82%d0%b8-%d1%87%d0%b5-%d1%81%d0%b0-%d0%b1%d0%be%d0%bb%d0%bd%d0%b8-%d0%bf%d0%be/", "text": "Кардиолог в областната болница в Пазарджик поставя стентове не само на болни, но и на здрави пациенти. Той е получил заплата от 57 000 лева за януари. За последващите месеци възнаграждението му също е приблизително такова. Това показа разследване на Васил Иванов за  Д-р Петър Лазов е един от тримата инвазивни кардиолози в лечебното заведение. Той поставя стентове по безкръвен метод на хора със сърдечни проблеми. Заплащането за този труд навсякъде в страната е между 4000 и 8000 лева, дори в частните болници. Някои от светилата в сърдечната хирургия получават и по 12 000 лева. Здравната каса заплаща на болниците 4 500 лева за тази процедура, а лечебните заведения дават до 15% от тези пари на лекаря, който я извършва. Според източници на Нова телевизия в случая в Пазарджик директорът на болницата дава на д-р Лазов близо 50%. Така той получава по около 2 000 лева за 30-минутната интервенция.  По информация на медията, за да взема още повече пари, д-р Лазов извършва процедурата буквално на „конвейер“ и вижда нужда от поставяне на стент на всеки пациент, дошъл на преглед при него. Слагал стентове и на напълно здрави хора, като ги заблуждавал, че имат стеснение на кръвоносен съд в сърцето. Екипът на „Неделята на NOVA” провери наистина ли е така и направи експеримент. Сдоби се с коронарография на подставен, напълно здрав човек. Коронарографията е изследване, при което в кръвта се поставя цветно вещество и след това с апарат се прави видеозапис на кръвоносните съдове на сърцето и се вижда дали някъде има стеснение и дали има нужда от поставянето на стент. Коронарографията бе показана на няколко водещи специалисти от столични болници и те бяха категорични, че в сърцето на „пациента” няма стеснение на нито един кръвоносен съд. Светилото в кардиологията и кардиохирургията у нас – проф. Генчо Начев, директор на кардиологична болница „Св. Екатерина“ потвърди, че проблеми със съдовете в сърцето на човека няма. Проф. Начев бе категоричен, че поставянето на стент на здрав човек крие сериозни рискове за здравето му: „Когато се слага стент на здрав съд, тогава този съд се уврежда и се вреди на пациента“. След това „пациентът” отиде на преглед при д-р Лазов. В частния му кабинет, където той също преглежда срещу заплащане, със скрита камера отиде и жена, която се представи за съпруга на подставеното лице. Виждайки коронарографията, медикът заявява, че на мъжа трябва да се постави стент на дясната артерия. „Дали ще сложа един стент или 2 стента, не мога да ви обещая“, казва д-р Лазов. Вече пред камера д-р Лазов отрече да получава 57 000 лева месечна заплата от пазарджишката болница, както и това, че поставя стентове на здрави сърца. При срещата си с д-р Лазов журналистът Васил Иванов попита д-р Лазов колко струва колата му, той от своя странна отказа да отговори на въпроса. Кардиологът отрече да е казвал, че на подставеното лице трябва да бъде сложи стент. „Казал съм, че ако има нужда, ще се сложи стент“, заяви той. „Ако вие гледате по телевизията такъв човек бихте ли използвали думата мошеник?“, попита журналистът Васил Иванов. „Не се смятам за мошеник“ – отговори д-р Лазов. Кардиологът също така многократно заяви, че не си спомня точната сума на заплатата, която получава. Как реагира директорът на лечебното заведение д-р Васил Вълчев на разкритията на Нова телевизия и защо под ръководството му се извършват безобразията ще бъде показано в продължението на разследването в „Неделята на NOVA” на 22 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Кардиолог мами пациенти, че са болни, поставя стентове на здрави сърца\t"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%89%d0%b5-%d0%b1%d1%8a%d0%b4%d0%b5-%d0%be%d0%bf%d0%b5%d1%80%d0%b8%d1%80%d0%b0%d0%bd%d0%b0-%d1%81%d1%8a%d1%81%d1%82%d0%be%d1%8f%d0%bd/", "text": "Цвета Караянчева влиза в операционната зала на болница „Лозенец“, за да бъде оперирана, състоянието й към момента е стабилно, съобщи на брифинг проф. д-р Любомир Спасов, след като председателят на парламента катастрофира по пътя Шумен-Силистра. „Приключиха изследванията на г-жа Караянчева. Сега я качваме в операционната. Има фрактура на лява раменна става и тя трябва да бъде оправена“, допълни проф. Спасов. Тя бе транспортирана от Шуменската болница с хеликоптер. Когато пристигна ѝ бяха направени всички видове изследвания- скенер, магнитен езонанс, ехография на коремни органи и други, обясни Спасов. На въпрос какво е наложило транспортирането ѝ с хеликоптер, той заяви, че никой не може да се ориентира какво е било състоянието ѝ след катастрофа, дали има вътрешен кръвоизлив или не. „Тук направихме скенер на главата, шийните прешлени. В спешни ситуации това се преценява на място. Аз я видях тук. Тя беше в стабилно състояние, но с много силна болка по време на транспорта. Обезболихме я и я изследвахме. Възстановяването на г-жа Караянчева сега зависи от много фактори, но предполагам, че до рамките на един месец тя ще бъде абсолютно възстановена и трудоспособна. По мои данни тя е единственият пострадал в катастрофата“, каза още той.", "date": "2019.09.15", "title": " Караянчева ще бъде оперирана, състоянието й е стабилно\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bd%d0%b0%d1%88%d0%b8-%d1%81%d0%ba%d0%b0%d1%87%d0%b0%d1%87%d0%b8-%d1%81-%d0%bf%d0%be%d0%ba%d0%b0%d0%bd%d0%b8-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "Двама от най-добрите ни състезатели в тройния скок – Александра Начева и Момчил Караилиев получиха покани да участват на световното в Доха в края на месеца. Националите останаха близо до норматива. Шампионката от младежките олимпийски игри има 14,13 м това лято, а изискването за мондиала е 14,20 м. Само 2 см пък не достигнаха на Караилиев за норматив – 16,93 м (16,95). “Толкова съм щастлива, ще бъде невероятен опит за мен и кой знае…може да има изненади“, заяви тя в инстаграм. Все още Момчил не е потвърдил участието си. А Ивет Лалова разкри, че нейният треньор Роберто Бономи очаква на световното тя да бяга по-силно от 22,45сек, резултат с който тя спечели титлата на балканиадата в Правец преди две седмици.", "date": "2019.09.15", "title": " Двама наши скачачи с покани за световното"}
{"url": "https://trud.bg/%d1%82%d0%be%d0%bd%d1%87%d0%be-%d1%82%d0%be%d0%ba%d0%bc%d0%b0%d0%ba%d1%87%d0%b8%d0%b5%d0%b2-%d0%bf%d1%80%d0%b8%d0%b5%d0%bc%d0%b0%d0%bc-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80/", "text": "„Нормално е в политиката да има хора от различни професии. И актьори, и журналисти, и адвокати, и учители. Политиката е за всички. Приемам кандидатурата си не толкова като политически ангажимент, а като гражданска позиция. Ангажирам съм към „Партия на зелените”. Това заяви пред   актьорът Тончо Токмакчиев, който също влезе в битката за местния вот. Той допълни, че бързо се е съгласил да се кандидатира за кмет на София. „Причината е, че това, което ми предлагат не противоречи на моите принципи и възгледи”, поясни Токмакчиев. От програмата на партията става ясно, че ще се борят столицата ни да бъде град без пластмаса. „Науката и технологията се развиват. Надяваме се, че в най-скоро време ще бъде измислен нов начин за преработка на пластмасови изделия”, каза още актьорът. Той заяви, че не харесва някои методи в сегашното управление на столицата. „Проблемите на ул. „Граф Игнатиев” не бяха толкова сериозни. Нещата бяха пресилени. Създаде се излишно напрежение”, поясни Токмакчиев. Той коментира и отношенията си със Слави Трифонов. „Двамата не сме се виждали, откакто пътят ни се раздели. Не сме съперници. Пожелавам му успех”, каза още Тончо Токмакчиев. Той допълни, че му предстои дълго турне в САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.15", "title": " Тончо Токмакчиев: Приемам кандидатурата си не толкова като политически ангажимент, а като гражданска позиция"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d1%81%d0%bf%d1%80%d1%8f-%d0%bf%d0%be%d0%bb%d0%b5%d1%82%d0%b0-%d0%bd%d0%b0-%d0%be%d1%80%d0%b4%d0%b0%d0%b1/", "text": "Стойчо Младенов и неговият „Кайсар“ записаха престижна победа с 2:0 като гост на „Ордабаси“ в двубой от 26-ия кръг на елита в Казахстан. Отборът на българския специалист надви третия във временното класиране с попадения на Куле Мбомбо още преди почивката. Водещият сайт в страната “Sports.kz” окачестви като изненадващ успеха на гостите. С него „Кайсар“ спря и победната серия на съперника от четири поредни двубоя и сведе до минимум шансовете на тима от град Шимкент за шампионска титла. Лидер остава „Тобол“ с 55 точки, а бившият клуб на Георги Дерменджиев е с 49. „Кайсар“ на Стойчо Младенов пък се утвърди в шестицата четири кръга преди края на сезона. През октомври тимът на Екзекутора ще играе и финал за Купата на Казахстан срещу „Атирау“.  В друг двубой от същия кръг „Шахтьор“ (Караганди), предвождан от Николай Костов, пропусна да отмъкне точка като гост на действащия шампион „Астана“. Тимът на българския специалист поведе през първата част, но допусна пълен обрат за 2:1 след почивката. „Шахтьор“ остава седми в класирането.", "date": "2019.09.15", "title": " Стойчо Младенов спря полета на „Ордабаси“"}
{"url": "https://trud.bg/%d0%b4%d0%b5%d0%b9%d0%b7%d0%b8-%d0%bb%d0%b0%d0%bd%d0%b3-%d0%bd%d0%b5%d0%b6%d0%bd%d0%b0%d1%82%d0%b0-%d0%bb%d0%b5%d0%b9%d0%b4%d0%b8-%d0%bd%d0%b0-%d0%b1%d0%be%d0%ba%d1%81%d0%b0/", "text": "Като малка се изкушава от леката атлетика Не й е било лесно в началото от спортните обувки да се качи на високите токчета На 30 август 2019 г. в Сан Франциско българката Десислава Кирова – Дейзи Ланг получи приза за пионер нa женския професионален бокс. Това се случи, след като през 2017 г. името на първата българка, европейска и световна шампионка по бокс, беше записано със златни букви в историята на женския бокс в света и беше официално въведена в Залата на славата в САЩ. Тогава тя не успя да присъства, затова церемонията по награждаването є се състоя на 30 август. “Пътят ми е бил много тежък, изпълнен с много трудности, страдания, вяра в себе си – сподели развълнувано Деси при приемането на наградата. – Благодаря на всички, които повярваха в мен и ме подкрепиха в този тежък момент: на първия ми треньор по бокс Милчо Милев, който ме вдъхнови и показа, че б оксът е интелигентен спорт; на Михаел Тим, с когото станах европейска и световна шампионка в Германия; на Емануел Стюарт, с когото тренирах в Америка. Благодарна съм на моя менажер, на моя пиар, на моя партньор в живота, на приятели и познати. Без вашата подкрепа също нямаше да съм тук тази вечер. Тази награда е не само за мен, а и за България!” Тя прослави името на България и на българския шампионски дух в един спорт, където участието на жени преди нея беше тема табу. Проправи пътя на женския профи бокс като първата българка, европейска и световна шампионка, и една от първите професионални боксьорки в Европа, заедно с Регина Халмих. Преди да започне професионалната боксова кариера, Деси се занимава с бойни изкуства и е шампионка по таекуон до, карате, кик-бокс. Успехите в спортната кариера є дадоха възможност да се снима в екшъни, реклами в Холивуд, както и да дава интервюта, да коментира боксови мачове, да бъде мотиватор и вдъхновител на младото поколение. Детството на Деси преминава в Кърджали, където живее до III клас, след което се премества в София, където е родена. Завършва с отличие 39-то училище в “Младост 2”, а после – кинезитерапия в НСА. Шампионският є дух и спортен талант проличават още когато е в Кърджали. “Бях родена да бъда спортист, имах страшно много енергия като дете, затова баба ми и дядо ми ме заведоха на стадиона и ме записаха на лека атлетика, за да тичам, да си изразходвам енергията”, смее се Дейзи. Тя продължава да спринтира и след като се премества в София – на стадион ЦСКА, сега”Българска армия”. Предричат на талантливата Деси бляскаво бъдеще като лекоатлет, но когато е на 18 години, решава, че не й се занимава професионално с това. “И до ден днешен обичам да бягам. В онзи момент обаче се чувствах много потисната. Казваха, че съм талант в леката атлетика и една част от мен искаше да продължа пътя, да стана световна шампионка в този спорт, а друга част искаше да се занимава с други неща”, споделя Дейзи. Още когато е на 5 годинки, си представя как ще стане шампионка по бокс, но тогава това й изглежда като неосъществима мечта. Всъщност когато е в VII клас, се записва нa джудо за 2 месеца, докато не вижда по телевизията демонстрация по таекуон до. “Източните бойни изкуства повдигат духа, тренират не само физиката, но и психиката ти, в онзи момент имах нужда да се почувствам психически по-стабилна. Обикалях залите и от всяко бойно изкуство вземах това, което ми харесва и ми помага в моя стил на игра, – споделя Дейзи, – до момента, в който срещнах Милчо Милев. Тогава той беше треньор на “Локомотив София” и на младежкия национален отбор по бокс. Изглеждаше ми като професор, много интелигентен и добър човек”. Милев я вдъхновява и насърчава да тренира бокс. Показва й, че това е техничен и интелигентен спорт, че човек трябва да мисли, когато се боксира, и че в него много важна е защитата, а не само атаката. Тя споделя с бате Милчо (както го наричат всички) детската си мечта да стане шампионка по бокс. В началото той се опитва да я разубеди, защото знае колко труден ще е пътят є. По това време още никой в България не е чувал за женски бокс… Но като вижда, че тя не се отказва и тренира упорито, започва да я я подготвя. “Времената бяха много трудни тогава и с моя треньор ходихме да тренираме и в други спортни зали, но никой не искаше да се занимава с женски бокс. Затова по принуда трябваше да замина за Германия, където се беше разчуло за този спорт заради световната шампионка Регина Халмих”, спомня си Деси. В Германия нашето момиче се състезава в 3 категории – “лек петел” (52 кг), “петел” (53,5 кг) и “супер петел” (55,5кг). Заради трудно произносимото й име германците я кръщават Дейзи Ланг – “дългата”, защото е висока 170 см. Този период от живота си тя свързва не само с много трудности, но и с много звездни моменти, защото от там тръгва бляскавата й кариера. “За разлика от другите спортисти, на които менижърите или федерациите им уреждаха боксовите срещи, както и ги продаваха от един отбор на друг, аз трябваше сама да се боря и да намирам хората, с които работех”, споделя Деси. Тя ще запомни завинаги датата 17 юли 1999-та, когато реализира детската си мечта – за първи път става световна шампионка в Дюселдорф, но преди това е била и няколко пъти европейска шампионка по бокс. Тя защитава световната си титла 10 пъти. След успешна кариера заминава за Америка. “Славата вече ме отегчаваше – споделя тя. – Постигнах всичко в спорта и просто исках да започна нов начин на живот. Напуснах “фронта” в правилния момент. Харесваше ми прекрасният климат на Калифорния – вечно лято, без да е прекалено горещо и слънце през цялата година. Освен това там живееше моят приятел.” В Америка Деси започва живота си отначало, но на друго ниво и е желан гост навсякъде в Холивуд. В началото не иска и да чуе за залата по бокс, но след 3-4 месеца апетитът є за тренировки се връща. От самото начало на престоя є обаче “много неща започват да я намират, без тя да ги е търсила”. Канят я на боксови мачове във Вегас. Снима се в няколко екшъна, където прилага техники от източните бойни изкуства.  “В Америка аз не започнах от нулата, а от едно много по-високо ниво. Наистина американците ценят кадрите, които идват, и без да съм търсила или планувала нещо, изникнаха участия в шоута, реклами, филми. Много от знаменитостите в Холивуд ми дадоха идея да ги тренирам, защото обичат бокс”, споделя Дейзи. Казва, че познава известни личности в спорта, актьори, музиканти, но рядко използва думата “приятели”. “Приятели сме с Арнолд Шварценегер, когото познавам от много години и ме е подкрепял по време на спортната ми кариера, тренираме заедно понякога. С Долф Лундгрен също сме приятели. Изобщо хубавото в спортните среди е, че имаш възможност да се срещаш с много различни хора по цял свят и се правят хубави контакти.” Едно от любимите занимания на Деси е да води семинари по самозащита за деца, жени, полицаи, а също и мотивационни лекции на всякакви теми, свързани с личностната реализация. “В моя личен живот аз нямам нищо общо с образа от ринга. Дори съм много по-чувствителна и по-суетна от жените, които не се занимават с такива спортове”, споделя дамата. Заради нейната елегантност и сексапил милионите є фенове в цял свят я наричат Daisy “The Lady” Lang. Нежната лейди на бокса развенчава мита, че боксьорките са мъжкарани. Признава обаче, че никак не є е било лесно в началото от спортните обувки да се качи на високите токчета, да носи елегантно официалните тоалети на многобройните светски събития, на които е канена.  “Доста по-късно се научих да ходя на високи токчета и в рокля, отколкото другите жени. За мен спортът беше на първо място и докато другите тийнейджъри ходеха по дискотеки и си живееха живота, аз тренирах в залата и бях под режим. Спомням си, съпругата на моя мениджър ми слагаше книга на главата, за да се науча да ходя изправена…”, разказва през смях дамата. Днес тя живее в Лос Анджелис “близо до морето”, не уточнява къде. Обича да прекарва свободното си време сред природата. Признава, че и до ден днешен в нея все още се борят две същности – на авантюристката, любителка на екстремното, която обикаля Щатите на мотор или скача с парашут, и на почитателката на културата и историята, която обожава театъра и мюзикълите. “Такъв човек съм – комбинация от противоположности – както обичам да спя на палатка сред природата, така също обичам да бъда елегантна, като присъствам на модни ревюта и разни светски събития”, споделя през смях Дейзи. “И на края като пожелание за читателите на вестник “Труд” бих искала да цитирам едно стихотворение от моето детство, което винаги ме е вдъхновявало, казва дамата: “Бъди щастлив и вярвай в Доброто,  но твърдо знай, животът е Борба,  макар че малко повече е злото,  което съществува по света…  Но Радостта е още по-голяма,  когато се постига с много Труд.  Утъпкани пътеки вече няма,  човек самичък търси своя път”.", "date": "2019.09.15", "title": " Дейзи Ланг – нежната лейди на бокса\t"}
