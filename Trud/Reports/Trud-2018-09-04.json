{"url": "https://trud.bg/%d0%bd%d0%be%d0%b2-qr-%d0%ba%d0%be%d0%b4-%d1%81%d1%82%d0%be%d0%bf%d0%b8%d1%80%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0%d1%82%d0%b0-%d1%81-%d1%86%d0%b8%d0%b3%d0%b0%d1%80/", "text": "Промените ще бъдат в сила от 20 май 2019 г. Нов QR код върху кутиите с цигари ще помогне на митниците в борбата с контрабандата. Този код ще се дава от БНБ и ще стане задължителен от 20 май 2019 г. Чрез сканиране на кода с мобилния си телефон всеки човек ще може да провери къде и кога е произведена всяка кутия с цигари и дали за нея е платен акциз. Промяната е част от пакета с изменения в данъчните закони, пуснат за обществено обсъждане от Министерството на финансите. С директива на ЕС е въведено задължение всички потребителски опаковки на тютюневи изделия, произведени или внесени в ЕС, да бъдат маркирани с уникален идентификатор. Генерирането на този уникален код трябва да се извършва от трета, независима страна. За целта всяка държава от ЕС трябва да определи този издател на уникални идентификатори. Той ще отговаря за генерирането и издаването на уникални номера за всяка кутия с цигари и за големите транспортни опаковки. За България се предлага “издател на идентификатори” да бъде печатницата на БНБ, която при необходимост ще може да ползва и подизпълнители. Така и БНБ реално ще влезе в контрола върху търговията с тютюневи изделия. Основна цел на маркирането на кутиите с цигари е тяхното проследяване по веригата на доставка, както и разрешаване на проблема с незаконната им търговия. За осигуряване на по-ефективен контрол и минимизиране единичната цена на уникалните кодове, е предложено печатницата на БНБ да отговаря за издаването на кодовете и за цигарите, произведени в друга държава от ЕС, но предназначени за българския пазар. В кода върху кутиите с цигари първите цифри ще показват кой е производителят, следващите ще посочват марката цигари, на коя машина и кода са произведени. Като освен цифри, които ще може да се разчитат с човешко око, кодът ще се отпечатва и в QR вариант. БНБ първо ще раздаде уникални кодове на всички производители на цигари. А след това периодично ще им отпуска номера за производството на определени марки. Всички това ще става електронно. Дава се и възможност, когато се внасят малки количества тютюневи изделия, уникалните номера да се дават на хартия като те ще бъдат лепени върху кутиите във фабриката, където се произвеждат. В ЕС ще има обща база данни с всички издадени уникални кодове (ID номера), а Агенция “Митници” ще има достъп но нея.   Правила за колекционери на алкохол Слагат стикери върху уникални бутилки Въвеждат ясни правила за колекционирането на алкохол и пури. При закупуване или получаване на бутилирани алкохолни напитки или ограничени серии пури с колекционерска стойност, които подлежат на облепване с бандерол, но нямат стикер за платен акциз в страната, ще трябва да се подаде уведомление до митническото учреждение по местонахождение на обекта/помещението, където ще се съхраняват стоките, предлагат от МФ. Уведомлението ще се подава предварително и не по-късно от деня на закупуване/получаване на акцизните стоки. В 7-дневен срок акцизните стоки ще се въвеждат в данъчен склад за поставяне на бандерол. При изтичане срока на валидност на бандерола, нов няма да се поставя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Нов QR код стопира контрабандата с цигари\t\t\t"}
{"url": "https://trud.bg/%d0%be%d0%b1%d0%be%d1%80%d1%83%d0%b4%d0%b2%d0%b0%d1%82-%d0%b0%d0%b2%d1%82%d0%be%d0%b1%d1%83%d1%81%d0%b8%d1%82%d0%b5-%d1%81-%d0%ba%d0%be%d0%bb%d0%b0%d0%bd%d0%b8-%d0%b8-%d0%ba%d0%b0%d0%bc%d0%b5%d1%80-2/", "text": "Дават 6 месеца да изпълнят условията Транспортните фирми ще трябва да оборудват автобусите си с колани и камери. Това предвиждат промени в Закона за автомобилните превози, които Комисията по регионална политика в парламента гласува вчера. Фирмите ще имат шест месеца, след влизането в сила на закона, за да се снабдят с техниката и предпазните колани. “Дебатът за коланите е на дневен ред, въпреки че превозвачите твърдят, че не могат да оборудват старите си автобуси с камери и колани, но според нас са нужни радикални мерки, като тези”, категоричен бе депутатът Александър Ненков от ГЕРБ, който е един от вносителите на предложението. По думите му санкции за пътуване без колани ще има както за водачите, така и за пътниците. А транспортна фирма я грози глоба от 3000 лв., ако не е оборудвала автобусите си с нужната техника и предпазните средства. Водачът ще трябва да плати глоба от 500 лв., ако не е пуснал камерата да записва или изобщо липсва такава. Изискването за обезопасителни колани няма да се прилага при специализиран превоз по маршрути с еднопосочна дължина до 30 км, но само ако са по междуселски пътища, извън републиканската пътна мрежа. А камерата ще бъде поставена отстрани на водача, така че да следи пътя. Ненков коментира и тол системата, като напомни на всички шофьори, че винетните стикери ще могат да се заменят с електронни до 31 януари 2019 г. Това важи и за леките автомобили и тировете. Уикенд винетки ще има със сигурност от началото на следваща година, каза той, но все още не е ясен обхватът и цената им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Оборудват автобусите с колани и камери\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b8%d0%bd%d0%b4%d0%b8%d0%b9%d1%81%d0%ba%d0%b8-%d0%ba%d0%be%d0%bb%d0%b8-%d1%83-%d0%bd%d0%b0%d1%81/", "text": "Нова марка коли стъпва на българския пазар и ще бъде показана на  “Ауто сити Пловдив 2018”, част от Международния технически панаир, който ще се проведе от 24 до 29 септември. Посетителите ще могат видят за първи модели на “Махиндра”, автомобилният гигант на Индия. Дилъри на автомобили и автобуси на световни производители ще участват в изложението. То има атрактивна визия, пресъздаваща градската среда с улици, маркировка и пътни знаци. 30 модела ще бъдат на разположение на желаещите да ги пробват в тест драйв зоната. Един от гостите на  изложението ще има възможност да спечели награда – лека кола.  ", "date": "2018.09.04", "title": " Пускат индийски коли у нас"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d0%b8%d1%85%d0%b0-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%b1%d0%b8%d0%b2%d1%88-%d1%80%d0%b5%d0%b4%d0%bd%d0%b8%d0%ba-%d1%81%d1%8a%d1%81-17-%d0%bd/", "text": "Бивш редник от формирование в община Русе бе изправен пред Военния съд в Сливен за това, че на 10 април бил заловен в русенско село за управлява лек автомобил „Пежо 307“ в срока на принудителното отнемане на шофьорската му книжка, съобщиха от съда. В съдебното производство били разкрити шокиращи данни от биографията на подсъдимия като системен нарушител на Закона за движение по пътищата и други нормативи. Бившият военнослужещ имал шофьорска книжка от 2006 година. През 2016 г. подал документи за подновяването й, но не отишъл да я вземе от КАТ заради 12 неплатени глоби за 740 лева. Те му били наложени в резултат на 17 нарушения на пътя, 11 съставени акта и 9 – наказателни постановления, 2 заповеди за принудително прилагане на административни мерки. Междувременно продължил да кара колата си. През следващите две години бил залавян да шофира без застраховка „Гражданска отговорност“, за което временно му била отнета книжката. След това причинил катастрофа с материални щети и избягал от местопроизшествието. Когато го издирили, установили, че произшествието е станало в срока на отнемането на книжката. Пътните полицаи го накарали да я получи срещу подпис. Била издадена заповед за принудително прилагане на административни мерки, с които бил задължен да си плати глобите, вече нараснали на над 1000 лева и книжката му отново била отнета. Военният съд е посочил в мотивите си, че действията на бившия редник, повечето – умишлени, са пример за „престъпна упоритост“. В същото време у него се е създало чувство за безнаказаност, тъй като не са му били потърсени глобите. Пред Темида той е бил изправен за последното си нарушение: шофиране на автомобил с отнета книжка, за което съдът му е наложил 1800 лева глоба. Решението може да бъде обжалвано пред апелативната инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Изправиха пред съда бивш редник със 17 нарушения на пътя, 11 акта, неплатени глоби за над 1000 лева и бягство от местопроизшествие"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b5-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d0%b3%d1%80%d1%83%d0%bf%d0%b0-%d0%bc%d0%b8%d0%b3%d1%80%d0%b0%d1%86%d0%b8/", "text": "Операция на служители от дирекция „Вътрешна сигурност“ в МВР е проведена днес под ръководството на Окръжна прокуратура в ОДМВР-Кърджали. В момент на получаване на подкуп от български гражданин с двойно гражданство е задържан служител на група „Миграция“ в областната дирекция, съобщиха от пресцентъра на МВР. Образувано е следствено дело по чл. 302 във връзка с чл.301 от Наказателния кодекс под наблюдението на прокурор от Окръжна прокуратура. Продължават неотложните процесуално-следствени действия по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Задържан е служител на група „Миграция“ в ОДМВР-Кърджали"}
{"url": "https://trud.bg/%d1%82%d0%b8%d1%80-%d0%bf%d0%be%d0%ba%d1%80%d0%b8-%d1%81-%d1%86%d0%b8%d0%bc%d0%b5%d0%bd%d1%82-%d1%85%d0%b0%d1%81%d0%ba%d0%be%d0%b2%d1%81%d0%ba%d0%b8-%d0%b1%d1%83%d0%bb%d0%b5%d0%b2%d0%b0%d1%80%d0%b4/", "text": "Тир разсипа близо тон цимент на хасковски булевард, информира  . Часове наред движението остана блокирано. Товарът на камиона не е бил добре укрепен. На завой част от торбите с цимент се разсипали по платното. Шофьорът опитал да ги събере и ги разкъсал. Пътят беше разчистен и измит едва в късния следобед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Тир покри с цимент хасковски булевард"}
{"url": "https://trud.bg/%d1%80%d0%b0%d0%b7%d1%80%d1%83%d1%88%d0%b8%d1%85%d0%b0-%d0%b5%d0%bc%d0%b1%d0%bb%d0%b5%d0%bc%d0%b0%d1%82%d0%b8%d1%87%d0%bd%d0%b0%d1%82%d0%b0-%d0%b7%d0%b0-%d1%81%d0%be%d1%84%d0%b8%d1%8f-%d1%81%d0%bb/", "text": "Емблематичната за бохемата на София сладкарница „Феята“, на булевард „Цариградско шосе“ вече е в миналото. През целия ден багери рушат известното заведение. До дни теренът ще е напълно разчистен и подготвен за строителство, съобщи БНТ. Още през юли стана ясно, че собствениците на имота са подали уведомление до район „Средец“ за събарянето му. „Феята“ е построена в края на 50-те години по проект на арх. Васил Вълчанов, който е проектирал и целия квартал „Яворов“. Тя беше любимо място на артисти, художници, писатели и журналисти. Плановете са на нейно място да има бизнес сграда с ресторант. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Разрушиха емблематичната за София сладкарница „Феята“"}
{"url": "https://trud.bg/%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%bf%d1%80%d0%be%d0%bd%d0%b8%d0%ba%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81/", "text": "Областната епизоотична комисия заседава по повод регистрираното огнище на болестта африканска чума по свинете в с. Тутраканци, общ. Провадия, област Варна. За недопускане проникването на болестта на територията на област Бургас Комисията разпореди редица мерки. Кметовете и кметските наместници в срок до 14.09.2018г. трябва да актуализират списъците на собствениците и броя на отглежданите свине и да предоставят копия от същите на официалните ветеринарни лекари по общини. Служителите от Агенцията по храните ще разпространят информационен лист за превантивните мерки, които собствениците следва да предприемат. Това се прави с цел свиневъдите да бъдат предварително и напълно осведомени за цялата клинична картина, начините за предпазване и евентуалните последствия при установяване на заболяването. Стопаните трябва да засилят мерките за биосигурност и при съмнение за заболяването да уведомят незабавно ветеринарния лекар на съответната община. Забранява се изхранването на отглежданите свине с кухненски отпадъци и отпадъци от депа. Гранично-инспекционният ветеринарен пункт ще засили контрола по извършване на дезинфекция на транспортните средства влизащи в страната, както и контрола за внос на неразрешени хранителни продукти. По думите на специалистите заболяването е агресивно, затова и разпоредените мерки трябва да се спазват изключително стриктно. Комисията призовава всички стопани независимо от броя на животните, които отглеждат да ограничат тяхното движение и да спазват стриктно инструкциите на ветеринарните власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Мерки срещу проникването на африканска чума по свинете влизат в сила в област Бургас"}
{"url": "https://trud.bg/%d0%be%d1%81%d0%bd%d0%be%d0%b2%d0%b8%d1%82%d0%b5-%d0%bd%d0%b0-%d0%b3%d0%be%d0%bb%d1%8f%d0%bc%d0%b0-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%bd%d0%b0-%d1%81/", "text": "Археологически проучвания във вътрешността на късноантичната и средновековна крепост „Туида“ в Сливен разкри основите на голяма административна сграда, съобщи археологът Николай Сираков, ръководител на разкопките и директор на Регионалния исторически музей. „Попаднахме на доста внушителна сграда, с дебелина на зидовете от 80 см. Разстоянието между северните и южните зидове възлиза на 10 метра“, допълни археологът. Източната страна на обекта „върви“ по продължение на другите стари сгради, проучени преди много години, което говори, че тук е минавала улица. Постройката е била унищожена след внушителен пожар. В средата са намерени останки от овъглена греда и други овъглявания, много керемиди, камъни, пепел. Тези находки, както и намерена монета от VІ век, съвпадат с писмените свидетелства, че в края на VІ и началото на VІІ в. крепостта е била тотално унищожена от авари, славяни и прабългари. „Крепостта е била разрушавана два пъти. През V в. е унищожена от хуните. При император Анастасий е била възстановена. Шести век е златният век на „Туида“, била е процъфтяваща, с добра индустрия, доста заселена. Но е последвало отново разрушение, за което споменах. Тогава животът в нея престава да съществува чак до края на ІХ в.-началото на Х в., когато отново е възстановена. Става част от българската държава. Открит е печат на княз Борис Михаил, много, много старобългарска керамика и други находки. Продължава да съществува през византийската епоха, даже има следи и от печенеги. През ХІІІ век е била напусната и изоставена“, разказа Николай Сираков. Крепостта „Туида“ е заемала площ от 42 декара и все още крие много тайни. През 80-те години на миналия век доц.д-р Ирина Щерева е успяла да проучи стените й и част от периферията. С това разкопките секват заради липса на финансиране. През последните няколко години сливенските археолози възстановиха проучванията. Бе открит подземен тунел, който се спуска от височината на крепостта към реката в ниското. Вероятно е бил използван за бягство при нападения, или през него населението си е доставяло вода. В една от нишите на тунела Сираков и екипът му намериха запазена свещ от V век, служила са осветление. Любопитен е фактът, че крепостните стени бяха възстановени, а част от терена бе превърнат в историческа атракция, финансирана с близо 5 млн.лева по европроект на общината. Различни артефакти са разположени на открито, а екипът на крепостта прави възстановки за посетителите, демонстрации на стари занаятчийски техники. Има открита сцена, на която са изнасяни театрални постановки, концерти, на нея е гостувал и музикантът ни с международна известност Теодосий Спасов. На „Туида“ е изнясал концерт бившият вокалист на „Рейнбоу“ Джо Лин Търнър. Дейността на „Туида“ като туристически обект се развива паралелно с научните разкопки и вероятно така ще продължи дълго време, защото едва 30-40 на сто от терена е проучен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Основите на голяма административна сграда откриха на крепостта „Туида“"}
{"url": "https://trud.bg/900-%d1%85%d0%b8%d0%bb-%d0%bb%d0%b5%d0%b2%d0%b0-%d1%89%d0%b5-%d0%b2%d0%bb%d1%8f%d0%b7%d0%b0%d1%82-%d0%bf%d0%be-%d0%bf%d1%80%d0%be%d0%b5%d0%ba%d1%82-%d0%b2-%d1%81%d0%bb%d0%b8%d0%b2%d0%b5%d0%bd-%d0%b7/", "text": "Близо 900 лева ще влязат в Сливен от Европа по процедура за социално-икономическа интеграция на уязвимите групи с акцент подобряване достъпа до образование, съобщиха от общината. На последното си заседание местният парламент даде съгласие да бъде сключено споразумение с три неправителствени организации и една детска градина в Сливен, които ще извършват дейностите по проекта. Вниманието е насочено към подрастващите в двата ромски квартала в областния град и населени места от общината, където има големи групи ромско население – Сотиря, Жельо войвода, Крушаре, Камен, Тополчане, Самуилово. Ромската академия за кулура ще разкрие мобилни училища „Образованието – път към успеха“, в които ще се работи както с децата, така и с техните родители. Дейност за социално-медицински услуги „Каравана“ ще извръшва фондация „Здравето на ромите“, като предоставя медицински прегледи, консултации и информационни кампании. В проекта още участват Регионалният център за икономическо развитие и детска градина „Звездица“ в Сливен. Проектът влиза за втори път в общинския съвет. При първото гласуване той бе отхвърлен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " 900 хил.лева ще влязат по проект в Сливен за приобщаване на ромските деца към образованието"}
{"url": "https://trud.bg/12-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%86%d0%b8-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d1%82%d1%80%d0%b8-%d0%bc%d0%b5%d1%81%d1%82%d0%b0-%d0%bd%d0%b0-%d1%81%d0%b2/", "text": "България   ще   участва   с   двама   мъже   и   една   жена   на   световното   първенство   по   спортна   гимнастика   в   Доха   Катар от октомври   до ноември „ Решението   бе   взето   предвид   представянето   на   жените   на   европейското   първенство   в   Глазгоу многото   контузии   и   финансови   причини заяви   президентът   на   федерацията   Красимир   Дунев За   местата   ще   се   борят   трима   гимнастици Димитър   Димитров финалист   на   прескок   от   Глазгоу трениращият   в   САЩ   Йордан   Александров Димитър   Бърдарски Светослав   Ангелов   и   братята   Исус   и   Христос   Маринови Дейвид   Хъдълстоун   е   получил   контузия а   Мартин   Мишев   се   е   разболял   от   диабет Шест   са   и   кандидатките   за   мястото   при   жените като   сред   тях   е   американката   с   български   корени   Лени   Медсън", "date": "2018.09.04", "title": " 12 гимнастици се борят за три места на световното"}
{"url": "https://trud.bg/%d0%bd%d0%b0%d0%b4-5400-%d1%81%d0%b2%d0%b8%d0%bd%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%b8-%d0%be%d0%b1%d0%bb%d0%b0%d1%81%d1%82%d1%82%d0%b0-%d1%81%d0%b5-%d0%be%d1%82%d0%b3%d0%bb%d0%b5/", "text": "Над 5400 свине се отглеждат в индустриални стопанства и фамилни ферми, съобразно всички изисквания за биосигурност. Всички останали животни се отглеждат в домашни стопанства от типа „заден двор“ и едва неколцина са регистрираните, съобщи директорът на ОБДХ-Сливен д-р Пламен Пенчев. Това стана на извънредно заседание на Областната епизоотична комисия, свикана от областния управител Чавдар Божурски във връзка с усложнената обстановка заради заболяването от африканска чума по свинете. „Вече имаме конкретни примери за проблемите, които възникват в подобни ситуации. Трябва да направим възможното на този етап, за да не се стига до трудни за овладяване казуси“, заяви Божурски. С негова заповед бяха разпоредени проверки на всички видове и категории свиневъдни обекти, провеждане на инструктажи със собствениците за мероприятията по биосигурност и изискванията за придвижване на домашнни свине, засилен клиничен контрол. Кметовете на населени места са задължени незабавно да уведомяват ОДБХ при съмнение за заболяването, както и да предоставят информация за броя на отглежданите в домашните стопанства свине. Превантивната кампания в Сливен започна през март, членовете на ловните организации бяха инструктирани за необходимите дейности при евентуалния отстрел на прасета в природата. В Сливен и областта няма регистриран случай на бързо разпространяващата се инфекция. Тя не е зооноза и не е опасна за здравето и живота на човека, но се предава от всякакъв вид контакт, вирусът е устойчив и причинените икономически загуби са големи. Стопаните, чиито животни не са регистрирани, няма да получат обезщетение от държавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.04", "title": " Над 5400 свине в Сливен и областта се отглеждат във ферми, всички други – в домашни стопанства"}
{"url": "https://trud.bg/%d0%b8%d0%b7%d1%8f%d0%bb%d0%b8-%d1%81%d0%bc%d0%b5-%d0%bd%d0%b0%d0%b4-7-100-%d1%82%d0%be%d0%bd%d0%b0-%d1%81%d0%b8%d1%80%d0%b5%d0%bd%d0%b5-%d1%81-%d0%bf%d0%b0%d0%bb%d0%bc%d0%b0/", "text": "Прогнозират покачване на цените Над 7 120 тона сирене с добавени растителни мазнини са произведени у нас от началото на годината до края на юли. Това показват последните данни на Министерство на земеделието, храните и горите. Най-много сирене с палма е произведено през юни – 1500 тона. За сравнение през миналата година сме изяли близо 14 000 тона сирене менте. По данни на Асоциацията на млекопреработвателите през 2017 г. мандрите са използвали 12 000 тона палмово масло, което е вложено в производството на сирене. Все пак преобладава произведеното истинско сирене от мляко – за първите седем месеца на тази година количествата стигат 42 300 тона. Преработеното мляко в предприятията е над 416 000 литра, като 388 000 л от него е краве. Нараства производството на масло, показват още данните. До края на юли са произведени 687 тона масло, като през миналата година за същия период то е било 579 тона. Според прогнози на Центъра за икономически изследвания в селското стопанство тенденцията на поскъпване на млечните продукти ще продължи и през тази година. При цените на дребно увеличение до 2,21 лв./кг ще има при киселото мляко (с 9% на годишна база), до 18 лв./кг при сметаната ( с 2% спрямо 2017 г.) и до 4,45 лв./кг за изварата – с 4% за година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.04", "title": " Изяли сме над 7 100 тона сирене с палма\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b8%d0%b7%d1%80%d0%b0%d0%b5%d0%bb-%d1%82%d1%80%d1%8f%d0%b1/", "text": "„Тероризмът тревожи всички и няма страна, която да не се е сблъсквала с него. Необходимо е да обединим усилията си срещу пропагандирането на тероризма. България, като страна-членка на НАТО и ЕС и като външна граница на Съюза, полага неимоверни усилия да противодейства на разпространението на радикални идеи.“ Това заяви министър-председателят Бойко Борисов по време на 18-ата годишна Световна конференция на Международния институт по контратероризъм в гр. Херцлия Питуах. „Войната трябва да води за умовете на хората. Както сме близо до Ерусалим, хиляди години продължава битката между религиите. Олиото и водата няма да се смесят“, заяви Борисов. Той подчерта, че не само специални, но и успешни се оказват мерките на страната ни за спиране на придвижването на членове на терористични организации към Европа. Участниците в конференцията го посрещнаха на крака. Водещият призова да станат, за да посрещнат премиера на България – страната, която е спасила своите евреи. Борисов припомни, че  по време на българското председателство на Съвета на ЕС са набелязани конкретни практически мерки за противодействие на чуждестранните бойци. „В контекста на географското положение и европейската перспектива на страните от Западните Балкани, мерките ще имат положително влияние и върху страните от региона“, каза още премиерът Борисов. Той припомни, че докладът на експертната група към Европейската комисия по радикализация, публикуван на 18 май 2018 г., предвижда мерки за подобряване на сътрудничеството между различните институции, както и бърз и ефективен обмен на информация. „Подобряването на цялостното ниво на сигурност в Европейския съюз ще рефлектира положително и върху съседните райони като Западните Балкани и Близкия Изток“, каза още по време на форума Борисов. Той посочи, че българското европредседателство придаде особена важност на задълбочаването на регионалното сътрудничество и припомни, че всички държави-членки се обявиха категорично за засилване на партньорството със страните от Западните Балкани, определени като стратегически партньор в областта на сигурността. „Ако ние успеем да овладеем опасностите и да реагираме по един резултатен начин, ние ще ограничим достъпа на терористи до ЕС, а това ще се отрази и в по-широк геополитически план“, допълни още премиерът. В речта си по време на конференцията в Херцлия Питуах българският министър-председател заяви, че службите за разузнаване и сигурност на България и Държавата Израел са постигнали изключителен синхрон в сътрудничеството помежду си. „Нещо повече, според оценките на ръководителите на българските служби, професионалните контакти с техните израелски колеги са на стратегическо ниво“, посочи премиерът. Пред участниците в Международната конференция Борисов припомни, че израелският и българският народ заедно преживяха атентата в Бургас през лятото на 2012 г. „Той се осъществи на българска територия, но срещу израелски граждани и показа, че терористичната заплаха не признава държавността и границите между тях. Това трагично събитие доведе извеждане на преден план необходимостта от допълнително укрепване на капацитета и координацията между институциите и от засилване на взаимодействието с всички международни партньори и особено с Израел“, каза още българският министър-председател. Премиерът обясни, е има много приятели в Израел, с които е работил по много операции. Обясни, че някой ден може да напише книги с тях. Борисов заяви, че всяка страна е длъжна да следи обществените процеси, за да знае как най-точно и навреме да противодейства на всеки опит за навлизане на деструктивни фактори и идеи. Премиерът ще се срещне утре с роднини на загинали при атентата в Сарафово. Още след пристигането си в Израел днес той разговаря с бивши и настоящи шефове от израелските служби, с които се познава от времето, по което беше главен секретар на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.04", "title": " Премиерът Бойко Борисов в Израел: Трябва да обединим усилия срещу тероризма\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b5%d0%ba%d1%81%d0%bf%d0%b5%d1%80%d1%82/", "text": "Министър-председателят Бойко Борисов се срещна с президента на Интердисциплинарния институт в Херцелия проф. Уриел Райхман, основателя и изпълнителен директор на Международния институт по контра-тероризъм проф. Боаз Ганор и с бившия директор на МОСАД Шабтай Шавит, съобщиха от правителствената информационна служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.04", "title": " Премиерът Борисов се срещна с експерти по борба с тероризма"}
{"url": "https://trud.bg/ii-%d0%b3%d1%80%d1%83%d0%b1%d0%b8%d1%8f%d1%82-%d0%be%d0%bf%d0%b8%d1%82-%d0%b7%d0%b0-%d0%b5%d0%ba%d0%b7%d0%b5%d0%ba%d1%83%d1%86%d0%b8%d1%8f-%d0%bd%d0%b0-%d0%b5%d0%b4%d0%b8%d0%bd-%d0%b1%d1%8a%d0%bb/", "text": "Продължение  Защо човек, заварил Медицинския университет почти на нула и по време на световна финансова криза намира начини и сили да го реновира напълно, да вдигне приходите на преподавателите 4 пъти и да остави след себе си 100 милиона лева е мачкан, преследван и съден? Колкото са по-големи приходите за университета, толкова по-безпощадна е прокуратурата Щом нещо е извършено по времето на ВМ (акад. Ваньо Митев) то се инкриминира, но щом същото се извърши от ВМ (проф. Вихра Миланова) всичко е законно С инкриминирането на договора, сключен от проф. Алексей Алексеев, бившия главен секретар на Медицински университет-София (МУС) с адв. Пенова за юридически услуги, човек не знае да плаче ли или да се смее. „…Съдът прие за установено, че на адв. Пенова по процесния договор е била платена само сумата от 5100 лева, а не 10 200 (според СГП) (…) С оглед на изложеното, съдът прецени, че посоченият договор не представлява неизгодна сделка и сключването му е било необходимо с оглед интересите на МУС, а резултатът от него многократно надхвърля направените разходи – стр. 63“. За какво става дума: МУС се бори от 2008 г. за придобиване на собственост на 5784 кв. м по КККР на гр. Китен, община Приморско – безценен имот на първа линия на южния плаж на Китен. „В резултат на действията на адв. Пенова на 23.12.2016г. от Областния управител на област Бургас се е получила Заповед №РД-10-241/21.12.2016 г., че на МУС се предоставя безвъзмездно правото за управление върху имота (…) Посоченият резултат е изцяло в полза на МУС, поради което и преценката на ръководството за ангажиране на същата е била целесъобразна и правилна – стр. 62“. „…Посоченият договор не представлява неизгодна сделка и сключването му е било необходимо с оглед интересите на МУС, а резултатът многократно надхвърля направените разходи – стр. 63“. Срещу 5100 лева се придобива имот на първа линия от почти 6 декара и този брилянтен ход на ръководството на МУС се инкриминира?! Друго „престъпно“ деяние на проф. Алексеев е изплащането на „16 324 лв. на фирма „Интер Хекс“ ООД за организация на мероприятието от 22.08.2015 г. в Лондон, като 5600 лв. от последната сума са били набрани от МУС от спонсорство – стр. 73“. По идея на МУС и МУ-Пловдив в посолството ни в Лондон се организира мероприятие по рекламиране на двата университета, като на фирма „Интер Хекс“ ООД се възлага осъществяването му. Фирмата прави това безплатно, нещо повече – осигурява българското посолство и по този начин спестява голяма сума на двата университета за наем на помещение. Двата университета си плащат пътните, дневните и нощувките, както и си поделят стойността на банкета и програмата. Мероприятието е изключително успешно! Само в МУС след него се записват около 200 студенти от Великобритания, което прави само от първата година приход от 1,6 милиона евро. Следващата година проф. Миланова провежда напълно идентично мероприятие, със същата фирма, като този път се включва и МУ-Варна и разноските се делят на 3. Само мероприятието, проведено през 2015 г. и само на МУС (по схемата проф. Алексеев е платил, а акад. Митев не го е надзиравал) е инкриминирано от Софийска градска прокуратура (СГП). СГП се опитва да внуши, че фирма „Интер Хекс“ ООД е длъжна да плати частта от коктейла и командировачните на МУС през 2015 г., но не и през 2016 г. и не на другите 2 университета. „Основният въпрос, на който следва да се отговори, е дали организирането на събитието „минало, настояще, бъдеще“ попада в обхвата на задълженията на „Интер Хекс“ ООД по договор № Д-48/29.12.2014г между МУС и „Интер Хекс“ ООД – стр.73“. Заключението на съда е, че „мероприятието излиза извън предмета на посочения договор (…) организирането е било инициатива на МУС, а не на „Интер Хекс“ ООД (…) не е налице незаконосъобразно разпореждане от страна на подсъдимия Алексеев, а напротив – законосъобразно плащане – стр.74“. Както се очаква, щом нещо е извършено по времето на ВМ (акад. Ваньо Митев) то се инкриминира, но щом същото се извърши от ВМ (проф. Вихра Миланова) всичко е законно. Колкото са по големи приходите за университета, толкова по-безпощадна е прокуратурата! Инкриминирани са и комисионните, изплатени по договор №ДА-94А/12.11.2015 г. със Станислава Цонкова. Съдът постановява: „Не е налице и вреда от сключването на договора. Действително, за всеки един от привлечените студенти, МУС е заплащал сумата от 10% върху внесената такса, но доколкото постъпилите в МУС суми /в размер на 90%/ от таксата многократно надхвърлят разходите по договора, то още веднъж според настоящия състав същият се явява изгоден, а вреда от неговото сключване липсва – стр. 64“. Обвинението, че акад. Митев не е упражнил контрол върху „престъпна“ дейност на проф. Алексеев на датите 27.05.2016 г. и 07.06.2016 г., когато не е ректор, надхвърлят всякакви разумни граници. Според прокуратурата пълномощното, дадено на проф. Алексеев от акад. Митев е безсрочно и важало? Проф. Алексеев разписва плащанията на въпросните дати с идентично пълномощно, подписано от проф. Вихра Миланова, действащ ректор по това време. Излиза, че пълномощното на действащия ректор не е валидно, а това на предишния е валидно?! По такъв начин за кой ли път прокуратурата демонстрира, че само извършеното от ВМ (Ваньо Митев) е престъпление, а същото от ВМ (Вихра Миланова) – не! Най-голямото „престъпление“ според прокуратурата е, че с изнесеното обучение са нанесени щети на университета за над 1 милион лева. Става дума за договори, одобрени от академичния съвет и подписани от акад. Митев за изнесено обучение в Никозия, Кипър и Киасо, Швейцария. Няма никакви разходи от българска страна, преподавателите получават по 5000 евро за 25 работни дни – платени от насрещната страна. Освен това, на студент се превеждат на МУС по 1500 евро от Никозия и по 1000 евро от Киасо. Според прокуратурата МУС е трябвало да взема от студент по 7414,20 лв. и поради това университетът е бил ощетен с 1 105 083,20 лв. от приема на 146 души студенти-специализанти. Дребната подробност, която „пропуска“ прокуратурата е, че вземайки въпросната сума, МУС трябва да поеме и издръжката на студента, която е между 16 000 и 26 000 евро годишно. Ето решението на СГС: „Установено е обаче, че съобразно постигнатите договорености между МУС за разкриване на предклинични центрове в Киасо и Кипър, цялата издръжка е оставала в тежест на партньорските на МУС организации – ИН Кампус-Швейцария и ЧЕСД-Италия, а МУС е осигурявал само необходимите преподаватели за извършване на обучението, за което получавал съответно 1000 евро на година за студентите, обучавани в Киасо и 1500 евро на година за студентите, обучавани в Кипър. В тази връзка според настоящия състав е била налице единствено полза за МУС в резултат на постъпващите от обучението на студентите средства, без никакви разходи от страна на МУС – стр. 68“. Що се отнася до широко рекламирания „незаконен“ прием на чуждестранните студенти, СГС заключава следното: „От събраните по делото доказателства се установи, че съгласно и посочения чл. 2, ал. 1 от наредбата, МУС е приел Правилници за прием на студенти за всяка година, утвърдени от Академичния съвет, като приемането на посочените чужди граждани ставало въз основа на успешно издържан входящ изпит /тест/ на английски език, който се състоял от две части – писмен и устен. Писменият изпит включвал два теста с научна насоченост, базирана на спецификата на медицинските специалности. Устният изпит включвал конкретни въпроси от областта на биологията, химията, анатомията и физиологията (…) било издавано и съответното учебно помагало. Ето защо според настоящия състав не се доказва, че посочените 146 студенти са били приети в МУС без изпит по биология и химия, доколкото съгласно посочената и по-горе академична автономия, съдържанието на самите приемни изпити е в прерогативите на съответното учебно заведение (…) Няма законова регламентация и на правилата за обучение на чуждестранни студенти извън територията на Република България във висшите учебни заведения – стр. 68“. Тук е редно да се припомни, че след излизането на Куневия одит, заклеймяващ приема на чуждестранни студенти, Вихра Миланова приема още 100 такива през октомври 2016 г. по същия „незаконен“ начин – нещо, което напълно естествено с оглед на поведението на СГП отново не е инкриминирано! Както и преди „Труд“ писа, г-жа Кунева, а и прокуратурата не правят разлика между факултет/филиал (6 годишно обучение, завършващо с диплома за магистър и подлежащо на акредитация) и изнесено факултетско поделение /център с две годишно обучение, неподлежащо на акредитация, завършването на което единствено позволява записването в трети курс/. Откриването на центрове „е в правомощията на Академичния съвет и тяхната структура и функция се определят от правилник за дейността на съответното висше училище, което е и направено. В същия смисъл е и писмото от МОН до подсъдимия Митев – стр. 69“. Следователно, както писа „Труд“, изследвайки изнесеното обучение, нито приема на студенти-стипендианти, нито откриването на предклиничните центрове, нито финансовите взаимоотношения са незаконни и ощетяващи МУС. Напротив, налице е ясна, нетна печалба за университета, потвърдена от СГС. СГС ясно обобщава: „Всички договори са сключени в интерес на МУС, а от тяхното изпълнение не са произлезли вреди, а само ползи – стр. 65“. „Както заяви и самият Митев в своите обяснения – неговата субективна увереност е била, че всички предприети действия, сключени договори са били само и единствено в интерес на МУС, като съотношението разходи-приходи по тях винаги е било в полза на Университета, нещо с което настоящият състав е съгласен – стр. 83“. Заключение СГП е обжалвала решението на СГС пред по-горната инстанция, Апелативния съд. СГП ще има тежката задача да убеди Апелативния съд, че 1200 лева са повече от 1600, че дейностите на адвокатите Димитрова, Арнаудов и Пенова, донесли и спестили милиони на МУС, са нанесли вреди; че центърът по предклинични дисциплини е „скрита форма на факултет“; че когато нямаш разходи, а само приходи, ощетяваш университета си; че решенията на академичния съвет са противозаконни и ректорът и главният секретар не трябва да ги изпълняват, нарушавайки субординацията във висшите училища; че купуването на високопроходима кола е престъпление (но купуването на коли, гарнирани с камиони и яхти, мерцедеси и бусове – не); че фирма, която организира по искане на медицински университети мероприятие в Лондон, донесло милиони печалба, освен че осигурява безплатни зали за това, трябва и да плати билетите, пътните и нощувките на официалните представители на МУС; че пълномощното на бившия ректор е безсрочно и валидно когато той не е ректор, а същото пълномощно на действащия ректор не е валидно и т.н. Как СГП ще обясни следното: прие­маш „незаконно“ студенти, сключваш „неизгодни“ договори, организираш мероприятие в Лондон и си заплащаш разходите, не контролираш „престъпните“ действия на главния си секретар, казваш се ВМ (Ваньо Митев) и отиваш на съд, и в същото време приемаш „незаконно“ студенти, сключваш „неизгодни“ договори, организираш мероприятие в Лондон и си заплащаш разходите, не контролираш „престъпните“ действия на главния си секретар, казваш се ВМ (Вихра Миланова) и всичко е наред?! Защо в България не вървят нещата, защо се съсипват най-добри начинания, вместо да се подкрепят? Защо човек, заварил университета почти на нула и по време на световна финансова криза намира начини и сили да го реновира напълно, да вдигне приходите на преподавателите 4 пъти и да остави след себе си 100 милиона лева е мачкан, преследван и съден, и от кого? От човека, ощетил безвъзвратно държавата си с над 10 милиарда евро, затваряйки 3 и 4 блок на АЕЦ “Козлодуй“ и получаващ „законни“ финансови облаги от банката, облагодетелствана от смазването на атомната ни енергетика; договарящ робски пресъединителни условия; съсипал пробива на наш университет в Западна Европа и разбил образованието в България като цяло; съсипал дясното политическо пространство; истински атомен разрушител докопал се до топли европейски постове! Кой трябва да бъде съден – този който направи богат и пръв във всичко университет, прочул българското висше образование в чужбина или продаващият българските национални интереси, нагло провъзгласил се за главен антикорупционен борец с брюкселски чадър, бюрократ, жаден за власт и пари? Но за тази персона в следващия брой.   Ваньо Митев – житие Ваньо Иванов Митев е роден през 1954 г. в Русе. Син е на проф. Иван Митев, известен като откривателя на шестия сърдечен тон – първото българско откритие в областта на медицината. Филиалът на Медицинския университет във Враца носи името на Иван Митев, както и площадът в родното му врачанско село Крушовица, където се издига негов паметник. Акад. Ваньо Митев завършва Медицинска академия през 1982 г., а на 44-годишна възраст става най-младият на времето професор. Ръководител е на катедрата по химия и биология вече 20 години. Бил е зам.-декан и зам.-ректор на Медицински университет-София (МУС), има и по два мандата като ректор на учебното заведение и председател на Съвета на ректорите. От 20 г. е член на Общото събрание на МУС, на Факултетния съвет на Медицинския факултет и на Академичния съвет. Бил е избиран два пъти за учен на годината от МОН. Има около 190 публикации в научни списания с импакт фактор над 700, цитирани на 4000 пъти. Акад. Митев е доктор хонорис кауза на няколко български и чуждестранни университета. Почетен гражданин е на община Горна Малина и градовете Враца, Мизия и Русе. Избран е за чл.-кореспондент на БАН и академик. Той стана известен с това, че за два мандата като ректор на МУС, във време на финансова криза, успя да превърне един беден университет в богато учебно заведение, класирано на първо място по всички направления. Освен това той увеличи трудовите възнаграждения на преподавателите 4 пъти, ремонтира цялата остаряла материална база и остави 100 млн. лв. излишък в бюджета на МУС. Успя да изнесе обучение в Швейцария, с което повдигна авторитета на българското висше образование и привлече хиляди чуждестранни студенти от ЕС.", "date": "2018.09.04", "title": " II. Грубият опит за екзекуция на един български академик"}
{"url": "https://trud.bg/%d0%bf%d0%b8%d1%8f%d0%bd-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d0%b1%d0%bb%d1%8a%d1%81%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc/", "text": "Пиян колоездач удари на пешеходна пътека 80-годишен мъж в Хасково. Възрастният човек е с наранявания на главата и с амнезия, съобщи  . 58-годишиният колоездач е задържан за 24 часа. Той връхлетял пресичащия мъж с колелото си, което е преправено на електрическо. Дрегерът е отчел 1,39 промила алкохол в кръвта на колоездача. Раненият пешеходец е настанен в хасковската болница. Контактен е, но не е адекватен. Според лекарите, животът му е вън от опасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Пиян велосипедист блъсна възрастен мъж в Хасково"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b8%d0%b7%d1%80%d0%b0%d0%b5%d0%bb/", "text": "Премиерът Бойко Борисов пристигна в Израел. На летище Бен Гурион той бе посрещнат от посланика ни в Тел Авив Димитър Михайлов и от посланика на Израел в България Ирит Лилиан, както и оцелялата от Холокоста Хени Лорер. Днес Борисов ще вземе участие в годишната конференция на Международния институт по контратероризъм, където е предвидено негово изказване. Работното посещение на премиера продължава и утре, когато ще се срещне с израелския си колега Бенямин Нетаняху. Последната среща между двамата беше на 13 юни. Предстои и на тържествена церемония в парк „Чарлз Клор“ в Тел Авив да бъде открит паметник- символ на повдига на българите за спасяването на евреите през Втората световна война. Идеята за два идентични паметника, които да се поставят в София и в Тел Авив, се зароди през 2013 година, забавянето с 5 години обаче повреди първоначално направения монумент. Това наложи през март тази година кабинетът да отпусне 36 хил. лева за нова отливка на паметника. Премиерът посещава Израел за втори път в годината, в която отбелязваме 75-ата годишнина от спасяването на българските евреи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Премиерът Борисов пристигна в Израел"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%bb%d0%b8%d0%b4%d0%b5%d1%80-%d0%bd%d0%b0-%d0%b0%d1%82%d0%b0%d0%ba%d0%b0-%d0%bf%d1%80%d0%b5%d0%b4/", "text": "В ранния следобед, преди заседанието на Съвета на коалицията разговаряме с лидера на „Атака“ и председател на парламентарната група на Обединени патриоти Волев Сидеров за проблемите в малката коалиция. Питаме ще има ли скоро групата им трима съпредседатели, както и какво би се случило, ако Валери Симеонов в крайна сметка реши да напусне управлението. – Г-н Сидеров, Валери Симеонов поиска колективен модел на управление на коалицията Обединени патриоти. Ще се случи ли това? – Мислех да изчакам Валери Симеонов да поиска промяна в ръководството на Еврокомисията, на ООН и тогава чак да реагирам. Но щом питате, ще ви отговоря. Не разбирам защо трябва цялата държава да се занимава с исканията на Валери Симеонов. Това не го разбирам, наистина. В момента този човек изнудва и иска да постигне неща, които са вероятно свързани с интереси. Пред една от телевизиите казах сутринта, че и с НФСБ, и без НФСБ нещата ще вървят напред. Не мисля, че трябва да се обръща толкова голямо внимание на сериала, който беше разиграван от НФСБ – три дни и три нощи умували и всички тръпнали и накрая планината родила мишка. Мисля, че е крайно време премиерът, другите вицепремиери и министрите да вземат отношение и да кажат ясно те съгласни ли са със своя колега Симеонов, че премиерът е едноличен собственик, диктатор и т.н. Че унищожава държавността както се изрази г-н Симеонов. Първо, трябва да отговорят на този въпрос. Декларацията на НФСБ не бива да бъде просто подмината. Ако са съгласни с твърденията, че това правителство руши държавността, да разтурваме всичко и да търсим ново правителство и нова държавност. Ако не са съгласни,, тогава да се обърнат към своя колега Симеонов и да му кажат: След като не одобряваш министър-председателя си и твърдиш, че той е диктатор, просто си свободен. – Защо не му предложите вие, нали сте в една коалиция? – Аз това вече съм го предлагал, но не получих достатъчен отзвук. Направих го в края на миналия политически сезон. Смятам, че Симеонов вече направи достатъчно поразии на този пост и вече трябва да се оттегли. За вицепремиер от страна на патриотите ще се предложи друг човек. Това няма да се отрази нито на правителството, нито на изпълнението на програмата за управление, нито на стабилността. Така че, наистина не виждам защо трябва да се занимаваме от сутрин до вечер с вълненията на г-н Симеонов и на неговата партийка. – Защо НФСБ сами не се откажат от участие в управлението, след като имат такива големи резерви към премиера и кабинета? – И аз това не разбирам. И аз задавам този въпрос и то с конструктивно намерение. Направих много усилия да се получи патриотичната коалиция, след това да направим и управленска коалиция, за да отговорим на очакванията на хората, които са гласували за нас. Ние сме третата парламентарна сила. Сега какво иска с действията си г-н Симеонов – да падне това правителство, да предизвика хаос и т.нар. Реформатори да дойдат на власт? Чувам, че той контактува доста сериозно с тях. Всичките му действия започват да приличат на заговор. Провиждам фигурите на хора като Атанас Атанасов, Христо Иванов, Радан Кънев и зад тях мургавият силует на г-н Костов. – Възможно ли е да стигнете до вариант изключване на НФСБ от коалицията и парламентарната група? – Не зная дали би могло да се стигне дотам. По-скоро те се самоизключват с опитите да налагат изисквания и условия, които противоречат на коалиционните споразумения, на правилата… И всичко това, за да се докопа г-н Симеонов до туризма. Зад тези амбиции стоят интереси. Това е цялата битка. Тя не е нито за шума, нито за здравето на хората. Става въпрос за концесии на плажове, за заведения, които да бъдат превзети от групичка. И в момента част от хората от тази групичка са в политическия съвет на вицепремиера Симеонов. Говоря за хотелиера Николчев, който сред хотелиерските среди е известен като единственият хотелиер, който е фалирал хотел на първа линия със способностите си. Николчев е съветник на Симеонов и чувам, че вицепремиерът искал да го предлага за министър на туризма. Или него или шефката на кабинета си Марияна Николова, която също е заплетена в конфликт на интереси на „Златната рибка” край Созопол. Той самият иска да оглави туризма, или ако не е той, да е негов човек. Това са му амбициите към тази вкусна, бих казал сфера от нашата икономика. Затова са тези сериали, сбирки, декларации, с които се опитва да създава напрежение. Аз обаче съветвам премиерът и ръководството на ГЕРБ, ако обичат да не седят в ролята на наблюдатели, на съзерцатели, а да се намесят активно и да кажат съгласни ли са с обвиненията на Симеонов и да му кажат открито в лицето, че това, което прави, е недопустимо. Не може само аз да му го казвам, а те само да седят и да се държат с него като с млада булка. Виждам някакво странно държание на ГЕРБ спрямо капризите на Симеонов. – Какво би се променило, ако НФСБ излезе от управлението? – Нищо не би се променило, ще продължим да изпълняваме управленската програма и само ще стане по-здравословен климатът. – Какво очаквате от срещата при премиера? – Очаквам активно отношение от негова страна, от страна на Цветан Цветанов, от страна на ръководството на ГЕРБ, защото в тях е топката в момента. – Имате ли някакви изисквания по отношение на новия политически сезон? – Моите виждания и настоявания са свързани винаги с идеи, а не с дребнавости и с тропане с краче. Насочил съм вниманието към повишаване на доходите, раздвижване на икономиката и индустриалните зони. Нека видим как може да раздвижим нещата в България и да прекратим изтичането на млади хора. Трябва да се създават нови работни места в сферата на високите технологии, защото това е бъдещето на страната ни, затова трябва да се насочи фокусът натам, за да разберем от къде може да заделим пари за инвестиции. Всичко останало са махленски разправии, които само отблъскват хората. Обещахме минималната пенсия да бъде 300 лв. и вече много хора питат какво се случва, обещахме също да има полицейско присъствие в населените места, за да се прекрати битовата престъпност. Аз искам да се прегледат всички концесии за природни богатства. В момента Симеонов отговаря за всички 625 концесии на природни богатства. Това са огромни ресурси, които в момента изтичат. Има страшно много теми, които остават настрани, заради капризите на отделни хора. – Смятате ли, че трябва да има по-генерален ремонт на кабинета? – В момента това, което става е доста генерален ремонт, защото става въпрос за три министри на сериозни и големи министерства. Като по-възрастен човек с памет си спомням, че имаше кабинет, в който бяха сменени 10 министри в средата на мандата. Генералните ремонти не трябва да спират движението. Аз мисля, че след трагичните събития, отговорността, която министрите поеха, е правилна, защото така се прави. Отговорността е оставка на министри, а не уволнение на дребен чиновник. Всичко това трябва да доведе и до повишен контрол за това какви и как обществени поръчки се дават, кой строи пътищата, защото по този въпрос има фирма, която продължава да бъде любимец на всички власти. – Когато в обществената поръчка е залегнало условие „най-ниска цена” как очакваме да има добро качество? Принципът да е: не съм богат, за да купувам евтино. – Трябва да се провери дали изобщо да бъде заложено такова условие. Случващото се в момента е повод за размисъл и промени. – Проблеми имаше и с Търговския регистър, с избягалите затворници, проблеми имаше и с избитите животни без да са дошли вторите проби, проблеми има и с хората с увреждания, т.е. става въпрос за още 3 министерства, не е ли нормално и тези министри да си ходят? – От богословска гледна точка – проблеми има с материалния свят от момента на грехопадението и те ще продължат, но въпросът е да се поучим от тях. Невъзможното няма как да се направи, но въпросът е каквото можем да коригираме. Не трябва да падаме два пъти в една и съща дупка. Чудотворни неща не можем да направим. – Валери Симеонов поставя като условие да бъдат приети неговите закони за шума, за либерализиране на пушенето, за рекламите на лотарията, има ли консенсус в коалицията Обединени патриоти за тези промени в законите и новите закони? – Няма консенсус по тези теми, защото текстът за пушенето например, предизвиква остра обществена дискусия. Едни искат, а други не искат. Това са теми, които създават разделение. Има една поправка, която е сложена в условията на Симеонов – доставката на телевизия и интернет, което е неговият личен бизнес, да бъде с облекчен режим, т.е. без да са нужни издаване на разрешителните, които сега са нужни. Това не намирисва ли на конфликт на интереси? Той иска промени в парламентарната група, защото не се движат определени закони – кои са те? Законът за цигарите, това е според закон, как да се движи? Половината общество казва, че иска да се пуши в заведенията, а другата половина не искат. Втората поправка, която той поставя като условие иначе край – в закона за устройство на териториите. В нея той пробутва поправка, която абсолютно облагодетелства дейността на неговите фирми или ако личните му – тези, които управляват Скат ТВ ООД, които са доставчик на телевизия и интернет. Поправката налага да отпаднат разрешителните за този, който кабелизира. Това също не е ли конфликт на интереси? Ти имаш бизнес, с който си станал милионер и искаш, ставайки вицепремиер да го улесниш. Такива неща той поставя като условия. Понеже обаче Волен не иска да ги прокарва, а Волен не иска, защото те са или лобистки, или спорни, нека да сменим Волен. Това е казаното от Симеонов, само че аз го разкодирам и разшифровам. – Какъв е все пак най-добрият вариант, за да има мир и любов в тази коалиция? – Най-добрият вариант е той като не харесва работата на парламентарната група да се върне в нея, ако иска да я оглави, а пък ще видим кой може да застане на неговото място като вицепремиер. Това трябва да бъде някой, който има политически виждания и знае как да ги реализира и най-вече знае каква е функцията на вицепремиера, а именно да координира, а не да дава заповеди на шефове на РЗИ, на полицаи и да командва шпиц команди за затваряне на заведения. – Самият Сидеров има ли подобни амбиции и би ли седнал на стола на Валери Симеонов? – До момента не е ставало дума, аз бях този, който предложи Симеонов и Каракачанов, както предложих аз да остана в парламента. До момента не съм стигал до друга идея. Искам да видя днес как ще протече срещата и каква тактика ще предприемат господин премиерът, господин Цветанов и ръководството на ГЕРБ. Нашият гост  Волен Сидеров е лидер на партия “Атака”, съпредседател на Обединени патриоти и председател на парламентарната група на Обединени патриоти в 44-то народно събрание. Депутат е от 2005 година.      ", "date": "2018.09.04", "title": " Волен Сидеров, лидер на „Атака“, пред „Труд“: ГЕРБ се отнасят със Симеонов като с млада булка\t\t\t"}
{"url": "https://trud.bg/%d0%be%d1%82-%d0%bc%d0%be%d0%bd%d0%be%d0%bf%d0%be%d0%bb%d0%b8%d0%b7%d0%bc%d0%b0-%d0%b4%d0%be-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8%d1%8f-%d1%81%d0%bb%d1%83%d0%b3%d0%b8/", "text": "Вече се усеща опит за промяна и проветряване в медийното пространство Когато към края на 1993 година заминах като кореспондент на БНР в Македония, в Скопие имаше две забележителни по своята модерна архитектура и височина сгради. Можем да ги наречем даже небостъргачи… Едната тъмно-сива сграда, на влизане в града отляво, бе на държавната Македонска радио и телевизия- МРТВ. Втората- малко по-навътре в града и по-близо до центъра – на комплекса печатни издания „Нова Македония“. Комплексът се наричаше така: Новинарско-издателско предприятие – НИП. И МРТВ, и НИП-а бяха абсолютните владетели на медийния пазар в Македония. От обявяването на независимостта на 8 септември 1991 година бяха изминали вече две години, но ситуацията от времето на социалистическа Македония в рамките на Титова Югославия не беше се променила никак. Програмните схеми и съдържателната насоченост на Македонската телевизия и на Македонското радио, събрани под един покрив и под една мениджърско-управленска шапка, си оставаше непроменена. Освен откровено пропагандната и политическа роля, която този медиен мастодонт МРТВ играеше, той изпълняваше и до голяма степен социална функция, приютявайки десетки и стотици работещи, които изпълваха многобройните помещения на многоетажната сграда, без да имат сериозни творчески ангажименти. НИП „Нова Македония“ изповядваше сходна монополна философия, която просто не можеше да бъде друга. Цялата печатна медийна продукция излизаше от единствената вестникарска ротомашина в Македония, която беше на НИП-а. Разпространителската мрежа от над 400 трафики (будки) из цялата република – също. Там се издаваха основният ежедневник „Нова Македония“, следобедният „Вечер“, ежедневник на албански език, както и младежки, детски и хоби издания, всичко 18 на брой. Тази концентрация на медийно влияние, осигурявала по време на Югославия безусловна подкрепа на партийната политика в Македония и в цялата федерация, липсата на медиен плурализъм при тоталитарния Титов режим, еднотипното и крайно идеологизирано съдържание на печатните издания от НИП-а доведе до един резултат, изразен с фразата, която чух още в първите дни на своята работа като кореспондент- македонците не четат. Не четат книги, но и вестници. Оттогава помня една сполучлива реплика на колегата Николай Коев, дългогодишен кореспондент на БТА в Белград, който беше написал: „Всяка сутрин македонецът вместо към вестника посяга към четвъртинката бюрек с йогурт“… И днес, повече от четвърт век след онова време, ситуацията е подобна. Македонецът продължава да тича към бюрекчийницата и не бърза да си купува вестник. Парадоксът е пълен, защото и сега изборът отново се свежда само до „Нова Македония“ и „Вечер“. Наскоро си говорихме с колеги и приятели от Скопие, които със съжаление констатираха, че вестникарският пазар в Македония умира. И не само заради рефлексите от световната тенденция, която се чувства и у нас. Още по-силно това се чувства на територията на малка и все още нечетяща Македония заради лошото управление на вестникарското производство, погрешната тактика и стратегия при пускането на нови издания на пазара, прекалената и очевидна зависимост на съдържанието на изданията от личните партийни, икономически, търговски и идеологически пристрастия на техните издатели и така нататък. Стигна се до там три готови и не лоши проекта на ежедневни издания с вече утвърдена читателска публика, колкото и малка да бе тя, фалираха. Става дума за ежедневниците „Утрински весник“, „Дневник“ и „Вест“. Започнали като частни или групови проекти на журналисти, те бяха събрани във вестникарска група, принадлежаща, първо на прословутия германски ВАЦ, а след тяхното оттегляне от района на Балканите- на бизнесмена Орце Камчев. Главният мениджър на общата фирма- издател бе някогашният външен министър на Македония, ротационен председател на Общото събрание на ООН и кандидат на Македония за генерален секретар на организацията Сържан Керим. Фалитът остава на улицата голям брой опитни и подготвени журналисти, всеки със своите политически и патриотични пристрастия, но с вече изграден стил и публика. Македонският ТВ пазар се откъсна много трудно от монополизма на МРТВ. Докато една сутрин в началото на 1994 година ефирът бе обогатен с една нова, частна телевизия с национална концесия- А1. В момента на нейното раждане все още нямаше приет Закон за радиодифузията, както в Македония се нарича нашият Закон за радио и телевизия. А1 тръгна като търговско дружество според Търговския закон. Очевидно това бе пилотен проект, който имаше за цел да се сондира възможността частна инвестиция да бъде успешна в ефира. Избързвам да кажа, че и най-професионалната новинарска телевизия сега в страната „Телма“ тръгна на времето с парите от монополния Макпетрол. Зад проекта на А1 освен парите на собственика Велия Рамковски, стояха и идеите на групата либерали, доколкото може да се говори за такива, някои от които бяха министри в различни състави на правителствата на социалдемократа Бранко Цървенковски. Става дума за проф. Любомир Фръчковски, журналиста Сашо Ордановски, театрала Гюнер Исмаил. Много скоро А1 стана по-популярна от държавната МТВ, и отвори пътя и на следващи проекти. Изведнъж ефирът се напълни със странни картини и гласове, които идваха от гаражи или тавани и които говореха на всички езици, използвани от етническите общности в републиката. Две-три албански, две ромски, една на турски език, друга… Но ако днес в Македония поискате да чуете новините на А1, които бяха най-стилни и професионални, няма да можете да го направите. Тази телевизия вече съществува само в онлайн вариант, тя не е и телевизия вече. Нейната съдба е характерна за всички медийни проекти в Македония, които в един момент се оказваха неудобни за политическата гарнитура на власт, управляваща страната в момента. Публична тайна в Скопие бе, че бизнесът на собственика на А1 Велия Рамковски не е напълно легитимен, че властите гледат през пръсти на него и дейността му щом като телевизията му се държи внимателно и коректно с властите. А и Велия гледаше да не дразни много-много чувствителните очи и уши на управляващите, които и да са те. В момента, когато по време на режима на Никола Груевски журналистите от А1 се опитаха, все пак, да разкъсат рамките на строгия медиен контрол от страна на правителството и да дадат друга гледна точка, собственикът бе арестуван, сметките му бяха блокирани, той бе осъден по бързата процедура и вкаран в затвора. ТВА1, един добър проект, угасна. Същата либерална група, а и парите на Сорос, стояха и зад промоцията на първия ежедневен вестник извън НИП-а. Става дума за „Дневник“, създаден като частен проект от група журналисти, напуснали „Нова Македония“ и „Вечер“. Те и досега са в занаята, но на различни други места. Освен сериозната финансова инжекция, получена по линия на „Отворено общество“, създателите трябваше да се преборят с монопола на НИП-а в областта на печатането на вестника и в неговото разпространение. „Дневник“ се въртеше в новата машина в Кочани, на 120 км от Скопие и оттам тръгваше по страната. В Скопие той се продаваше от колпортери по кръстовищата и заведенията. Докато фалира заедно с „Утрински“ и „Вест“. Иначе политическата протекция над медиите е факт. По времето на Груевски собствениците на някои телевизии седяха като депутати в парламента от състава на управляващата коалиция. Собственикът на „Сител“ ТВ Любисав Иванов-Дзинго е уникален случай – той е пратеник във всички състави на парламента в Скопие, откакто Македония стана независима и суверенна държава. „Сител“, която очевидно е изнесена на територията на Македония пропагандна структура за сръбско влияние, бе една от най-здравите политически патерици на режима на Никола Груевски. Такава бе и „Канал 5“ на депутата Борис Стоименов, някога член на ръководството на ВМРО-ДПМНЕ. Политическата послушност не само гарантираше измамен комфорт на тези медии, но заедно с това стана причина за нарушаване на всякакви професионални стандарти на модерното новинарство. Слугинаж от най-лош вид, така да се каже. Сега ситуацията е малко по-различна. Усеща се опит за промяна и проветряване в медийното пространство. Става дума преди всичко за електронните медии предвид съдбата на вестниците, за които говорих. А онези две медийни „къщи“ от началото са си още там. Едната – МРТВ, е дала под наем на фирми половината от етажите си. За да оцелява. Другата, на НИП-а, отдавна е пълна с правителствени служби, дирекции, агенции и какво ли не още. Медии там няма.  ", "date": "2018.09.04", "title": " От монополизма до политическия слугинаж\t\t\t"}
{"url": "https://trud.bg/%d0%b5%d0%ba-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0-%d0%bf%d0%be%d1%81%d1%82%d0%b8%d0%b6%d0%b5%d0%bd%d0%b8%d1%8f%d1%82%d0%b0/", "text": "В писмо до постоянния представител на Република България в Европейския съюз генералният секретар на Европейската комисия (ЕК) изрази силното си впечатление от постигнатото по време на Българското председателство на Съвета на Европейския съюз 2018, съобщават от Министерството на външните работи. „Комисията оценява тесните и конструктивни отношения, които изградихме. Работихме ръка за ръка и можем да сме горди от постигнатия прогрес по дневния ред на ЕС“, се казва в писмото, подписано от Мартин Зелмайер. Особено внимание се обръща на успеха на срещата на върха ЕС-Западни Балкани, която се проведе в София на 17 май 2018 и потвърди ангажимента към европейската перспектива за региона, както и на приключването на общо 46 законодателни досиета по време на председателството. В писмото се изразяват специални благодарности и за прогреса, който България като председател е успяла да постигне в сферата на Банковия Съюз – системата за банков надзор и преструктуриране, която работи на базата на действащи в целия ЕС правила; постигането на преговорен мандат за споразумението пост-Котону, което ще зададе общата рамка на отношенията на ЕС с държавите от Африка, Карибите и Тихоокеанския басейн в следващите две десетилетия; реформата на Общоевропейската система за бежанците, определяща правилата за регистрация и разпределение на мигранти; Реформата на Дъблинския регламент, който седи в основата на общата европейска бежанска политика; както и за бързото стартиране на диалога по Многогодишната финансова рамка – следващия бюджет на Европейския съюз за периода от 2021 г. до 2027 г. Писмото завършва с ръкописно послание от Зелмайер, че „Съединението прави силата – и след Българското председателство!“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " ЕК поздрави България за постиженията по време на председателството"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d1%81%d0%b5-%d0%bf%d0%be-%d1%83%d1%81%d0%bf%d0%b5%d1%88/", "text": "Есенната парламентарна сесия се открива при добра ситуативност на България в Европа. България все по-успешно се справя с това да отстоява интересите си в ЕС. Европа се интересува от нас, наблюдава ни, чува ни и ни оценява. Това заяви председателят на ПГ на ГЕРБ Цветан Цветанов при откриването на новия парламентарен сезон. Политическите ни опоненти противопоставиха европейските на вътрешните ни проблеми. И най-големите критици няма как да не съзнават, че постигнатото днес е било желание за българските управници десетилетия назад, добави Цветанов. Не стихват напъните от ляво да се лансират новини и събития в ущърб на управляващите. Тонът на говорене отдавна е преминал границите на приличието. Знаем, че сме неудобна коалиция за опонентите си, защото съумяхме да дадем отпор на безотговорния популизъм. За пореден път заявяваме волята си да следваме законодателните приоритети в управленската програма на ГЕРБ-ОП. Знаем, че именно заради постоянството ни да изпълняваме обещанията и продължаваме да получаваме обществено доверие и подкрепа, това ще проличи отново и на предстоящите избори догодина за ЕП. Българското председателство ни даде безценен опит, работеща администрация, обясни Цветанов. Сред законодателните приоритети на ГЕРБ Цветанов открои това, че законотворческият процес не трябва да е заложник на произволни политически оценки и тълкувания. Трудът ни вярваме, че ще е оценен по достойнство, когато търсим обществен консенсус. Силните партии стават още по-силни, когато работят в среда на политическа коректност, подчерта Цветанов. Благоприятно обстоятелство са направените промени в НПК, ГПК и АПК, стремим се да развием електронното правосъдие. Да прилагаме актуализирана съдебна карта, която да преодолее регионалните диспропорции в разпределението на делата, изброи Цветанов. По отношение на бюджета и финансите предлагаме годишни промени в данъчното законодателство. В Закона за корпоративното подоходно облагане се въвежда европейска директива свързана с две мерки-ограничаване приспадането на лихви и въвеждане на режим за контролирани чуждестранни дружества. Чрез поправките в Закона за данъците върху доходите на физическите лица намалява административната тежест и се усъвършенстват данъчните облекчения за деца, за деца с увреждания и за млади семейства. Всички декларации и справки ще се подават само по електронен път. В Данъчно осигурителния процесуален кодекс се подобрява фискалният контрол върху движението на стоки с висок фискален риск чрез въвеждане на уникален идентификационен номер за данни свързани с превоза на стоките, добави Цветанов. Той уточни, че ГЕРБ гледа на държавния бюджет като на основен фактор за стабилността в страната. Отговорно ще обсъдим проекта на Закон за държавния бюджет на Република България за 2019 г. и Актуализирана средносрочна бюджетна прогноза за периода 2019-2021 г. като мотиви към него. Параметрите на бюджетната рамка ще бъдат съобразени с фискалните правила по Закона за публичните финанси, допълни Цветанов. Той каза още, че през новата парламентарна сесия се надяват да приемат на второ четене с голяма парламентарна подкрепа Закона за киберсигурността. Безспорно финансирането е от първостепенна важност за сектор здравеопазване, затова ще приемем работещ бюджет на НЗОК. Промените в Закона за енергетиката ще регламентират развитието на мрежа за зарядни станции за електромобили. Ще продължим да подкрепяме развитието на Капиталовия пазар. Това е приоритет, заявен от всички парламентарни партии. Добър пример е стартиралата ваучерна схема по Оперативна програма „Иновации и конкурентоспособност”, която финансира първичното публично предлагане на акции на български малки и средни предприятия на българската фондова борса, заяви Цветанов. За професионализъм, престиж и перспектива работим с помощта на различни политики в областта на образованието. Предвиждаме: 1/Инвестиции в учителите-водени от разбирането, че новият финансов ресурс за повишаване на заплатите им е път към издигане на техния социален и професионален статус; 2/ Развитие на професионалното образование и обучението на кадри за икономиката на страната. В основата му е кариерното ориентиране на подрастващите още от малки, при което е нужно разбиране и ангажирано участие на всички заинтересовани страни. 3/ Развитие на дигиталното обучение чрез насърчаване и използване на образователни технологии, които са част от обучението на новите поколения. С промените в Закона за висшето образование се усъвършенства акредитацията на висшите училища, което ще осигури по-високо качество на образованието, допълни председателят на ПГ на ГЕРБ. В сферата на труда и социалната политика предлагаме проект на Закон за предприятията на социалната и солидарна икономика, който е част от Управленската програма на кабинета и е внесен в парламента през август 2018 г. В сферата на регионалното развитие предлагаме промени в Закона за устройство на територията с които облекчаваме административната тежест за гражданите. Нека през новата сесия на парламента да се стремим към съгласие по приеманите закони и нека да дебатираме културно и с прагматични аргументи, обърна се Цветанов към депутатите. ПГ на ГЕРБ вярва, че е време оценките за качеството на законите да се дават възоснова на парламентарното и обществено съгласие по тях, добави още Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.04", "title": " Цветан Цветанов: България все по-успешно отстоява интересите си в ЕС"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bd%d0%b5%d0%bd%d0%ba%d0%be%d0%b2-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%be%d1%82-%d1%82%d0%be%d0%bb-%d1%82%d0%b0%d0%ba/", "text": "Средства от тол таксата няма да отиват за общински пътища – за тях ще търсим варианти. Това каза народният представител от ПГ на ГЕРБ Александър Ненков пред журналисти във връзка с второто четене на  Закона за пътищата. Ненков уточни, че Регионалната комисия към Народното събрание е възприела, че всички пари, които идват от тол система изцяло ще отиват за поддръжка на пътищата. По думите му те няма да могат да  отиват за общинска инфраструктура. „Имаме такава уговорка с колегите от МРРБ да търсим варианти чрез делегираните бюджети за общините да се увеличат техните средства през националния бюджет, а не през тол системата“, заяви още Ненков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Александър Ненков: Средства от тол таксата няма да отиват за общински пътища"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b7%d0%b0%d0%b4%d1%8a%d1%80%d0%b6%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-39-%d0%b3%d0%be%d0%b4%d0%b8%d1%88%d0%b5%d0%bd-%d0%be%d0%b1%d0%b2/", "text": "Задържане под стража за 39-годишен мъж, обвинен в блудствени действия с три деца и склоняването им да гледат клипове с порнографско съдържание, постанови Окръжният съд в Търговище. Мярката е наложена във вторник по искане на Окръжна прокуратура, уточниха от Апелативната във Варна. , мъжът, който се казвал Дилян Д., е бил задържан в неделя вечерта след сигнал за блудство, подаден от родител. От Апелативна прокуратура уточняват, че жертвите са две момчета, братя на 6 и на 8 години, и едно момиче на 9 години от друго семейство. Освен, че децата били събличани, галени и хапани от мъжа, той им пускал и клипове с порно. Според обвинението престъпленията са били извършени в периода от 1 май до 1 септември тази година, когато родителите на децата били на работа. 39-годишният пък работел на смени и се шляел с малките. Околните не подозирали какво става, въпреки съмнителното приятелство, при което възрастният черпел децата с бонбони, сладоледи и други лакомства. Канел ги в дома си и се занимавал с тях. Пред съда мъжът обяснил, че децата трябвало да знаят за „тези неща, какво ги чакало, като пораснат” и един вид той ги обучавал и по-скоро си играел с тях. Тъй като има съмнения за психичното му състояние, той ще бъде изпратен за съответните експертизи. От прокуратурата допълват, че Дилян и децата живеели в една къща, но не са роднини. Ставало дума за наематели на двуетажна къща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Съдът задържа под стража 39-годишен, обвинен в блудство с три деца"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d1%81%d0%b5%d1%81%d0%b8%d1%8f%d1%82%d0%b0-%d1%81%d1%8a/", "text": "Започваме сесията със сериозно обществено напрежение, с криза в правителството и нестабилност в управляващото мнозинство. Това каза лидерът на БСП Корнелия Нинова в декларация от името на група за началото на новия политически сезон. „В последния месец се случиха две събития и една трагедия, които казват всичко. Не само за последните месеци и седмици. Казват всичко за последните 29 години“, заяви Нинова. „Срина се Търговският регистър“, припомни тя. По думите й държавните институции са били абсолютно безпомощни да реагират на това. „250 хил. души, които правителството е задължило да се застраховат, бяха излъгани и държавата остана безучастна. Трето, 17 души загинаха невинни заради корупция и кражби, които вече убиват физически. Това създаде напрежение и на фона на ситуацията дойде информацията, че чуждестранните инвестиции са се сринали 10 пъти. Цените тръгват нагоре, а от 1 октомври очакваме увеличение на цената на газа“, допълни още Нинова. Парламентът трябва да бъде разпуснат – 20 депутати от БСП остават в зала, а останалите отиваме при българите и протягаме ръка за нов модел, каза още лидерът на БСП Корнелия Нинова в декларация от името на група за началото на новия политически сезон. Нинова поясни, че това е решение на парламентарната група на БСП. „Тази зала, това мнозинство не могат да решат проблемите. Този парламент, тази зала с това мнозинство е изчерпало своята функция. Ние искаме оставката на правителството, край на тази агония. Искаме разпускане на парламента, предсрочни избори. Скъпи, българи, не казваме, че сме най-умните и най-добре измислилите бъдещия модел на България. Ние ви даваме идеи“, заяви Нинова. „Тръгваме към вас, не искаме гласовете ви за БСП. Имаме нужда от националната ви енергия, от българщината, от грижата ви за семейство, за род и отечество. Идваме при вас, защото искаме, молим всеки разумен българин да даде своя принос“, заяви Нинова. „Имаме нужда от идеи и се обръщаме към вас, за да ги предложим. Не промени в този или онзи закон, а идеи за промяна на системата за 29-годишно управление на държавата. Можем ли да организираме национална енергия. Това е нашето обръщение към вас, народе. И конкретно предлагаме разговор дали можем да променим системата.“, каза Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.04", "title": " Корнелия Нинова: Започваме сесията със сериозно обществено напрежение\t\t\t"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b8-%d0%b5%d0%bf%d0%b8%d0%b7%d0%be%d0%b4-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%b8-%d0%ba%d0%be/", "text": "С мини дипломатически епизод бе белязана церемонията по откриването на обновената сграда на Консулството на Гърция в Измир. „Турция и Гърция са две страни, свързани с географски и исторически. Ние представляваме две големи култури. Нашите езици споделят над 5000 думи. От време на време не можем да ги намерим и нашите взаимоотношения преминават през бурни дни. Не са тайна и нашите различия, но ние гледаме на сътрудничеството и диалога като решение и не бихме позволили на хора, работещи срещу интересите на Гърция, да намерят подслон у нас „, отбеляза в изявление външният министър на Турция Чавушоглу, който пръв взе думата. „Ние стояхме на страната на Турция, по време на преврата“, припомни на свой ред гръцкият външен министър Кодзиас. Той посочи, че въпреки проблемите в двустранните отношения, се полагат усилия за тяхното подобряване. Лентата на откриването на реставрираната историческа сграда на брега на Измир, където се върна Гръцкото консулство, съвместно бе прерязана от двамата външни министри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Дипломатически епизод Чавушоглу и Кодзиас в Измир"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%b3%d0%b5%d1%80%d0%b1-%d0%b8%d0%bc%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f-%d1%88/", "text": "ГЕРБ има последния шанс да поеме политическата отговорност за провала на своята политика и да предложи адекватни решения. Това каза от трибуната на Народното събрание председателят на ПГ на ДПС Мустафа Карадайъ, който прочете декларация от името на парламентарната група за посланията и приоритетите през новия политически сезон. „Смяна на министрите – какво от това? Промяна на формулата – какво от това? Предсрочни избори – и какво от това? По-важният въпрос за нас от ДПС е какво да се прави след това. Как и по какъв начин да се възстановим демократичните механизми на управление и как да се изгради отново авторитетът на държавността. Как да се възстанови нормалността? Как да започнем отново диалога с гражданите? Това са проблемите – за реанимиране на държавността, което е основна тема на настоящия парламентарен сезон“, каза още Карадайъ. Той посочи, че общата цел е да се спаси държавността. „Целта е да работим твърдо за правата и свободите на гражданите. Нужна е ясна програма за нов тип управление. Ред е на експертите и на обединителните идеи. Предупрежденията ми от първия ден са върху основния политически субект и тяхната отговорност за управлението на страната и грижа за гражданите. При тази остра криза на държавността от ДПС заявяваме, че е важно възстановяването на дискурса във всичките му видове, утвърждаване на експертността във взимането на политически решения, диалогът между партиите. ГЕРБ има последния шанс да поеме политическата отговорност за провала на своята политика и да предложи адекватни решения -днес, защото утре ще е късно. Формулата на властта е грешна и ако не се промени, нищо няма да се промени“, каза още Карадайъ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.04", "title": " Мустафа Карадайъ: ГЕРБ има последния шанс да поеме политическата отговорност за провала на своята политика"}
{"url": "https://trud.bg/%d0%b4%d0%b2%d0%b0-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d1%81-%d0%b0%d0%b2%d1%82%d0%be%d0%b1%d1%83%d1%81%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b7%d0%b0-%d0%b5/", "text": "Автобус на „Градски транспорт“ във Варна блъсна пешеходка с детска количка. Инцидентът е станал в понеделник около 9.30 часа срещу блок 55 на бул. „Васил Левски“, съобщиха от полицията. Жената не е пострадала, но бебето е получило контузия на едната ръка. Зад волана на автобуса „Соларис“ е бил 55-годишен варненец. Още един инцидент с автобус е станал същия ден около 20 часа на автобусна спирка пред Автогарата. 62-годишният водач на рейс с марка „Мерцедес“ набил рязко спирачки, при което 56-годишна жена паднала на пода на превозното средство. Пътничката е получила контузии на главата, лявата ръка и левия крак. Била е прегледана и освободена за домашно лечение. На двете места вървят мащабните ремонти на булевард „В.Левски“, където има винаги засилен трафик, задръствания, а няма тротоари, коментираха в социалните мрежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Два инцидента с автобуси във Варна за един ден"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%bc%d0%be%d1%80%d1%8f%d1%86%d0%b8-%d0%bf%d1%80%d0%b5%d0%ba%d1%80%d0%b0%d1%82%d0%b8%d1%85%d0%b0-%d1%81%d1%82%d0%b0%d1%87%d0%ba%d0%b0%d1%82%d0%b0/", "text": "Стачката на моряците в Гърция приключи. Спиране на мобилизацията и връщането им на работа, решиха от Гръцката федерация на моряците по обяд. Решението, прието с мнозинство от 10-4, е пряко приложимо, което означава, че екипажите трябва да отплуват с корабите колкото е възможно по-скоро и да започнат отново пътуванията си до и от островите. Решението бе взето след новото предложение на корабособствениците за увеличение на заплатите с 2% и удовлетворяване на други изисквания на индустрията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Стачката на моряците в Гърция приключи"}
{"url": "https://trud.bg/%d0%be%d0%bf%d0%b8%d1%82-%d0%b7%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b8-%d0%b0%d1%80%d0%b5%d1%81%d1%82-%d0%b2-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0/", "text": "Граждани нахлуха в сградата на транспортното министерство, за да направят „граждански арест“ на зам.-министър Ангел Попов, предаде  . Акцията е срещу издаването на шофьорски книжки и е в подкрепа на водената от Николай Колев – Босия политика срещу нерегламентирано издаване на документи за шофиране. Полиция съпроводи гражданското неподчинение от съображение за сигурност. Пред сградата на министерството се събраха над 10 души „Опитахме да извършим „граждански арест“ на лицето, което е отговорно за смъртта на стотици български граждани по улиците. С подадената оставка на министър Ивайло Московски не се решават проблемите в тази сграда. Не дай Боже, утре ще загинат български граждани, някой трябва да носи отговорност. А Ангел Попов е подсъдим и все още изпълняващ длъжността заместник-министър. „След като институциите нямат административна мощ да обезпечат сигурността и здравето на гражданите, самите граждани като суверен имат непосредствена власт. Самите ние информирахме полицията и спешния телефон 112 за акцията и да ни помогнат, за да не се окаже, че извършване криминално деяние. Търсихме тяхното сътрудничество, но не го получихме. Шефът на охраната се опита да отвори вратата, но полицията не му разреши. Не разбрахме защо се получи това объркване – едните искат да ни пуснат, а другите – не“, разказаха протестиращите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.04", "title": " Граждани опитаха да нахлуят в сградата на Министерство на транспорта"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-300-%d0%bb%d0%b2-%d1%81%d1%82%d0%be%d0%bf%d0%b0%d0%bd%d0%b8%d0%bd-%d0%bd%d0%b0-%d0%ba%d1%83%d1%87%d0%b5-%d0%b8%d0%b7%d0%bf%d0%bb%d0%b0%d1%88%d0%b8/", "text": "300 лв. глоба налага общината в Търговище на собственик на куче, който пуснал любимеца си да тича из централната градска част и животното изплашило дете, срещу което се спуснало. Свидетели на писъците на детенцето повикали полицията. На стопанина на кучето е бил съставен акт, че със свободното пускане застрашава хората. Санкцията за това е 100 лв. При проверките обаче се оказало, че домашният любимец има паспорт, но не и микрочип, който е задължителен. Последвала санкция и за това нарушение, която пък е в размер на 200 лв. Така пускането на кучето да тича между хората ще струва на стопанина му общо 300 лв. От общината напомнят, че има определен ред и места за разходка на домашните любимци и е недопустимо свободното им пускане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Глобяват 300 лв. стопанин на куче, изплашило дете"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%bd%d0%be%d0%b2-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%b8-%d1%81/", "text": "Лидерът в Първа лига „Левски“ остава без спортен директор и нов нападател поне до края на календарната година. Това обяви изпълнителният директор Красимир Иванов след края на Общото събрание на клуба. На него участие взеха собственикът Спас Русев, неговият син Егвени Русев, шефът на школата Даниел Боримиров, легендата Кирил Ивков, бившият финансов директор Константин Баждеков, както и Ангел Станков. „Много мнения бяха изказани по темата за спортния директор – обясни след събранието Иванов. – Особено сега, когато сме лидер в класирането, въпросът става още по-актуален, защото искаме да задържим тази лидерската позиция. Продължаваме да търсим. Скоро време може да имаме някакво решение. Не е нито много близо, нито много далеч този ход. До края на годината може да имаме ясен отговор. В момента конкретни преговори обаче не се водят.“  По-рано това лято австриецът Вили Рутенщайнер бе близо да заеме горещия пост, но в крайна сметка избра офертата на израелската футболна федерация. Относно селекцията Иванов обясни, че се чака само един нов до края на трансферния прозорец, затварящ в четвъртък. Това е бранителят Нуно Рейш, който вече е в София. Португалецът идва от „Витория“ (Сетубал), а през годините е играл за „Спортинг“ (Лисабон), „Метц“, „Серкъл Брюж“ и „Панатинайкос“.  „Много от спряганите имена са спекулация, за да им бъде вдигната цената. Това важи и за Ласина Траоре. Единствено Рейш предвиждаме да привлечем, ако всичко е наред с преговорите. Юноши на тима пък няма да бъдат преотстъпвани. Целите остават същите и треньорът Славиша Стоянович е наясно с тях. Имаме отбор за преследване на титлата.“ Кирил Ивков пък няма да напуска Надзорния съвет. Дни преди събранието той е оттеглил депозираната по-рано тази година оставка.  Относно финансовата ситуация в „Левски“, изпълнителният директор обясни: „Темата е преекспонирана. Не крием, че имаме задължения. Те са публикувани в Търговския регистър и са достъпни за всички. В края на миналата година възлизат на 18.3 милиона лева, голяма част от които са за новия Сектор А.“", "date": "2018.09.04", "title": " „Левски“ остава без нов нападател и спортен директор"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-23-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bb-%d0%bc%d0%b0%d1%80%d0%b8%d1%85%d1%83/", "text": "23-годишен мъж от град Цар Калоян е задържан за отглеждане на растения марихуана, съобщиха от полицията в Разград. В дома на А.С. в понеделник са били открити зелени растения, които класяли между доматите и пипера в градината. Теглото на забранената градинска култура било над половин килограм. При претърсване на автомобила на младежа била намерена и суха растителна маса с тегло 1,25 грама. При теста веществата реагирали положително на канабис, допълват от полицията. 35 са досъдебните за притежание и разпространение на наркотични вещества тази година, което е с повече от 1/3 спрямо същия период на миналата, съобщиха от полицията в Разград. Иззетите количества наркотични вещества през месец август са 11,55 килограма амфетамин, 88,3 грама „чай“, 79,6 грама марихуана, както и 165 кг „зелена маса“ канабис, обобщават данните от дирекцията в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Арестуваха 23-годишен, отглеждал марихуана в градината си"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b7%d0%b0%d0%b3%d0%b8%d0%bd%d0%b0-%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d0%b1%d1%8f%d1%85%d0%b0-%d1%80%d0%b0%d0%bd%d0%b5%d0%bd/", "text": "Един човек загина, а десетки бяха ранени, след като   връхлетя по-рано днес Западна Япония, предадоха световните агенции. Тайфунът Джеби е най-силният, преминавал през Япония за последните 25 години. Той донесе със себе си проливни дъждове и бурни ветрове. Един човек загина в западния град Хигашоми, след като бе погребан под рухнал под напора на вятъра склад. Според японски медии ранените са 76. Танкер пък удари мост, свързващ международното летище Кансаи край Осака и град Идзумисано. Корабът е бил на котва в залива на Осака, но е бил повлечен от бурята към моста. На самото международно летище бяха наводнени пистата и подземният етаж на терминала. Заради 21-ия тайфун от тазгодишния сезон на ураганите в Япония бяха отменени близо 800 полета. Бяха спрени и много високоскоростни влакове, в това число и влакът стрела между Токио и гарата Шин-Осака. Тайфунът Джеби връхлетя крайбрежието по обед местно време (3 ч. по Гринуич) около южната част на префектура Токушима, на около 600 километра югозападно от Токио. В 16 ч. местно време окото на бурята беше на около 30 километра от Фукуи и се насочваше на север-североизток със скорост 65 километра в час, с постоянни ветрове със скорост 126 километра в час и с пориви, достигащи 180 километра в час. Властите предупредиха, че стихията може да предизвика катастрофални свлачища и наводнения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Един човек загина, а десетки бяха ранени от мощния тайфун в Япония"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%83%d1%87%d0%b5%d0%bd%d0%b8%d0%ba-%d0%b2%d1%8a%d1%80%d1%82%d1%8f%d0%bb-%d0%b8%d0%bd%d1%82%d0%b5%d1%80%d0%bd%d0%b5%d1%82-%d1%82%d1%8a%d1%80%d0%b3/", "text": "Полицаи от Чипровци разкриха и заловиха 16-годишно момче, задигнало куп табели от улиците на балканския град. Крадените надписи младежът продавал чрез Интернет сайт, съобщиха от Областната дирекция на МВР в Монтана. Местната управа и жителите на килимарското градче през последните месеци с изненада установили, че много табели от улици и къщи мистериозно се изпаряват. Със загадката се заели пазителите на реда и установили, че само от 15 до 30 юли тази година от стени и огради в Чипровци са изчезнали 44 адресни табели, собственост на общината. Започналото разследване разкрило, че надписите са били откраднати от 16 годишния С. Ц. от Монтана. Ученикът продавал плячката си на колекционери чрез сайт за търговия в Интернет и печелел между 25 и 35 лева за бройка. Младежът не е криминално проявен и след залавянето му е предал табелите, които са върнати на местната управа. По случая е образувана преписка, а материалите ще бъдат докладвани в Районна прокуратура – Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Заловиха ученик, въртял Интернет търговия с крадени улични табели"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-28-%d0%b8%d1%8f-%d0%b8%d0%ba%d0%be%d0%bd%d0%be/", "text": "Заместник министър-председателят Валери Симеонов ще участва в 28-ия икономически форум в Криница, Полша, който се провежда на 4 и 5 септември. На събитието ще се обсъдят европейски и регионални икономически политики в сферата на трудовия пазар, сигурността, миграцията, енергетиката и др. Вицепремиерът ще участва в пленарната сесия под надслов „Между икономика и политика: в търсене на рецепти за икономически растеж“ и след това ще проведе двустранни срещи с г-жа Беата Шидло, вицепремиер на Република Полша, г-н Йежи Квиечински, министър на инвестициите и регионалното развитие на Република Полша, г-н Петер Сярто, министър на външните работи и търговията на Унгария и г-жа Елжбиета Рафалска, министър на социалната политика на Република Полша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Валери Симеонов ще участва в  28-ия икономически форум в Криница"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%bd%d0%b0%d1%80%d0%b8%d1%81%d1%83%d0%b2%d0%b0-%d0%be%d0%bf%d0%be%d0%b2%d0%b5%d1%81%d1%82%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Оповестяването на Съединението на Княжество България и Източна Румелия от княз Александър I Батенберг от Варна е претворено в картините на художника Христо Наумов Ботев, като изложбата се открива в емблематичната сграда на Държавен архив. Само на крачка от нея от балкона на бившата Телеграфо-пощенската станция /където сега е храмът на Темида/ точно в 15 ч. на 6 септември 1885 г. той оповестява историческите събития в Пловдив пред насъбралото се множество, издава първия документ за свикване на Народното събрание и обявява мобилизация на армията. Преди това князът е изпратил телеграма с подкрепата си за Съединението. На базата на исторически текстове за този ден във Варна художникът е нарисувал как Александър Батенберг е получил сутринта известието от Пловдив в лятната си резиденция“Сандрово“/“Евксиноград“/ и в 10 часа вече е препускал с файтона си в кортежа на своята свита от гвардейци към града. Картина е запечатала влизането му в Телеграфо-пощенската станция, тревожното му стоене до апартчика и разменянето на съобщенията с бунта в Пловдив. На друго платно е изобразено изпращането на Батенберг до ж.п. гара Варна, за да пътува до Русе и Търново, откъдето се обявява с прокламация за княз на Северна и Южна България. Паметна плоча на княза има на емблематичната сграда на Държавен архив, тъй като пощенската станция с балкона отдавна е съборена. Всяка година честванията на голямото историческо събитие започват от това място във Варна. Художникът Христо Наумов Ботев е от града на дарителите -Свищов, но през годините посвещава много от платната и изложбите си на събития и символи във Варна. За каритините си използва така наречената прахообразна техника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Художник нарисува оповестяването на Съединението от княз Батенберг\t\t\t"}
{"url": "https://trud.bg/%d0%b8%d0%bf%d0%b1-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d1%80%d0%b8-%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d0%bd%d0%b5%d1%82%d0%be-%d0%b8-%d1%80%d0%b5%d0%bc/", "text": "МВР е съставило 7 предписания за отстраняване на нередности на пътя в Своге. Но когато те не са били изпълнени в определен срок, никой от вътрешното министерство не е глобил нито АПИ, нито общината като стопани на пътя и тротоара. Санкцията е от 2 000 до 7 000 лв, а е можело дори да затвори пътя. По този начин е имало е възможност да се отстранят част от проблемите и да не стигне до автобусната катастрофата със 17 жертви. Това обявиха от Института за пътна безопасност. Неправителствената организация представи свое обследване на опасния участък в Своге, но засега заключенията в него не са окончателни. Открити са нередности още от проектирането, реконструкцията и пускането в експлоатация на отсечката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.04", "title": " Институтът за пътна безопасност: МВР е можело да глоби АПИ и да затвори пътя край Своге"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%82%d0%b5%d0%bb%d0%b5-5/", "text": "Кметът на Благоевград д-р Атанас Камбитов с поздравителен адрес по случай предстоящия празник 6 септември – Съединението на България. 6 септември – символ на патриотизъм и национална гордост! През 1885 година, на тази дата, българският народ за пореден път доказва своята сила, решителност, жажда за единство. България има славна история! Да помним делото на нашите предци! Да пазим техните завети! Да предадем на децата си обичта към родината! Поклон! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Кметът на Благоевград с поздравителен адрес по случай 6 септември"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%bf%d0%be%d0%b4%d0%be%d0%b1%d1%80%d1%8f%d0%b2%d0%b0%d0%bd%d0%b5-%d1%81%d1%8a%d1%81%d1%82%d0%be%d1%8f/", "text": "Министърът на околната среда и водите Нено Димов и директорът на Дирекцията на Природен парк „Златни пясъци“ Даринка Сарова подписаха договор за подобряване природозащитното състояние на видове и типове природни местообитания от мрежата „Натура 2000“, които попадат в парка, съобщават от Министерството на околната среда и водите. С изпълнението на проекта ще се извършат дейности за опазване на Обикновена пърчовка (Himantoglossum caprinum) и Дългоух нощник (Myotis bechsteinii). Ще се подобри състоянието на приоритетни видове птици, предмет на опазване в защитена зона “Батова”. В обхвата на проекта е подобряване природозащитното състояние на Крайречни смесени гори, Панонски гори, Естествени еутрофни езера и др. Общо 32 вида и 4 местообитания ще бъдат подкрепени с цел възстановяване и поддържане на благоприятен природозащитен статус. Проектът предвижда дейности за повишаване информираността на посетителите на Природен парк „Златни пясъци“ за консервационно значимите местообитания, растителните и животински видове. Общата инвестиция е 107 хил. лв. и е осигурена от Оперативна програма „Околна среда 2014-2020 г.“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Започва проект за подобряване състоянието на видове и местообитания в Природен парк „Златни пясъци“"}
{"url": "https://trud.bg/60-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8-22-%d0%b5%d0%ba%d1%81%d0%bf%d0%b5%d1%80%d1%82%d0%b8%d0%b7%d0%b8-%d0%b8-7-%d0%be%d0%b3%d0%bb%d0%b5%d0%b4%d0%b0-%d0%b7%d0%b0-%d0%ba%d0%b0%d1%82/", "text": "Прокуратурата публикува информация за осъществените досега действия по разследването на тежкото произшествие на пътя Своге – София: С постановление на главния прокурор, разследването е възложено на Националната следствена служба. Сформирани са екипи от следователи, както и екип от наблюдаващи прокурори от Окръжна прокуратура София. До настоящия момент /04.09.2018 г./ са проведени разпити на над 60 свидетели. Назначени са 22 експертизи, извършени са 7 огледа на местопроизшествието и е приобщена документация от над 120 класьора. Като свидетели са разпитани всички пострадали лица, чието здравословно състояние позволява това, всички членове на Държавната приемателна комисия за установяване на годността на строежа /пътя/, служители на Агенция „Пътна инфраструктура“ /вкл. председателя на УС на АПИ и член на УС на АПИ, към момента, както и бивш председател на УС на АПИ/. Разпитан е и министърът на регионалното развитие и благоустройството, който е предал за нуждите на разследването значителен обем относими документи. Проведени са разпити на управителя на дружеството, упражнявало строителен контрол на обекта, на управителя на дружеството, изготвило проектната документация, както и на упълномощения представител на ДЗЗД „ Трейс – Своге“. Проведен е разпит и на управителя на „Мегаинвест холд“ ЕООД. Досега са назначени 20 съдебномедицински експертизи, включително такава експертиза за установяване на здравословното състояние и вида на телесната повреда на обвиняемия водач на автобуса, както и съдебно- химическа експертиза за определяне наличието алкохол и упойващи вещества на кръвните проби на обвиняемия. Назначена е и експертиза за установяване на техническата изправност на автобуса към момента на възникване на ПТП, като при необходимост вещите лица ще ползват съдействие от представители на фирмата – вносител на тази марка автобуси. След първоначалния оглед на местопроизшествието /в деня на произшествието/, там са извършени и 3 допълнителни огледа, при които са иззети веществени доказателства –  сравнителни образци от пътната настилка и от мантинелата. Извършени са също 3 огледа на веществени доказателства – на двата леки автомобила, участници в ПТП, и на автобуса. Превозните средства са иззети още с първоначалния оглед. Изисканите и получени досега документи от органите на досъдебното производство са: – от Агенция „ Пътна инфраструктура“: всички документи в оригинал по възлагането и изпълнението на строеж: „Проект „България – Транзитни пътища V – ЛОТ 17“, рехабилитация на пътни участъци: път II – 16 „ Мездра- Елисейна“ от км 0+ 000 до км  22+ 544.90, път II – 16 „ Елисейна- Своге“ от км 22+ 544.90 до км 50 + 790л53, път II – 16 „ Своге- Нови Искър“ от км 50+790.53 до км 81 + 778.84 в трите му участъка; – от „Трейс Груп Холд“ АД: всички документи по изпълнението и разплащането на проекта, във връзка с участието им като партньори в ДЗЗД „ТРЕЙС – СВОГЕ“- изпълнител на обекта по договора; – от „ Мегаинвест холд“  ЕООД : същите документи по участието им посоченото ДЗЗД; – от Министерството на транспорта; – от Министерството на регионалното развитие и благоустройството; – от Началника на РПУ Своге; – от Изпълнителна агенция „ Автомобилна администрация“; – от „ Пътконсулт – 2000“ ЕООД: документи по строителен надзор. – от дирекция“ Национална система 112“- МВР – от кмета на Община – Своге; – от Областна дирекция на МВР София – сектор „ Пътна полиция“; – от Български институт по стандартизация; – от всички лечебни заведения, в които са настанени пострадалите лица и др. Изземването на относима документация продължава. Предстои назначаването на експертиза за съответствието на асфалтовата настилка и действителното състояние на пътя с установените изисквания и проектното задание, в хода на която ще бъдат изследвани иззетите при огледа проби /сравнителни образци/ от пътната настилка /състав, физикомеханични показатели, полируемост на твърдия материал и т. н./. Ще бъде назначена също и експертиза относно съответствието на мантинелата на пътя с установените стандарти, както и комплексна експертиза за причините за настъпилото произшествие. Експертизите относно състоянието и състава на пътната настилка и съответствието й със стандартите и заданието, както и относно съответствието на мантинелите на този път със стандартите за тях, ще бъдат възложени на вещи лица и съответни лаборатории, които не са в служебна зависимост с държавни органи /МРРБ, АПИ и др./ и не са свързани с търговски дружества, участвали в проектиране, изпълнение и надзор на пътния участък. Разследването продължава по всички версии – както относно отговорността на водача /и на превозвача/ за настъпилото ПТП, така и относно състоянието на пътя и начина на изпълнението му, като фактор, допринесъл за произшествието. По повод изнесена информация относно причини за забавяне на ремонта на пътния участък, Пресцентърът на ПРБ съобщава, че започването на такива действия вчера не е било поставяно в зависимост от „разрешение“ от органите на досъдебното производство, при положение, че при допълнителния оглед на пътя на 31.08.2018 г. проби /сравнителни образци/ от настилката вече са били иззети. По повод изявления на представители на неправителствена организация за осъществявано от тях  „независимо разследване“ на причините за тежкото произшествие, следва да бъде направено уточнението, че такава дейност няма характер на разследване по смисъла на НПК и всякакви изявления и обявени констатации в този смисъл нямат официален характер и не ангажират органите на досъдебното производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.04", "title": " 60 свидетели, 22 експертизи и 7 огледа за катастрофата край Своге\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%bf%d1%83%d1%88%d0%b5%d0%bd%d0%b5-%d0%bd%d0%b0-%d0%b7%d0%b0%d0%ba%d1%80%d0%b8%d1%82%d0%b8-%d0%be%d0%b1%d1%89%d0%b5%d1%81%d1%82/", "text": "Народното събрание отхвърли още на първо четене промени в Закона на здравето, които предвиждаха отмяна на пълната забрана за пушене на обществени места. Предложението беше подкрепено с 25 гласа „за“, 69 народни представители гласуваха против промените, а 45 депутати се въздържаха. Законопроектът беше внесен от народния представител от ПГ на „Обединени патриоти“ Христиан Митев и предвиждаше в закритите заведения да се обособят самостоятелни помещения за пушене, като идеята беше те да заемат не повече от половината търговска площ на обектите. Решението в пленарната зала беше очаквано, след като в комисиите по здравеопазване и по икономическа политика и туризъм към Народното събрание също отхвърлиха проекта на първо четене.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Забраната за пушене на закрити обществени места остава\t\t\t"}
{"url": "https://trud.bg/%d0%b3%d0%b5%d1%80%d0%b1-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%bd%d0%b0-%d1%82%d1%80%d0%b8%d0%bc%d0%b0%d1%82/", "text": "До този момент темата за разместване на ресорите на министри в рамките на правителството не е дискутирана. Това каза пред журналисти в Народното събрание председателят на ПГ на ГЕРБ Цветан Цветанов. „В понеделник ще имаме коалиционен съвет, където ще се говори персонално за всяка една оставка. Решенията, които ще вземем, ще бъдат решения на коалиционния съвет, за да може да се стартира процедурата по закон“, обясни Цветанов и уточни, че когато се вземе решение, обществото ще бъде информирано. На въпрос дали може да има разместване на ресорите в рамките на правителството, той отговори: „Тази тема не е дискутирана и не смятам, че може да бъде част от разговорите към този момент.“ Цветанов обясни, че уважава министрите в оставка, защото всеки от тях е получил съответната парламентарна подкрепа. „Но в политиката има моменти, когато трябва да се носи политическа отговорност. Това по никакъв начин не обезличава всичко, свършено досега, от тези министри.“ Той посочи, че ако бъдат внесени оставките от министър-председателя Бойко Борисов, те ще бъдат подкрепени от ПГ на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " ГЕРБ ще гласува за оставките на тримата министри, ако бъдат внесени от премиера"}
{"url": "https://trud.bg/%d1%82%d1%80%d0%b8-%d0%bc%d0%be%d0%bc%d1%87%d0%b5%d1%82%d0%b0-%d1%81%d0%b0-%d0%b8%d0%b7%d0%bf%d0%be%d1%87%d1%83%d0%bf%d0%b8%d0%bb%d0%b8-%d0%bf%d1%80%d0%be%d0%b6%d0%b5%d0%ba%d1%82%d0%be%d1%80%d0%b8/", "text": "Трима деветгодишни са потрошили художественото осветление на археологическия резерват „Абритус” в Разград, съобщиха от полицията. Както „Труд” съобщи, прожекторите в северната част на крепостта бяха намерени изпочупени с камъни в началото на миналата седмица от работищи в историческия музей в Разград. Те установили, че всичките 27 прожектора са помлени. От полицията са установили, че вадналите са три момченца от квартал „Водна централа”, които на 27 август вечерта отишли с велосипедите си до крепостната стена да играят. По неизвестни причини играта преминала в трошене и децата изпочупили художественото осветление в района, което е поставени преди години по проект, финансиран от фондовете. На родителите на децата са съставени предупредителни протоколи от полицията. Материалите по случая ще бъдат предадени на комисията за противообществени прояви на деца в Разград. Уточнява се размерът на щетата, която е нанесена на музия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Три момчета са изпочупили прожекторите на „Абритус”"}
{"url": "https://trud.bg/%d1%81%d0%be%d0%bb%d0%b8%d0%b4%d0%b5%d0%bd-%d1%81%d0%bf%d0%be%d0%bd%d1%81%d0%be%d1%80-%d0%b7%d0%b0%d1%81%d1%82%d0%b0%d0%bd%d0%b0-%d0%b7%d0%b0%d0%b4-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "„Еврофутбол“ остава ексклузивен партньор на българския национален отбор по футбол.  Водещата букмейкърска къща ще продължи да подкрепя „лъвовете“ и по пътя към Евро 2020. Това обявиха от БФС в дните преди старта на участието на тима в турнира Лигата на нациите. А ако българският отбор се пребори за участие на европейското първенство, партньорството ще удължено автоматично.  „Развитието на българския спорт е кауза, в която „Еврофутбол“ инвестира още от основаването му преди 25 години като част от политиката си на корпоративна социална отговорност. Дружеството с готовност разширява ангажимента си към националния отбор, защото вярва, че финансовата сигурност ще помогне на българския тим да подобри постиженията си и да класира България на голям форум“, допълват от футболния съюз.", "date": "2018.09.04", "title": " Солиден спонсор застана зад националния отбор на България"}
{"url": "https://trud.bg/%d0%bf%d0%b0%d0%b4%d0%b0%d1%89%d0%b8-%d0%ba%d0%b0%d0%bc%d1%8a%d0%bd%d0%b8-%d0%b4%d0%be%d0%b2%d0%b5%d0%b4%d0%be%d1%85%d0%b0-%d0%b4%d0%be-%d0%ba%d0%b0%d1%81%d0%ba%d0%b0%d0%b4%d0%b0-%d0%bd%d0%b0-%d0%b0/", "text": "Невероятна каскада сътвори автомобил, пътуващ в Кресненското дефиле, и по чудо водачът оцеля невредим. В следобедните часове Юмер Шаматарев пътувал за Петрич по работа. Изведнъж както си карал в дефилето, колата му поднесла от свличане на скална маса, ударили го камъни и той направил рязка маневра. Така се преобърнал по таван и спрял напряко на пътя. Зад него се е движела друга кола, която за късмет е спазвала дистанция и е спряла навреме, за да не се удари. Шофьорът е категоричен,че причина за каскадата е свличането на скална маса върху автомобила. В дефилето редовно се обрушват скалите, на места има мрежа, но въпреки това има участъци, в които редовно падат и се свличат камъни. Полиция бе на място и експертите ще преценят причините довели до обръщането на колата по таван. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Падащи камъни доведоха до каскада на автомобил в Кресненското дефиле"}
{"url": "https://trud.bg/%d0%bc%d0%bb%d0%b0%d0%b4%d0%b8-%d0%ba%d0%b0%d0%bc%d0%b5%d0%bd%d0%be%d0%b4%d0%b5%d0%bb%d1%86%d0%b8-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%83%d0%bc%d0%b5%d0%bd%d0%b8%d1%8f-%d0%b2-%d0%bc/", "text": "Трима ученици от училището в село Кунино вземат участие в Младежката секция към Майсторската надпревара по време на ХVІ Международен фестивал на традиционните занаяти, който се провежда в ЕМО „Етър” в Габрово от 6 до 9 септември. Иван Симеонов е в 12 клас, а Денис Христов и Павел Гетов са единадесетокласници. През 2018-та за втори път в рамките на Панаира се провежда Младежка секция. Миналата година ученици от няколко училища по изкуствата се включиха в надпреварата по иконопис. Идеята на младежките секции е да се стимулира приемствеността, чрез която старите занаяти получават шанс да бъдат запазени и да намерят своето място в съвременността. Професионалната гимназия по каменообработване в село Кунино е уникална школа, единствена по рода си на Балканите, предлагаща една вечна като камъка и винаги актуална професия  Гимназията е създадена като Държавно каменоделно училище с държавен указ през 1920 г. Поради наличието на превъзходна суровина – варовик, развит каменоделски поминък у местното население и стратегическа железопътна артерия – за място е избрано с. Кунино. Вдъхновител на идеята за учебното заведение и негов създател е роденият в Кунино политик от Българския земеделски народен съюз. За създаването на училището съдействат и чешки каменоделци от Хоржице, откъдето идва неговият първи директор Рудолф Браун. Първите занятия започват през 1921 г. с десет ученика. През периода 1921-1923 г. от Чехия пристигат учителите Станислав Кхун, Йосиф Шквара, Йозеф Краус, които създават школата по каменоделство и скулптура в Кунино. След 1926 г. започват своята дейност и висококвалифицирани български учители от цялата страна. През годините директори на училището са известни скулптори като Димитър Гаджалов, Борис Кадийски, Крум Алексиев, Митьо Солаков, Илия Беширов, Петър Тоновски и други. Каменоделската школа в Кунино е създадена и утвърдена с имената и делото на учителите: Гурко Йосифов, Илия Цеков, Величко Марков, Цветан Петров, Цветан Граджорски, Лало Илиев, Борис Томов и други, работили достойно и всеотдайно за развитието на училището. Почти всички професионалисти в обработката на камъка в България са получили образованието си в Кунино. По-голяма част от тях са скулптори, архитекти, строители, каменоделци и други специалисти, прославили се с професията си в България и по целия свят. Голяма част от завършилите продължават образованието си в Националната художествена академия, а впоследствие намират утвърдено място в българското изобразително изкуство. Сред тях са Недко Кръстев, Цвятко Сиромашки, Данко Байрамов, Маньо Славов, Янаки Кавръков, Стефан Янакиев, Димитър Сотиров, Любен Черкезов, Иван Димчев. Школото предлага обучение на ученици след седми и осми клас по специалностите каменоделство и скулптура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Млади каменоделци показват умения в майсторска надпревара  в музей „Етър“ в Габрово"}
{"url": "https://trud.bg/%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bf%d0%b0%d0%bb%d0%b5%d1%81%d1%82%d0%b8%d0%bd%d0%b0-%d0%bf%d0%be%d0%ba%d0%b0%d0%b7%d0%b2%d0%b0-%d0%bd%d0%b0%d1%86/", "text": "По време на ХVІ Международен панаир на традиционните занаяти в Габрово, Посолството на Палестина у нас представя богатството и изяществото на своите традиционни занаяти. Откриването на изложбата „Палестина, Светата Земя“ е на 7 септември в Изложбената зала на ЕМО „Етър”. Тя включва две експозиции – етнографска, с експонати от национални носии, предмети на бита, сувенири и фотоекспозиция, представяща древните традиции, култура, исторически и природни феномени на Светите Земи на Палестина. Те са част от пътуващите изложби на Посолството и са в Културния календар на дипломатическата мисия. До този момент изложбата е представена у нас в рамките на големи филмови фестивали, свързани с традициите, занаятите, културата и кулинарната дипломация. Гостувала е в университетите в страната, както и на мащабни благотворителни събития с международно участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Посолството на Палестина показва национални носии и сувенири в музей „Етър” в Габрово"}
{"url": "https://trud.bg/%d0%be%d0%b1%d0%be%d1%80%d1%83%d0%b4%d0%b2%d0%b0%d1%82-%d0%b0%d0%b2%d1%82%d0%be%d0%b1%d1%83%d1%81%d0%b8%d1%82%d0%b5-%d1%81-%d0%ba%d0%be%d0%bb%d0%b0%d0%bd%d0%b8-%d0%b8-%d0%ba%d0%b0%d0%bc%d0%b5%d1%80/", "text": "Транспортните фирми ще трябва да оборудват автобусите си с колани и камери. Това предвиждат промени в Закона за автомобилните превози, които гласува Комисията по регионална политика в парламента. Фирмите ще имат шест месеца, след влизането в сила на закона, за да се снабдят с техниката и предпазните колани. „Дебатът за коланите е на дневен ред, въпреки че превозвачите твърдят, че не могат да оборудват старите си автобуси с камери и колани, но според нас са нужни радикални мерки, като тези“, категоричен бе депутатът Александър Ненков от ГЕРБ, който е един от вносителите на предложението. По думите му санкции за пътуване без колани ще има както за водачите, така и за пътниците. А транспортна фирма я грози глоба от 3000 лв., ако не е оборудвала автобусите си с нужната техника и предпазните средства. Водачът ще трябва да плати глоба от 500 лв., ако не е пуснал камерата да записва или изобщо липсва такава. Изискването за обезопасителни колани няма да се прилага при специализиран превоз по маршрути с еднопосочна дължина до 30 км, но само ако са по междуселски пътища, извън републиканската пътна мрежа. А камерата ще бъде поставена отстрани на водача, така че да следи пътя. Неков коментира и тол системата, като напомни на всички шофьори, че винетните стикери ще могат да се заменят с електронни до 31 януари 2019 г. Ако винетният ви стикер изтича след 1 януари 2019 г., може да го замените с електронна винетка в срок от 15 декември 2018 г. до 31 януари 2019 г., за да запазят правото си да ползват платената пътна мрежа за целия първоначален срок на валидност на хартиения винетен стикер. Уикенд винетки ще има със сигурност от началото на следваща година, каза Ненков, но все още не е ясен обхватът и цената им. Междувременно и парламентарната регионална комисия прие на второ четене промените в Закона за пътищата, според които от 16 август 2019 г. тол системата трябва да стартира.", "date": "2018.09.04", "title": " Оборудват автобусите с колани и камери"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d0%bf%d1%80%d0%be%d0%b1%d0%b8-%d0%b2%d0%b7%d0%b5%d1%82%d0%b8-%d0%b7%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc/", "text": "Първите проби взети за африканска чума по свинете в провадийското село Бозвелийско са отрицателни. Това съобщи областният управител на варненска област Стоян Пасев, предаде БНР. Той уточни, че пробите са взимани до късно вечерта, но предстои и взимането на втори проби за потвърждаване на отрицателните резултати, тъй като има по-дълъг инкубационен период. Това вероятно ще стане на 10 или 11 септември. Засега остават всички мерки за ограничение. Забранен е ловът на животни в 10-километровата зона с изключение на птиците. Жители на село Тутраканци са съобщили, че 50 прасета са били изклани точно в деня, в който са се очаквали пробите за африканска чума в селото. Сега месото е във фризерите на хората. Тепърва ще се решава какво ще се прави с това месо. Най-вероятно ще бъде унищожено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Първите проби взети за африканска чума по свинете в провадийското село Бозвелийско са отрицателни"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%b0-%d1%81-%d1%80%d0%be%d0%b4%d0%bd%d0%b8%d0%bd%d0%b8-%d0%bd/", "text": "Премиерът Бойко Борисов ще се срещне утре в Израел с роднини на загинали при атентата в Сараево. Днес той разговаря с бивши и настоящи шефове от израелските служби, с които се познава от времето, по което беше главен секретар на МВР. На 18 юли 2012 г. на паркинга на летище Бургас в Сарафово бомба взриви автобус с израелски туристи, отиващи към Слънчев бряг. Взривът имаше 7 жертви – атентаторът, български шофьор и петима израелски туристи, 35 души бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Премиерът Борисов се среща с роднини на загинали при атентата в Сарафово"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b7%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b5-2/", "text": "В края на август месец на териториите на Добрич и Каварна е проведена специализирана полицейска операция за противодействие на наркоразпространението. В акцията са участвали служители на сектор „Противодействие на криминалната престъпност“ при ОДМВР – Добрич, колегите им от Първо РУ и РУ – Каварна, съобщават от вътрешното министерство. В момент на пласиране на грам амфетамин в двора на училище в Каварна, бил задържан 24 – годишен мъж, с криминални регистрации в полицията. При последвалите процесуално – следствени действия в жилището му са открити още 10 грама от същия наркотик, грам марихуана и таблетка метамфетамин. Мъжът е привлечен в качеството на обвиняем по образуваното досъдебно производство и му е наложена мярка за неотклонение „подписка“. В хода на полицейските действия в района на дискотека в Добрич е задържан и негов „колега“ от Добрич. При извършени процесуално-следствени действия в гараж, ползван от мъжа, са открити 20 г марихуана, 30 г метамфетамин – пико, електронни везни, пистолет и специализирана литература за отглеждане на марихуана. По случаят е образувано досъдебно производство, на мъжа му е наложена мярка за неотклонение „парична гаранция“. Работата по разследването продължава под наблюдението на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Задържаха двама мъже за разпространение на наркотици в Добрич"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-6-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d1%82%d0%b0%d0%b9%d1%84%d1%83%d0%bd%d0%b0-%d0%b4%d0%b6%d0%b5%d0%b1%d0%b8-%d0%b2/", "text": "Най-малко 6 човека са загинали в Япония при  , а около 160 са ранените, съобщава японската обществена телевизия NHK. Заради лошото време хиляди пътници остават блокирани на летището в Осака. Танкер се е врязал в естакада, при спасителната операция са спасени двама души, но още девет са наборда на плавателния съд. Властите предупреждават за опасност от наводнения. В цяла Япония са отменени повече от 600 полета. Според японските власти тайфунът „Джеби“ е най-мощният от 25 години насам, като на моменти поривите на вятъра надхвърлят 200 км в час. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Най-малко 6 жертви на тайфуна „Джеби“ в Япония"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-2/", "text": "Председателят на Комисията по културата и медиите Вежди Рашидов се срещна днес в Народното събрание с посланика на Бразилия в София Н. Пр. Ана Мария Сампайо Фернандес, съобщават от Комисията по културата и медиите. Срещата е във връзка с   унищожил преди два дни на Националния музей в Рио де Жанейро. Вежди Рашидов заяви, че като човек на изкуството е изключително чувствителен към случилото се, което безспорно е непоправим удар върху историята и културата. Той изрази готовност да инициира срещи в Европа за подпомагане на възстановяването на Националния музей на Бразилия, в случай че бразилското правителство пожелае това. „Би било добре да подадем ръка, защото ще е добър знак на съпричастност, готов съм в името на изкуството и културата да помогнем“, заяви Вежди Рашидов. Посланик Ана Мария Сампайо Фернандес изрази огромната си благодарност и допълни че бразилският народ е чувствителен към всички прояви на подкрепа. „Вашите идеи ще бъдат предадени на властите в Бразилия. Разчитайте на пълното ни сътрудничество, правителството на страната ще оцени тази съпричастност“, каза г-жа Фернандес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Вежди Рашидов се срещна с посланика на Бразилия в София Ана Мария Сампайо Фернандес"}
{"url": "https://trud.bg/%d1%81%d1%8a%d0%b1%d1%80%d0%b0%d1%85%d0%b0-7865-%d0%bb%d0%b5%d0%b2%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%ba%d0%be%d0%bd/", "text": "Общо 7865 лева бяха събрани на благотворителен концерт за лечение на младеж от Павликени. Проявата бе в подкрепа на 25- годишния мъж, който страда от лимфом на Хочкин, а за лечението му в турска болница са необходими близо 400 000 лв. Това накара стотици жители на Павликени да се включат в кампанията, тъй като скъпоструващото лечение не е по силите на семейството му. Йордан чува диагнозата лимфом на Ходжкин още през 2016 година. След 12 химиотерапии и трансплантация на стволови клетки, Данчо се връща за година към нормалния живот. След ремисията обаче, болестта се завръща и Йордан отново трябва да се бори за живота си. Новото лечение трябва да се проведе в чужбина и включва химиотерапии и имунотерапия, за които са необходими 82 000 евро, последвани от алогенна трансплантация, която струва 120 000 долара. „Трети път започваме битката. Трябва да се направят 6 химиотерапии в комбинация със скъпа имунотерапия. През това време ще бъдат направени два контролни пет скенера, които ще покажат дали лечението влияе на него, рецидивите дай Боже да ги няма. Лекуващият професор препоръчва да бъде направена и алугенна трансплантация, което е пак трансплантация на стболови клетки, но от чужд донор“, разказва майката на Йордан- Пепа Георгиева. Стотици жители на Павликени дойдоха на благотворителния концерт и дариха пари за Данчо. Хората казват, че когато в Павликени се случи нещо такова, всички се обединяват за да помогнат. Дарения могат да се правят и на следните сметки:  ДСК клон 0408 гр. Павликени пл. „Свобода“ 6 Титуляр на дарителската сметка: Йордан Огнянов Петров  BIC код – STSABGSF IBAN: BG48STSA93000023630269 – BGN BG41STSA93000023630298 – EUR BG09STSA93000023630292 – USD АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Събраха 7865 лева на благотворителен концерт за лечение на младеж от Павликени"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%b7%d0%b0-%d0%bb%d0%b8%d0%b1%d0%b5%d1%80%d0%be%d1%82%d0%be-%d0%ba%d0%be%d0%b9%d1%82/", "text": "Селекционерът   на   мъжкия   национален   отбор   по   волейбол   Пламен   Константинов   смята ,  че   в   работата   на   спортистите   е   необходима   военна   дисциплина .  Така   той   оправда   рязкото   си   отношение   по   време   на   скандала   с   напусналия   тима   Владислав   Иванов . „ В   мирно   време   воюват   спортистите   и   правилата   са   много   близки   до   военните  –  заяви   Константинов   пред   Нова   тв . –  И   същият   тоя   господин   щеше   да   е   разстрелян   във   военно   време .  Изкуствените   скандали   не   се   отразяват   добре   на   отбора .  Тези ,  които   сега   са   тук ,  са   достатъчно   мотивирани .  Един   такъв   форум   сам   по   себе   си   мотивира .  Най – хубавото   за   спортиста   е   пълната   зала .  Аз   лично   очаквам   пълна   зала   и   подкрепа   от   феновете .  Сигурен   съм ,  че   момчетата   ще   дадат   максимума   от   себе   си .“ „ Лъвовете “  пък   надиграха   с  3:0    Египет   в   първата   контрола   между   двата   тима   във   Варна .  Константинов   пусна   всичките   си   играчи ,  а   най – резултатен   с  11  точки   бе   Николай   Пенчев . „ Резултатът   е   положителен ,  но   не   ми   харесва   как   започваме  –  заяви   селекционерът . –  Опипваме   противника ,  вместо   да   натиснем   газта   още   в   самото   начало .  Срещу   отбори   с   малко   по – висока   класа   ще   ни   е   сложно ,  ако   изпуснем   инициативата .  Иначе   имаше   хубави   моменти .  Мисля ,  че   в   общи   линии   някои   неща   се   напасват .  До   последно   ще   държим   всички   момчета ,  които   са   тук   в   разширения   тим ,  защото   всичко   може   да   се   случи   и   трябва   да   имаме   по   една   резерва   на   всеки   пост .  Разполагаме   с   данни   за   всички   отбори .  А   Куба   винаги   е   малко   загадка .“", "date": "2018.09.04", "title": " Пламен Константинов за либерото, който напусна отбора: Във военно време щеше да го разстрелят"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d1%88%d0%b5%d1%84-%d1%87%d0%b0%d0%ba%d0%b0-%d1%84%d1%83%d1%80%d0%be%d1%80-%d0%be%d1%82-%d0%b2%d0%be%d0%bb%d0%b5%d0%b9%d0%b1%d0%be%d0%bb/", "text": "Александър   Боричич ,  президент   на   Европейската   конфедерация   по   волейбол   ЦЕВ и   вицепрезидент   на   международната   федерация   ФИВБ е   уверен че   българският   национален   отбор   ще   донесе   щастливи   мигове   на   феновете   у   нас   на   предстоящото   световно Шампионатът   стартира   на септември   с   мача   на лъвовете срещу   Финландия „ Като   голям   приятел   на   България   пожелавам   националният   ви   отбор   да   постигне   добър   резултат   на   световното заяви   Боричич Сигурен   съм ,  че   ни   очаква   страхотно   първенство .  Европейското   в   България   през  2015- а   беше   отлично .  Бил   съм   много   пъти   и   в   София ,  и   във   Варна ,  където   играчите   винаги   са   оставали   доволни .“", "date": "2018.09.04", "title": " Европейски шеф чака фурор от волейболистите"}
{"url": "https://trud.bg/%d0%bd%d0%b5%d1%88%d0%ba%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d1%82%d1%80%d0%b5%d0%bd%d1%8c%d0%be%d1%80%d1%81%d1%82%d0%b2%d0%be%d1%82%d0%be/", "text": "Легендарната   треньорка   по   художествена   гимнастика   Нешка   Робева   отрече ,  че   има   намерение   да   се   оттегли   от   професията .  Ден   преди   това   тя   съобщи ,  че   напуска   ансамбъла   на   Германия   и   няма   да   го   води   на   световното   първенство   у   нас   идната   седмица както   бе   обещала Обяснението   лекарите   й   препоръчвали   да   избягва   силните   емоции   заради   напредналата   си   възраст „ Да лекарите   не   препоръчват   отрицателни   емоции но   положителните   лекуват написа годишната   Робева Не   съм   и   нямам   намерение   да   се   отказвам докато   Бог   е   рекъл Вече   съм   в   залата   и   се   радвам   на   децата", "date": "2018.09.04", "title": " Нешка остава в треньорството"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%81%d0%ba%d0%b8-%d0%b0%d0%bd%d0%be%d0%bd%d0%b8%d0%bc%d0%bd%d0%b8%d0%ba-%d0%b2%d0%b8%d0%bd%d0%be%d0%b2%d0%b5%d0%bd-%d1%81%d1%8a%d0%bc-%d0%bf/", "text": "Роджър   Федерер   напусна   Ю   Ес   Оупън   и   лиши   феновете   от   мечтания   четвъртфинал   с   Новак   Джокович .  Маестрото   от   Швейцария   отстъпи   с  6:3, 5:7, 6:7   6:7  пред   австралийския   анонимник   Джон   Милман При   това   суперзвездата   сервираше   за   втория   сет   при но   пропусна   шанса а   след   това   видимо   страдаше   на   корта „ Беше   прекалено   горещо не   можех   да   си   поема   въздух призна   Федерер който   по   традиция   се   радва   на   комфорта   да   играе   късно   вечер Такова   нещо   почти   не   ми   се   беше   случвало   и   наистина   попречи   на   играта   ми Когато   се   чувстваш   толкова   зле   е   нормално   да   пропуснеш   доста   шансове   в   мача Накрая   бях   щастлив че   мачът   просто   свърши Изненадващият   победител   се   извини   на   феновете ,  че   ги   е   лишил   от   любимеца   им . „ Чувствам   се   малко   виновен ,  тъй   като   той   не   беше   в   най – доброто   си   състояние  –  призна   Милман . –  В   началото   бях   страшно   притеснен   от   публиката  –  имаше  23  хиляди   зрители ,  но   после   се   отпуснах .“ годишният   а встралиец   обаче   ще   трябва   да   намери   още   повече   аргументи   срещу   Джокович ,  който   му   остави   едва  3  гейма   при   последната   им   среща   в   Куинс   през   юни . „ Защо   не ?  А   може   да   донеса   първата   титла   за   Австралия   след   Лейтън   Хюит “,  добави   Милман .", "date": "2018.09.04", "title": " Австралийски анонимник: Виновен съм, победих Федерер"}
{"url": "https://trud.bg/%d0%bc%d1%8a%d1%80%d0%b8-%d1%81%d0%b5-%d0%b8%d0%b7%d0%b2%d0%b8%d0%bd%d1%8f%d0%b2%d0%b0-%d0%bd%d0%b0-%d1%84%d0%b5%d0%bd%d0%be%d0%b2%d0%b5-%d0%b8-%d1%81%d1%8a%d0%be%d1%82%d0%b1%d0%be%d1%80%d0%bd%d0%b8/", "text": "Шотландецът   Анди   Мъри   се   извини   на   феновете   във   Великобритания   и   на   своите   съотборници   в   националния   тим   заради   отказа   да   играе   срещу   Узбекистан   за   Купа  „ Дейвис “.  Битката   е   идния   уикенд   в   Глазгоу ,  а   освен   Мъри ,  от   тима   ще   липсва   и   първата   ракета   Кайл   Едмънд . „ Може   би   това   беше   последният   ми   шанс   да   играя   в   Шотландия   като   професионалист написа   в   социалните   мрежи   Мъри Затова   и   така   много   съжалявам че   няма   да   съм   в   отбора Но   не   исках   просто   да   съм   там а   да   играя   на   сто   процента Звездата   на   световния   тенис   обясни   отсъствието   си   с   нуждата   да   продължи   своето   възстановяване", "date": "2018.09.04", "title": " Мъри се извинява на фенове и съотборници"}
{"url": "https://trud.bg/946-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%b8-20-%d0%be%d1%82%d0%bd%d0%b5%d1%82%d0%b8-%d0%ba%d0%bd%d0%b8%d0%b6/", "text": "946 нарушения на скоростта са били установени с мобилни и стационарни камери в периода от 27 август до 2 септември на територията на Сливенска област, съобщиха от ОД на МВР. 280 от тях са били заснети на главния път на изхода на Нова Загора в посока към Стара Загора, 505 са установени в Сливен, а останалите – в общините Котел и Твърдица. При проверките, извършени от екипи на пътната полиция и РУ на МВР в четирите общини, са били отнети 8 шофьорски книжки за неплатени глоби, други 7 – за употреба на алкохол, а 5 – за нередовна застраховка „Гражданска отговорност“. Прекратени са 12 регистрации на автомобили, защото са били управлявани от пияни или неправоспособни лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " 946 нарушения на скоростта и 20 отнети книжки само за седмица в Сливенска област"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d1%81%d0%bb%d0%b5%d0%b4-%d0%b7%d0%b0%d0%b3%d1%83%d0%b1%d0%b0-%d0%bf%d0%be-%d0%b7%d0%bb%d0%b5-%d0%b1%d0%b5%d1%88%d0%b5-%d0%ba%d0%be%d0%b3%d0%b0%d1%82/", "text": "Мария   Шарапова   загуби   с  4:6, 3:6  битката   с   Карла   Суарес   Наваро   Испания за   мястото   на   четвъртфиналите   в   женската   схема но   не   се   даде   на   журналистите   в   залата   за   пресконференции „ Имала   съм   и   по трудни   времена отговори   рускинята   на   въпрос   дали   това   е   най тежкият   момент   от   живота   й Например   когато   бях   малка   със   стотина   долара   в   джоба   и   никаква   представа   за   бъдещето само   една   мечта Сега   съм   на и   мога   да   правя   каквото   искам   с   живота   си Испанката ,  която   вчера   навърши  30  години ,  пък   се   стяга   за   битка   с   м иналогодишната   финалистка   Мадисън   Кийс", "date": "2018.09.04", "title": " Шарапова след загуба: По-зле беше, когато бях  малка и нямах пари"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d0%be%d0%b4%d0%bd%d0%be%d0%b2%d0%b8-%d0%b2%d1%8a%d0%b7%d0%b4%d1%83%d1%88%d0%bd%d0%b8%d1%82%d0%b5-%d1%83%d0%b4%d0%b0%d1%80%d0%b8-%d0%b2-%d0%b8%d0%b4%d0%bb%d0%b8/", "text": "Руската бойна авиация поднови въздушните удари по сирийската провинция Идлиб, контролирана от опозицията. Изтребители са извършили 30 нападения срещу 16 зони в западната част на провинцията, предаде БНТ. Според опозиционния Фронт за национално спасение ударите от въздуха и артилерийският обстрел на правителствените сили са поразили няколко села в района. По-голямата част от Идлиб е под контрола на Организацията за освобождението на Левант – ислямистки съюз, оглавяван от свързана с Ал Кайда група. Специалният пратеник на ООН за Сирия Стафан де Мистура предупреди, че присъствието на 10 000 бойци на съюза не оправдава нападенията, които заплашват живота на 2 900 000 цивилни в провинцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.04", "title": " Русия поднови въздушните удари в Идлиб"}
{"url": "https://trud.bg/50-%d1%85%d0%b8%d0%bb-%d1%84%d0%b5%d1%80%d0%bc%d0%b5%d1%80%d0%b8-%d1%83%d0%ba%d1%80%d0%b8%d0%bb%d0%b8-%d0%b4%d0%b0%d0%bd%d1%8a%d1%86%d0%b8/", "text": "50 хил. регистрирани земеделски производители, които са получили субсидии в общ размер 120 млн. лв. през 2017 г., не са подали данъчни декларации и не са платили данъци и осигуровки върху тях. Това стана ясно след като НАП получи данни от ДФ “Земеделие” за изплатените субсидии. Има и много земеделци, които са подали данъчни декларации, но са посочили по-малък доход от получения. Най-много отклонения са засечени в Кърджали, Хасково и Благоевград. Всички стопани, които са допуснали неточности в данъчните си документи, имат право да подадат коригираща декларация за доходите до 1 октомври 2018 г. За тази възможност те ще бъдат уведомени с писма по електронната поща и по телефона, допълват от НАП. Предстоят срещи с кметовете на общини, в които има много пропуски. Информация може да се получи от офисите на НАП или на телефон 0700 18 700.", "date": "2018.09.04", "title": " 50 хил. фермери укрили данъци\t\t\t"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%bd%d0%b0%d0%b7%d0%bd%d0%b0%d1%87%d0%b8-%d0%b4%d0%b2%d0%b0%d0%bc%d0%b0-%d0%bd%d0%be%d0%b2%d0%b8-%d0%bc%d0%b8%d0%bd/", "text": "Президентът на Франция Еманюел Макрон назначи днес двама нови министри, предадоха световните агенции. На мястото на подалия оставка миналата седмица Никола Юло, Макрон определи за министър на екологията досегашния председател на Националното събрание Франсоа дьо Рюжи. Дьо Рюжи се ползва с репутацията на прагматик, който подкрепи решението на Макрон от миналата година да отложи поетапното намаляване на употребата на ядрена енергия при производството на електричество във Франция, отбелязва Ройтерс. След като днес неочаквано подаде оставка и министърката на спорта Лора Флесел, двойна златна олимпийска шампионка по фехтовка и знаменосец на Франция на Олимпиадата в Лондон през 2012 г., Макрон назначи на нейно място бившата световна шампионка по плуване Роксана Марасинеану, съобщи Франс прес. Според осведомен източник Флесел е подала оставка „заради фискалната си ситуация“. „Не е допуснала никаква грешка. Това не е причина за напускането й“, увериха източници от обкръжението на Флесел. Те уточниха, че проблемът е бил фирмата за правата върху публикуване на снимки на Флесел, която се управлява от съпруга й. Според информационния сайт „Медиапар“ Флесел не е декларирала свое участие в тази фирма, заради което данъчната служба е сезирала Комисията по данъчни нарушения. Фирмата е била закрита на 30 септември м.г., а според протокола Лора Флесел е притежавала 875 акции от 1000, като мъжът й е държал останалите 125. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.04", "title": " Еманюел Макрон назначи двама нови министри"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b0%d0%b7%d0%b4%d0%b5%d0%bb%d0%b5%d0%bd-%d0%bd%d0%b0-%d0%b4%d0%b2%d0%b5-%d0%b2-%d0%bf%d1%8a%d1%80%d0%b2%d0%b8%d1%8f-%d0%bf/", "text": "Гражданите очакват от нас да сме отговорни, бързи и точни решения на проблемите на обществото, каза председателят на парламента Цвета Караянчева Депутатите с 4-дневен уикенд за Деня на Съединението В първия пленарен ден от новия политически сезон парламентът се оказа разделен на две. Половината от избраниците слушаха изказванията от трибуната, а друга голяма група следеше случващото се в зала от плазмите в бюфета или през телефоните си в близките заведения. Още по време на лидерските речи на председателите на парламентарните групи веднага след началото на заседанието в 13.00 часа, част от избраниците предпочетоха да обядват. В бюфета на народното събрание се предлагаха сандвичите със сьомга, гауда, сирене, прясно сварени яйца и студен пъпеш. По традиция, както се случва от много време насам, близките заведения – “Катедралата” и пицария “Виктория” също бяха заети с депутати, които предпочетоха да направят обяд с колеги и сътрудници на въздух. Разговорите за предстоящия политически сезон и скандалите в народното събрание бяха гарнирани с крехко свинско, ризото със смокини и кълнове, салата от спанак, чери домати и рукола и др. И 45 минути след обръщението на председателя на парламента Цвета Караянчева, че “гражданите очакват от депутатите отговорни, бързи и точни решения на проблемите на обществото”, както и че “дневният ред на парламента не може и не бива да се различава от дневния ред на хората”, пленарната зала бе наполовина празна. В началото на извънредното, но първо заседание за петата сесия на 44-то Народно събрание, кворумът от народни представители беше 162-ма. Припомняме, че заседанието бе свикано днес, а не утре, каквато е практиката – заседанията да започват в сряда, защото почивният 6 септември – Денят на Съединението, се пада в четвъртък. С извънредното заседание във вторник обаче народните представители си “отработиха” петък, който е работен ден за цялата страна. Днес парламентът отново ще заседава за втори път тази седмица. Но народните представители ще имат четиридневен уикенд за Деня на Съединението. За тази сряда е предвидено да започнат дебатите по промените в Закона за пътищата, както и парламентарен контрол. Днес за пореден път от Обединени патриоти се пробваха да премахнат пълната забрана на пушене на обществени места. Но без изненада законопроектът бе отхвърлен на първо четене с 25 гласа “за”, 69 “против” и 45 “въздържали се”. По-рано, още по време на парламентарните декларации пък, очаквано, от ГЕРБ реагираха остро на решението на председателя на БСП Корнелия Нинова червените депутати вече да не присъстват в пленарна зала и да остави само 20 народни представители, които да “защитават интересите” на червените избиратели, а останалите ще отидат при хората, за да търсят идеи за смяната на 29-годишното управление. “Продължават с ваканцуването! Ще вземат ли заплати? Ще ползват ли служебни автомобили? Като тръгнат при народа в Харманли, ще минат ли по кръговото?”, веднага реагира Десислава Атанасова от ГЕРБ, намеквайки и за скорошната катастрофа в Харманли, която стана с участието на бащата на президента Румен Радев.   „За” Николай Нанков Кой на кого диктува Кметове искали министър Нанков да остане, в ГЕРБ също много са „За”. Тази информация без автор и без източник беше публикувана на сайта на „24 часа” в понеделник следобед.Както и че оставката на регионалния министър най-вероятно щяла бъде върната от премиера. „Съвсем спонтанно повече от половината кметове в България застанаха в подкрепа на регионалния министър”, обяви вчера Цветан Цветанов пред bTV.   „За” Ивайло Московски От транспортния бранш Най-големите браншови организации в сферата на транспорта изпратиха писма до министър-председателя Бойко Борисов. В тях те настояват Ивайло Московски да запази поста си на министър на транспорта. От БАСАТ заявиха, че „Московски притежава всички необходими качества да ръководи едно от най-тежките министерства в страната и неговото отстраняване е по-скоро прибързан акт, който ще се отрази негативно на бранша.”   Корнелия Нинова, БСП 20 депутати от БСП остават в зала, а останалите отиваме при българите и протягаме ръка за нов модел. Тази зала, това мнозинство не могат да решат проблемите. Този парламент, с това мнозинство е изчерпало своята функция. Ние искаме оставката на правителството, край на тази агония. Искаме разпускане на парламента, предсрочни избори. Не искаме гласовете ви за БСП, имаме нужда от националната ви енергия от грижата ви за род и отечество. И предлагаме разговор дали можем да променим системата?”   Цветан Цветанов, ГЕРБ Знаем, че сме неудобна коалиция за опонентите си, защото съумяваме да дадем отпор на безотговорния популизъм. Не стихват напъните отляво да се лансират новини и събития в ущърб на управляващите, при което политическият тон на говорене е преминал границите на приличието. Желаещите да ни сменят във властта видимо нервничат и стават все по-безпардонни, което плаши и отблъсква хората. Заради постоянството ни да изпълняваме обещаното, продължаваме да получаваме обществено доверие и подкрепа.”   Веселин Марешки, „Воля“ Некадърността и корупцията създадоха две Българии, пропастта между тях вече е огромна. Виждаме в изявите на някои лидери, че изведнъж се загрижиха за народа, пак отвориха торбата с фалшиви обещания. Затова вместо с новата парламентарна сесия, колеги народни представители, мога да ви поздравя с началото на предизборната кампания. Явно някои се надяват хората да забравят какви ги вършиха цяла година и сега искат да се покажат целите в бяло и отново да заблуждават избирателите. Само че този номер надали отново ще мине. Дела трябват, не думи.”   Валентин Касабов, ОП „Не съществува задължение всяка парламентарна група да прави представяне на декларация за приоритети новия политически сезон. Няма напрежение в парламентарната група на Обединени патриоти. Имаме приоритети за новия политически сезон, ще ги кажем като му дойде времето. Лидерът на Атака Волен Сидеров остава председател на парламентарната група Обединени патриоти.”   Мустафа Карадайъ, ДПС ГЕРБ има последния шанс да поеме политическата отговорност за провала на своята политика и да предложи адекватни решения – днес, защото утре ще е късно. Смяна на министрите – какво от това? Предсрочни избори – и какво от това? По-важният въпрос за нас от ДПС е какво да се прави след това. Как и по какъв начин да се възстановим демократичните механизми на управление и как да се изгради отново авторитетът на държавността. Това са проблемите – за реанимиране на държавността, което е основна тема на настоящия парламентарен сезон.”   Протести като в Румъния щели да свалят кабинета Масови протести като в Румъния щели да принудят правителството да подаде оставка. Готвените безредици били планирани даже с точна дата – 16 септември. А участниците щели да бъдат както в Букурещ – мигранти, които ще се върнат в Бългаия специално, за да кажат „Не“ на управлението на ГЕРБ. Пак на същата дата много нашенци щели да протестират и пред посолствата ни по света. За събитието се пише и във фейсбук – групи. Според една от публикациите в социалната мрежа, пред парламента щели да се съберат 30 000 души. Пак почти в сферата на конспиративните теории влиза сценария, че „служебното правителство този път ще да кара много дълго, а в страната ще настъпи хаос и криза“. Последните щели да бъдат предизвикани от драстично повишаване на цените. А в периода на правителственото безвремие щяло да има и „война между престъпни групировки“. Още преди парламентарната ваканция от опозицията смело прогнозираха в неофициални разговори падане на кабинета „Борисов 3“ и предсрочни избори през октомври. Вчера в неформални разговори в кулоарите на парламента темата за оставка на правителството бе коментирана, но като вариант за избори 2 в 1, като дори тази теория бе развивана в два подварианта. При първата прогноза, свалянето на кабинета би трябвало да е около месец март, за да може предсрочните парламентарни избори да съвпаднат с европейските. При втората хипотеза пък предсрочен вот се комбинираше с местните избори. Което „фиксираше“ оставката на правителството идното лято, тъй като изборите за кметове са през есента на 2019-та година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Парламентът разделен на две в първия пленарен ден\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-235/", "text": "Парламентът разделен на две в първия пленарен ден Гарнираха скандалите със сьомга и чери домати. Депутатите с 4-дневен уикенд за Деня на Съединението. Мистериозни хипотези: Протести като в Румъния щели да свалят кабинета.     Нов QR код стопира контрабандата с цигари БНБ влиза в контрола върху акцизите. Хората ще може да проверят с GSM-а си къде са произведени кутиите. Промените ще бъдат в сила от 20 май 2019 г.         Трамваят по “Графа” тръгва в началото на ноември За първия звънец приключват реконструкциите на булевардите „Левски“, „Арсеналски“, „България“ и Източната тангента, казва столичният зам.-кмет Евгени Крусев в интервю за „Труд“.         Политици в криза, а не политическа криза Явно се водят по грешния превод на китайския йероглиф. Вот сега носи „опасност“ от ново издание на статуквото – анализ на д-р Борислав Цеков.               “Синята каска” Каракачанов Тази изява си има своите обяснения, които проличават и в действията му като министър на отбраната – коментар на Спирдон Спирдонов.       Меглена Кунева, моралът и лъжата С ликвидирането на 3-ти и 4-ти блок на АЕЦ „Козлодуй“ България претърпя невъзвратими загуби за над 10 милиарда евро – трета част от поредицата „Грубият опит за екзекуция на един български академик“.           Богопомазаният Силует на Морган Фрийман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Вижте акцентите в броя на вестник „Труд“ в сряда, 5 септември 2018"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d1%82%d1%8a%d1%80%d1%81%d0%b8-%d0%bf%d0%b0%d1%80%d0%b8-%d0%b7%d0%b0-%d0%bc%d1%83%d0%b7%d0%b5%d1%8f/", "text": "Икономии на средства довели до трагедията Бразилският президент Мишел Темер обяви, че правителството му търси средства от компании и банки за възстановяване на Националния музей в Рио де Жанейро, който бе опустошен при пожар, избухнал в неделя вечерта, предаде Би Би Си. Министърът на образованието Росиели Соареш заяви, че води преговори и за международна помощ, включително от културната организация на ООН – ЮНЕСКО. Музеят е най-старата научна институция в страната и сред най-големите в Северна и Южна Америка. Тази година той отбеляза 200-годишен юбилей. Първоначалната отпусната помощ от властите е в размер на 3,6 млн. долара. Около 90% от безценната му колекция от 20 млн. експоната обаче е изгубена. Сред оцелелите артефакти са метеорити, които издържат на висока температура. Започнато е разследване на предварителните причини за пожара в сграда – бивш кралски дворец от XIX в., и предварителната версия сочи към късо съединение или самоделен балон с горещ въздух, който се приземил на покрива. Музеят е бил затворен в неделя, няма пострадали в огъня. Води се проверка и на сериозни пропуски в противопожарната система, а служители обвиниха за трагедията липсата на средства. Крановете в района се оказали без водоснабдяване. Липсвали и противопожарни пръскачки и до днес не бе ясно, дали музеят е бил застрахован. Полицията се принуди да използва сълзотворен газ срещу малка гневна тълпа, която се опита да влезе в сградата в понеделник. Демонстрантите са недоволни от бюджетните съкращения, които според тях довели до случилото се. “Знаехме, че сградата е уязвима”, каза зам.-директорът Луис Фернандо Диас Дуарте. Той уточни, че план за модернизация на стойност $5,3 млн. е бил одобрен още през юни, но средствата щели да дойдат едва след изборите за президент и парламент на 7 октомври.", "date": "2018.09.04", "title": " Бразилия търси пари за музея\t\t\t"}
{"url": "https://trud.bg/%d0%bb%d0%b5%d0%ba%d1%83%d0%b2%d0%b0%d1%82-55-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%b8%d0%bf%d0%bd%d0%b0/", "text": "55-годишен мъж от пловдивското село Труд е с потвърдена от тестове диагноза – западнонилска треска. След тежко прекоматозно състояние пациентът се подобрява, съобщават от Университетската болница „Св. Георги“ в Пловдив. Лечението му протича в Клиниката за инфекциозни заболявания, предаде  . Два дни дни преди първите оплаквания пациентът е бил на кратка частна екскурзия в Истанбул, разхождал се е около Босфора. Няма спомен да е бил ухапван от комари. На 7 август, вече в България, започва да се оплаква от гадене и болки в корема, стомашно разстройство. Съмнението за кървави изпражнения е повод да бъде приет във Втора клиника по хирургия в УМБАЛ „Св. Георги, но съмненията не се потвърждават, вместо това на втория ден в клиниката той вдига висока температура и получава световъртеж. След консултации с невролог и инфекционист, са проведени изследвания за паненцефалит- възпаление на сивото и на бялото вещество в мозъка. На 9 август той е преместен в Клиниката по инфекциозни болести на УМБАЛ „Св. Георги“, в първите два дни там състоянието му се влошава и става прекоматозно- изпада в сопор. Направени са му три изследвания със скенер и едно с ядрено-магнитен резонанс, който доказва диагнозата за паненцефалит. Междувременно две негови проби са изпратени в национална референтна лаборатория в София. Там на 3 септември се доказва, че заболяването е западнонилска треска. Проведеното лечение на пациента е успешно, той вече е контактен и адекватен. Все още има лека пареза на левия крак, но прогнозата е добра, очаква се тя да премине. Провежда се рехабилитация и лекарите смятат, че през следващата седмица пациентът ще бъде изписан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Лекуват 55-годишен мъж от Пловдив, пипнал западнонилска треска в Истанбул"}
{"url": "https://trud.bg/%d0%bd%d1%81-%d0%bf%d1%80%d0%b8%d0%b5-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%be%d0%ba%d0%bb%d0%b0%d0%b4-%d0%b7%d0%b0-%d0%b4%d0%b5%d0%b9%d0%bd%d0%be%d1%81%d1%82%d1%82%d0%b0-%d0%bd%d0%b0/", "text": "Народното събрание прие годишен доклад за дейността на Българската академия на науките (БАН) през 2017 г. Докладът бе приет със 125 гласа „За“ и двама въздържали се. В него се посочва, че през 2017 г. в БАН са работили 2683 учени на академични длъжности. Публикационната активност включва 3391 заглавия в международни реферирани списания, което е нарастване с над 10% спрямо предходната година и е почти 60% от всички български публикации. Традиционно най-висок дял имат направление „Нанонауки, нови материали и технологии“ и направление „Информационни и комуникационни науки и технологии“ Бюджетната субсидия през 2017 г. достига 78,854 млн. лв., като почти цялата се изразходва за заплати, за осигурителни вноски, за обезщетения и за стипендии. Собствените приходи и трансфери през 2017 г. са 51,9 млн. лв., формирани от договори по международни програми и споразумения, договори с министерства и ведомства и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " НС прие годишен доклад за дейността на БАН през 2017 г."}
{"url": "https://trud.bg/%d0%b8-%d0%b2%d0%bc%d1%80%d0%be-%d0%bf%d1%80%d0%be%d1%82%d0%b8%d0%b2-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0/", "text": "Като председател на Комисията по регионална политика смятам, че отстраняването на министър Нанков ще доведе до сериозна вреда. Това каза народният представител от ПГ на „Обединени патриоти“ Искрен Веселинов пред журналисти в парламента. „Ние от ВМРО изразихме позиция. Смятаме тези оставки за прибързани преди да са ясни причините за съответната злополука“, каза Веселинов по отношение на тройната оставка в кабинета на министрите Нанков, Московски и Радев заради инцидента край Своге. „Това, което мога да кажа като председател на Комисията по регионална политика е, че отстраняването на министър Нанков би нанесло сериозна вреда на въвеждането на тол системата, от която чакаме милиарди и реализацията на водния цикъл. Доста скептичен съм, че тази оставка ще помогне за каквото и да е и ще реши, какъвто и да е проблем“, заяви Веселинов. Той поясни, че ВМРО ще изговорят доводите си пред коалиционните си партньори и след това ще решат какво поведение ще имат в зала. „Смятаме, че този подход на подаване на оставки е погрешен“ , заяви той. Заместник-председателят на ГЕРБ Цветан Цветанов заяви днес, че има сериозна   и че „спонтанно повече от половината от кметовете са застанали в негова подкрепа“. След това в НС Цветанов уточни,  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " И ВМРО против оставката на министър Нанков"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d1%81%d0%bf%d1%83%d0%ba%d0%b0%d1%85%d0%b0-%d0%b3%d0%b0%d0%b7%d0%be%d0%bf%d1%80%d0%be%d0%b2%d0%be%d0%b4-%d0%bf%d0%be%d0%b6%d0%b0%d1%80%d0%bd/", "text": "Заради изтичане на газ в района на новострояща се бензиностанция в Благоевград за кратко бе отцепено движението в промишлената зона на града. Това стана следобяд около 14 часа. Оказа се, че при изкопни работи служители спукали тръба за газ и се получил изтичане. Полицията и огнеборците бяха на място, веднага бе спряно подаването на газ в района и така бе предотвратена сериозна авария и инцидент. По случая започна проверка. А движението в зоната бе възъстановено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.04", "title": " Работници спукаха газопровод, пожарникари отцепиха промишлената зона в Благоевград"}
