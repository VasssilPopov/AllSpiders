{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-2/", "text": "Срещата на руския президент Владимир Путин с държавния секретар на САЩ Майкъл Помпео и руския външен министър Сергей Лавров започна в държавната резиденция „Бочаров Ручей“, предава TACC. Очаква се по време на разговора ръководителите на дипломатическите ведомства на двете страни да информират президента на Руската федерация за резултатите от преговорите, които се проведоха по-рано във вторник. В разговора от руската страна участват и съветникът на президента по международните въпроси Юрий Ушаков и директорът на Службата за външно разузнаване на Руската федерация Сергей Наришкин. Както заяви по-рано прес-секретарът на президента Дмитрий Песков, срещата може да продължи от 30 минути до три часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Започна срещата между Владимир Путин и министрите на Русия и САЩ"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b4%d1%83%d0%bb%d0%be%d0%b2/", "text": "Кандидатът за евродепутат от листата на ГЕРБ и СДС Емил Радев поздрави кмета на Дулово д-р Юксел Ахмед по повод празника на града. „Тук живеят сърдечни и гостоприемни хора. Бъдете здрави и успешни, единни и съзидателни в мислите и делата си”, пожела Емил Радев. „Продължавайте да се възползвате от европейската солидарност, защото Европа не е на институциите, нито на политиците. Тя е на хората, които с труда и енергията си всекидневно допринасят за развитието на мястото, където живеят”, изтъкна още кандидатът за евродепутат. Заедно с народния представител Алтимир Адамов, с областния управител Ивелин Статев и областния координатор на ГЕРБ – Силистра Тодор Тодоров той бе сред гостите на тържествата по повод 59 години от основаването на град Дулово. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Емил Радев поздрави жителите на Дулово за празника на града\t"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%bf%d0%be%d0%b8%d1%81%d0%ba%d0%b0%d0%bb%d0%b0-%d0%bf%d0%be%d0%b4%d0%ba%d1%83%d0%bf-%d0%bf%d0%be-15-%d0%b5%d0%b2%d1%80%d0%be-%d0%bd%d0%b0-%d0%ba/", "text": "Няма политика в доказателствата за вината на тримата от кметската завера в „Младост” Изнудвала още 9 фирми и предприемачи Отстранената кметица на район „Младост” Десислава Иванчева е поискала от строителния предприемач Александър Ваклин по 15 евро за всеки застроен от него квадратен метър разгърната застроена площ (РЗП). За това деяние Иванчева получава 20 години затвор, заместничката й Биляна Петров – 15 г., а 12 г. посредникът Петко Дюлгеров, бивш кмет на същия район. От спецсъда разпространиха 264 страници с мотиви на състава с председател Иво Хинов за наложените тежки наказания на тримата от кметската завера от „Младост”. От тях става ясно кои записи от СРС-та и показания на свидетели приемат магистратите.Сред безспорните доказателства са и числата 12,500 Х 15, записани в тефтера на Иванчева с нейния почерк, които според мотивите на съдията показват 12,500 кв.м РЗП по 15 евро за всеки един от тях. Срещу тази сума кметицата била склонна да пусне преписката за обекта на предприемача Александър Ваклин. Разгледани са още 9 случая с фирми, с които Иванчева е преговаряла, но не за подкупи, а за дарения в полза на общината. Сред тях е и фирмата „Артекс”, която се задължила да направи градинка между свои сгради. Съставът на съдия Хинов подробно проследява „пазарлъците” на Иванчева, Петрова, Дюлгеров колко рушвет да искат от Ваклин. Случаят с него е по-различен от другите девет, защото той завежда дело срещу общината и с приемането на варианта да плати подкуп се задължава да оттегли и жалбата си. Случаят има и политически аспекти, затова спецсъдиите изрично отбелязват, че са преценили дали е имало подобно влияние върху разследващите и събраните от тях доказателства.", "date": "2019.05.14", "title": " Иванчева поискала подкуп по 15 евро на кв.м"}
{"url": "https://trud.bg/%d0%bd%d0%b8%d1%89%d1%8f%d1%82-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d0%bd%d0%b0%d0%bc%d0%b5%d1%81/", "text": "Главният прокурор на САЩ Уилям Бар сподели миналия месец личното си мнение, че кандидат-президентската кампания на Доналд Тръмп е била обект на шпионаж. Американският правосъден министър и главен прокурор Уилям Бар назначи прокурор, който да проучи въпроса за започването на разследването за руската намеса в US изборите от 2016 г. и да определи дали събирането на разузнавателни данни за предизборната кампания на президента Доналд Тръмп е било “законно и уместно”, предаде Би Би Си. За такова разследване отдавна настоява самият Тръмп, който твърди, че обвиненията за намеса на Москва в избирането му на поста са “лов на вещици” от страна на политическите му опоненти. Разследването на руската намеса бе поверено на спец­прокурора Робърт Мълър, който не установи наличие на престъпен сговор между кампанията на Тръмп и Москва. Сега назначеният от Бар прокурор Джон Дърам ще трябва да установи дали правителството е действало законно като е събирало разузнавателна информация за кампанията на Тръмп. Дърам, който е федерален прокурор на Кънектикът, има богат опит в разследване на нарушения на публични служители, включително за корупция и връзки с мафията.", "date": "2019.05.14", "title": " Нищят разследването на руската намеса"}
{"url": "https://trud.bg/%d0%bf%d0%be-%d0%b5%d0%b2%d1%82%d0%b8%d0%bd%d0%b8-%d0%b3%d0%be%d1%80%d0%b8%d0%b2%d0%b0-%d0%b7%d0%b0-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%bb%d1%8f%d1%82%d0%be%d1%82%d0%be/", "text": "Държавният бюджет губи 600-700 млн. лв. годишно от сивия сектор в бранша Касовите бележки нарушават конкуренцията Надявам се в края на май или началото на юни да видим успокояване на цените на горивата и дори намаление. Това каза председателят на Българската петролна и газова асоциация Живодар Терзиев в рамките на форум по повод 20 години от създаване на асоциацията. През последните 2-3 години няма тенденция за летни поскъпвания на горивата, а дори е имало намаления. Това е така, защото ако няма световно повишаване на цената на горивата, август е по-слаб период, което предполага борба за всеки клиент, обясни той. Но заради въвеждането на тол таксите горивата може да поскъпнат с 3-4 ст. за литър от края на август, заяви Терзиев. Според него незабавно трябва да бъде обнародвана наредбата към новия закон за горива, за да може да започне регистрацията на фирмите в сектора. Среща за наредбата има днес при министъра на икономиката Емил Караниколов, на която са поканени представители на фирмите в бранша. Загубихме четири месеца в правене на нищо, а по отношение на наредбата искат да се наложат няколко човека, които висят пред прозорците на премиера, каза Терзиев. Целта на закона е да бъдат регистрирани търговците на горива, за да бъде ограничен сивият сектор, като изискванията за банкова гаранция са по-малки от предвидената глоба за некачествени горива. Има различни оценки за размера на сивия сектор при горивата като те варират от 14-15% до 30% от пазара, каза Тихомир Безлов от Центъра за изследване на демокрацията. Според него годишните загуби за бюджета от този сив сектор са 600-700 млн. лв. Да отпадне изискването върху касовите бележки за горива да бъде изписвана доставната цена, призова Живодар Терзиев. В противен случай всеки търговец на едро ще знае на каква цена е продал горивото негов конкурент, което ще има негативни последици за конкуренцията. КЗК излезе със същото становище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " По-евтини горива за началото на лятото"}
{"url": "https://trud.bg/%d1%86%d0%b8%d0%ba-%d0%bd%d0%b5-%d0%be%d1%82%d0%ba%d1%80%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd/", "text": "Централната избирателна комисия не видя нарушение в думите на президента Румен Радев по време на празника на Асеновград преди няколко дни, заради които тя бе сезирана от ГЕРБ. За нарушение на президента гласуваха четирима членове на ЦИК, а „против“ – 15 души. Вчера представители на ГЕРБ внесоха жалба в Комисията, като заявиха, че президентът участва в предизборната кампания на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " ЦИК не откри нарушения в изказването на президента Радев в Асеновград"}
{"url": "https://trud.bg/%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%be%d0%b1%d1%8f%d0%b2%d0%b8-%d0%b3%d0%bb%d0%b0%d0%b4%d0%bd%d0%b0-%d1%81%d1%82%d0%b0%d1%87%d0%ba%d0%b0/", "text": "Алкохолният бос Миню Стайков обяви гладна стачка, съобщи NOVA. Според адвоката му по този начин бизнесменът показва отношението си към правосъдната ни система. Днес Стайков за пореден път се изправи пред съда с желание да излезе на свобода. Бизнесменът беше откаран в съдебната зала с инвалидна количка, а съдебният състав отложи заседанието, тъй като назначи тричленна съдебно медицинска експертиза. Целта е да стане ясно какво точно е здравословното състояние на обвиняемия и едва тогава да се вземе решение дали той може да остане в ареста. Разследването се води срещу 8 души, свързани с „Винпром Карнобат“, които са обвинени за злоупотреби с еврофондове, а сред тях е и Стайков. Той е в ареста от 8 месеца по други обвинения – за държане на контрабандни цигари и данъчни престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Миню Стайков обяви гладна стачка"}
{"url": "https://trud.bg/%d1%87%d0%b0%d0%ba%d0%b0-%d0%bd%d0%b8-%d1%88%d0%be%d0%ba%d0%be%d0%b2%d0%be-%d0%bd%d0%b0%d1%80%d0%b0%d1%81%d1%82%d0%b2%d0%b0%d0%bd%d0%b5-%d0%bd%d0%b0-%d1%86%d0%b5%d0%bd%d0%b8%d1%82%d0%b5/", "text": "Автобусните билети ще поскъпнат с 10 до 30 на сто, горивата с 4 ст.  У нас ще се плаща за 55% от пътищата Шоково нарастване на цените ни очаква след въвеждане на тол системата, заявиха представители на най-големите транспортни сдружения. Бизнесът е категоричен, че предвидените такси за ползване на пътната мрежа са най-високите в Европа, тъй като у нас ще се плаща за 55% от пътищата, а в ЕС обхватът е до 10%. Превозвачите настояват тол таксите да са между 7 ст и 14 ст на км. Автобусните билети ще поскъпнат от 10 до 30 на сто, като най-засегнати ще бъдат хората в отдалечените райони, каза Васил Пиронков от АЕБТРИ. У нас най-много са камионите от категория Евро 3 и 4. Ако досега сме купували винетка от 1300 лв. за камион, който зарежда всеки ден големите търговски вериги, сега разходите ще бъдат 117 хил. лв. за година, обясни Димитър Димитров от Камарата на автомобилните превозвачи. Курсовете ще поскъпнат почти двойно, защото към разходите от 66 ст на км за гориво ще се добавят 75 ст за тол такса, каза Йордан Арабаджиев от Съюза на международните превозвачи. Така ще караме все едно купуваме горивото за 4 лв./л, допълни той. Горивата пък ще поскъпнат с 3-4 ст./л, заяви председателя на Българската петролна и газова асоциация Живодар Терзиев. Превозвачите призоваха да бъде отложена тол системата. Те са подготвили писмо до премиера Бойко Борисов, като са готови и за протести. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Чака ни шоково нарастване на цените\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-402/", "text": "Перде оставка пусна министър Порожанов Премиерът Бойко Борисов: Който си е позволил да злоупотреби, ще му се вземат парите.                     Диалогичният министър Силует на номинираната за наследник на Порожанов Десислава Танева.             Игри за евромилиони въртят „еколозите“ На вниманието на прокуратурата: Неправителствени организации от „За да остане природа в България“ прибрали половин милиард лева за биоразнообразие.         Посмали, Манго! Какво всъщност се случи с пакета „Мобилност“ – коментар на Благовест Бенишев.         Турция и мястото й в Евросъюза Може да провежда същата политика, каквато имат САЩ в Западна Европа – анализ на Кристиян Шкварек.                 Ще гласуваме с “австралийски вот” Страната на кенгуруто е първата с модерна избирателна система – „Легенди и истини в българската история“ с Росен Тахов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Вижте акцентите в броя на вестник „Труд“ в сряда, 15 май 2019"}
{"url": "https://trud.bg/%d0%bf%d0%b5%d1%80%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%bf%d1%83%d1%81%d0%bd%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd/", "text": "Премиерът Бойко Борисов: Който си е позволил да злоупотреби, ще му се вземат парите Предвид многобройните факти и обстоятелства, изнесени в медиите, за нередности около министър Порожанов, най-накрая той подаде оставка, за да “спаси правителството”. Един от мо­тивите да се раздели с поста в земеделското министерство е, че след искане на премиера Борисов, министърът не е отстранил зам.-шефката на фонд “Земеделие” Иванка Багдатова – Мизова. В 9.23 часа пресслужбата на Министерски съвет разпространи съобщение със следното съдържание: “Министърът на земеделието, храните и горите Румен Порожанов подаде оставка пред премиера Бойко Борисов”. В мотивите за решението си Порожанов посочва, че не желае атаката срещу него да влияе на работата на правителството. Проверка на “Труд” в правилника за работа на фонд “Земеделие” установи, че зам.-шефовете на фонда се назначават и освобождават от Управителния съвет (УС). Председател на УС е министърът на земеделието. Т.е. Румен Порожанов е трябвало да свика заседание на УС, което да освободи от длъжност Иванка Багдатова-Мизова. Самата Мизова от няколко дни е в отпуск. В същия правилник пише, че министърът на земеделието определя 5-има от 11-те членове на УС на фонд “Земеделие”. Това означава, че ако Порожанов е пропуснал нещо от дейността на фонда, хората, посочени от него, биха могли да му помогнат с информация. Освен това, самият Порожанов бе шеф на фонд “Земеделие” от 2011 до 2013 г. Ето защо твърденията му, от ефира на няколко телевизии, в които гастролира, че не знае за нищо за нарушенията с къщите за гости, че не знае и къде точно е качен списъкът на въпросните къщи, че бил в неведение какво се случва във фонд “Земеделие”, звучат абсурдно. Абсурдно бе и оставането на Румен Порожанов на министерския пост, след като прокуратурата обяви, че проверява оглавяваното от него министерство и фонд “Земеделие”. Обичайна практика в подобни случаи е поне излизането в отпуск – така направи шефът на антикорупционната комисия Пламен Георгиев, както и шефът на националното следствие Борислав Сарафов. Оставката на министър Порожанов веднага бе приета от министър-председателя Бойко Борисов, а час и половина по-късно премиерът обясни причините за нея. От думите му стана ясно, че той е поискал министърът да си върви. “Разпоредих освобождаването на определен човек, а днес той още си беше на работа”, обясни Борисов. Става дума за зам.-директора на фонд “Земеделие” Иванка Багдатова-Мизова, чийто телефонен номер бе оставен в сайта на къща за гости. “Който иска, да си пази някого, аз ясно казах – компромис не правим на никого и всеки, който си е позволил да злоупотреби, ще му се вземат парите и ще му се търси наказателна отговорност. Така че данъкоплатецът няма да пострада от тази работа. А тя е и добра превенция за всеки, който мисли да нарушава за в бъдеще”, коментира още Борисов. “Желаещи за министри все още има, не се притеснявайте!”, обърна се към репортерите премиерът.   Десислава Танева пак ще е министър Народното събрание ще гласува кандидатурата на Десислава Танева за министър на земеделието. Предложението е на премиера Бойко Борисов и е заведено в 11.30 часа в деловодството на парламента. В него е посочено, че премиерът предлага на Народното събрание да освободи министъра на земеделието Румен Порожанов във връзка с подадената от него оставка и да избере на негово място депутата от ГЕРБ Десислава Танева. Танева вече беше земеделски министър във втория кабинет на ГЕРБ от 7 ноември 2014 до 27 януари 2017 г. В момента тя е председател на комисията по земеделие в НС. Десислава Танева е вторият председател на парламентарна комисия, които става министър, след като преди месец Данаил Кирилов пое Министерство на правосъдието след оставката на Цецка Цачева.   Георги Василев, председател на Асоциация “Български пипер”, пред “Труд”:  Днес е добър ден за българското селско стопанство Днес е добър ден за българското селско стопанство. Това заяви пред “Труд” Георги Василев, председател на Асоциация “Български пипер”. “Оставката на Румен Порожанов беше желана от огромната част на производителите на селскостопанска продукция в България и най-вече от производителите на зеленчуци, плодове, биопроизводство. Той свърши своята разрушителна дейност в селско стопанството в България, каквото успя да открадне – открадна, каквото можа да разпредели на приятели – разпредели, така че неговите внуци могат да живеят без да работят. Асоциация “Български пипер” поиска оставката му още няколко месеца след назначаването му, тъй като ние забелязахме, че този човек не разбира от селско стопанство. Всички казват, включително и той, че е много добър финансист, но истината е, че в министерството на земеделието е необходимо да разбираш от земеделие, от агрономия. Нито той, нито неговите подчинените в политическия му кабинет разбираха нещо от това, което правят. Глупостта и простотията са простими, непростима е кражбата. Непростимо е това, което той и подчинените му направиха. Всяка негова трета дума беше лъжа. Той се изплаши, това се видя и на събирането на асоциациите от нашия бранш с него. Става въпрос за един много, много страхлив човек”, допълни още той.   Коста Петров, председател на сдружение “Българска праскова”, пред “Труд”:  Не може с IT специалисти и икономисти да се управлява земеделието Оставката е следствие от пораженията, които си личаха. В сектора на земеделието се направиха много грешки. Това заяви пред “Труд” Коста Петров, председател сдружение “Българска праскова”. “Отстраняването на Румен Порожанов е следствие на неговите фалове. Никой не е вечен, всеки прави грешки и след като са наяве, естествено трябва да се поеме отговорност. Нашият упрек към Румен Порожанов беше, че може би той е много добър икономист, но не успя да събере екип от професионалисти, разбиращи от нашата сфера. Това типично показва, че не може с IT специалисти и икономисти да се управлява земеделието. В това министерство са нужни хора с опит, които да определят правилната политика. Не всичко в земеделието е математика. При нас 2 плюс 2 понякога не прави 4, понякога прави и 5, но и 0, а при икономистите резултата винаги е 4. От тук възникват проблемите и неразбирането ни. Неговият екип не успя да промени това. Това беше повод за напрежение и конфликти с Румен Порожанов. Най-наболелият проблем беше слабата комуникация. Никога до сега не е имало толкова слаба комуникация между Министерството на земеделието и отделните браншове. Порожанов не искаше да ние чуе, нито искаше да ни разбере. Не се прави така”, категоричен бе Петров.   Ана Петрова от Болярово, след оставката на министър Порожанов, пред “Труд”: Отдавна трябваше да има наказани Росица Николова “Не чувствам радост или облекчение, че земеделският министър си е подал оставката. Просто ми е безразлично какво ще се случи с него. С тези оставки те бягат, вместо да застанат пред народа. Би трябвало да се потърси отговорност, защото бяха избити 4000 невинни животни без да има защо. Но като гледам какво става с мен вече десет месеца, как правосъдието ни разкарва като маймуни, а те трябваше да бъдат наказани. Отдавна трябваше да бъдат наказани. Но… животът продължава. Днес ми се родиха още две агънца”. Това коментира пред “Труд” Ана Петрова от Болярово, собственичка на единственото оцеляло стадо.   Делата на Румен Порожанов АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Перде оставка пусна министър Порожанов (обзор)\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d1%80%d1%83%d1%81%d0%b5-%d0%bf%d1%80%d0%b5%d0%b4%d1%81%d1%82%d0%be%d1%8f%d1%82-%d0%ba%d0%bb%d1%8e%d1%87%d0%be%d0%b2/", "text": "Предстоят ключови месеци в ЕС, а само способни кандидати като тези в листата на ГЕРБ и СДС могат да защитят националния интерес. Ще се решава за парите за селското стопанство, регионалната и кохезионната политика. Да, бюджетът е рекорден, но той трябва да остане такъв, да се защити. Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Русе, съобщиха от партията. Мария Габриел бе категорична, че трябва да има Дунавска стратегия. „Искам по-малък брой проекти, но да са такива, които носят конкретни ползи на хората, на туризма, на транспорта. Европа трябва да се усеща във всяко училище, във всяко населено място, искаме Европа да дава възможности за младите хора“, каза тя. По думите на водача на листата на ГЕРБ и СДС на предстоящите избори трябва всички граждани за пореден път с гласа си да заклеймят конфронтацията и да поощрят диалогичността. „Да бъдем активни, да не допускаме двойни стандарти и разделение. Да се борим образованието да е високо в дневния ред на ЕС. Нека заедно изпратим сигнал за силна, сигурна и суверенна Европа, даваща перспектива за младите“, прозова Габриел. „Нищо не може да се постигне, ако не работим заедно. За последните 8 години Русе направи не крачка, а скок напред – невиждан досега. Гражданите на Русе бяха до нас и в тежките моменти, уверен съм, че ще бъдат и с нас на победата на 26 май“, каза кандидатът за евродепутат Андрей Новаков. Според Ева Майдел, номер 4 в листата на ГЕРБ и СДС, българските граждани трябва да изпратят в ЕП хора, които имат позиции, контакти и авторитет, за да бранят интереса им. „Не ни трябват аматьори, а способни хора. Вярвам, че ще постигнем поредна победа на изборите, а заедно с нея да имаме България и Европа на младите и бизнеса“, завърши кандидатът за член на ЕП. „Русе е град на свободата и точно нея сме длъжни да я защитим и то не защото сме членове на една или друга партия. Правим го, защото сме български граждани и осъзнаваме, че можем да пребъдем и да се развиваме, ако сме заедно с развитите европейски народи“, отбеляза на свой ред Александър Йорданов. По думите му БСП са се самозабравили и имат една единствена цел – да се върнат на власт. Той бе категоричен, че стане ли това нещо – държавата ще бъде съсипана и историята го е показала. „Съчетанието на опит и младост в нашия екип е много важно. В ЕП ни трябва отбор, а не индивидуалности. Нито една друга политическа сила не си поставя цел да бие БСП, а имат желание да вкарат един или половин евродепутат“, обясни Йорданов. „Изборите са много важни за България и Европа. Ние се нуждаем от Европа, а тя от силни политици и системни партии от членките на ЕС. Само така може да има предвидимост. Нито едно евро от ЕС към България не е спирано по време на управление на ГЕРБ и Бойко Борисов. Нещо повече – защитихме рекорден европейски бюджет за България, а средствата от него ще модернизират населените ни места. Дори и в момента всички сме свидетели, че изключително много проекти с европейско финансиране се реализират на територията на Русенска област. Нека да гарантираме и занапред европейско бъдеще за България с номер 12 в бюлетината“, заяви областният координатор на ГЕРБ-Русе Пламен Нунев. „Заедно можем повече и на 26 май ще го докажем, когато ще изберем повече депутати от БСП. По традиция в Русе десните гласове са много повече, нека отново го докажем. Благодаря на ГЕРБ, че само за 5 дни се разбрахме. Да, писмото на председателя на ЕНП Жозеф Дол беше катализатор, но 5 месеца говорих с другите т.нар. десни, но не се разбрахме. Отношението на ГЕРБ към нас ни мобилизира и ще дадем всичко от себе си за победа“, категоричен бе председателят на СДС Румен Христов. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Мария Габриел в Русе: Предстоят ключови месеци в ЕС, а само способни кандидати като тези в листата на ГЕРБ и СДС могат да защитят националния интерес\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b8-%d0%bf%d0%be%d0%bc%d0%bf%d0%b5%d0%be-%d1%81%d0%b0-%d1%81%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d0%bb%d0%b8-%d0%b7%d0%b0-%d0%bc%d0%b5%d1%80/", "text": "Министърът на външните работи на Русия Сергей Лавров заяви на съвместна пресконференция след края на преговорите с американския си колега Майк Помпео в Сочи, че двете страни са се договорили да предприемат мерки за нормализация на отношенията между Москва и Вашингтон, предава кореспондент на ТАСС. Освен това Лавров е отбелязал, че Русия и САЩ са съгласни за необходимостта да се възстановят двустранните канали за комуникация и изрази надежда, че след публикацията на доклада на Мюлер ситуацията в отношенията между двете страни ще се подобри. Както подчерта руският министър, Москва е заинтересована във възобновяването на диалога със САЩ по всички аспекти на контрола над въоръженията. Американските санкции срещу Северна Корея ще бъдат отменени след като Пхенян изпълни своите ангажименти, заяви във вторник държавният секретар на САЩ Майк Помпео на съвместна пресконференция с руския си колега Сергей Лавров в Сочи, предава ТАСС. „Нашата цел е денуклеаризация на Северна Корея. Ще отменим санкциите след като Северна Корея изпълни обещанията си“, заяви той. Помпео предупреди Русия да не се намесва в американските избори през 2020 година и заяви, че Москва трябва да покаже, че предполагаемата й намеса е прекратена, предава AFP. Ако Русия се намеси в изборите догодина, „това ще постави отношенията ни в дори по-лошо място“, заяви Помпео на съвместна пресконференция с руския си колега Сергей Лавров в Сочи, като призова Москва „да демонстрира, че този вид дейности са част от миналото“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Лавров и Помпео са се договорили за мерки за нормализация на отношенията между Русия и САЩ"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd%d0%b8-%d0%be%d1%82-%d0%ba%d1%80%d0%b5%d1%81%d0%bd%d0%b0-%d1%85/", "text": "Зелени активисти, водени от Андрей Ковачев, останаха разочаровани от бойкота, който им направиха гражданите в община Кресна, като не дойдоха на обявената предварително среща за разговор срещу строителството на АМ “Струма“ в Кресненското дефиле. На уречения час 18,30 часа в залата на общината дойде кметът Николай Георгиев, еколожката на общината и още двама-трима местни. „Вие сте повече от хората, то се вижда с просто око, кажете сега да чуем какво искате, каза кметът Георгиев. А „зелените“ в лицето на Десислава Стоянова, Фиданка Бачева и Андрей Ковачев обясниха, че са ходили до Европейската комисия, внесли са 800 подписа на кресненчани, които са против трасе на магистралата в дефилето, но тяхната позиция е ясна. Брюксел искал да чуе хората, тяхното мнение. “Вие трябва да се организирате и да кажете, че не сте съгласни, направете организация, а ние ще ви помогнем да си формулирате исканията, насрочете си общо събрание, ние ще ви подкрепим, акъл даваше през цялото време Ковачев и активистите, дошли с него. „Много се пренебрегва ролята на Европа, нашата позиция те я знаят, ясна е, но само ние сме, а Кресна, хората не говорят, какво можете вие да направите, нека измислим нещо това да се промени, прикани Ковачев. „За нас битката за дефилето не е изгубена, защото виждате, че още няма решение за европейско финансиране на този участък на магистралата, не всичко е изгубено, но всичко е във вашите ръце, каза още и Десислава Стоянова. Тя обясни, че според нея обществените обсъждания преди две години са били нагласени, но не може да го докаже. Тя заяви още, че за да се случи нещо, хората трябва да поемат нещата. Един животновъд директно попита кмета какво мнение има, защото той навсякъде казва, че подкрепя източния вариант, както и общинският съвет. А кметът отговори – тогава да, но ме излъгаха, обещаха ми водопровод за Кресна, ама сега ще си помисля. Но трябва да сме единни, когато решаваме нещо, а ние тук в Кресна не сме единни, допълни още кметът по казуса. Чуха се гласове да се прави инициативен комитет или нещо подобно, но в изборно време никой не поиска да се ангажира, защото ще стане много политиката. Един от „еколозите“ пък обясни, че в края на месеца можел да докара хора от Брюксел в Кресна и журналист, който да отрази мнението на хората, че са срещу магистралата, но трябвало тези хора поименно да им се посочат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " „Зелените“ разочаровани от Кресна, хората не уважиха сбирката им за говорене срещу АМ “Струма“ в Кресненското дефиле"}
{"url": "https://trud.bg/%d0%bd-%d0%bf%d1%80-%d0%bd%d0%b0%d1%80%d0%b3%d0%b8%d0%b7-%d0%b3%d1%83%d1%80%d0%b1%d0%b0%d0%bd%d0%be%d0%b2%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bd%d0%b0-%d0%b0%d0%b7%d0%b5/", "text": "Н. Пр. Наргиз Гурбанова, посланик на Азербайджан в България, стана домакин на церемонията за вечерята на еврейската Пасха. Събитието беше направено по традиционния еврейски начин в мюсюлманско посолство. Това е повод „Труд“ да разговаря с посланик Гурбанова за толерантността, за отношенията на Азербайджан с България и партньорството между двете страни. – Ваше превъзходителство, Вие бяхте домакин в посолството на необичайно събитие и за втори път проведохте церемонията за вечерята на еврейската Пасха. Събитието беше направено по еврейска традиция в мюсюлманско посолство. Как мюсюлмански посланик реши да поеме подобна деликатна задача?  – За мен беше удоволствие да бъда домакин на събитието. Азербайджан е страна, където преобладаващoто население изповядва ислям, но от 101 години насам сме светска държава. Азербайджан е провъзгласен за светска парламентарна демокрация на 28 май 1918 г. Ключовият момент в тогавашната Конституция е гарантирането на права и свободи на всеки, независимо от етническата, религиозната и социалната му принадлежност. Това е много ценно наследство, което и днес оценяваме. Ние сме общество, което се гордее от факта, че сме толерантна държава. Това е причината за вечерята, на която бях домакин в посолството. Азербайджан е държава с общество на мултиетническа култура. В нея има около 20 националности, изповядващи трите ключови вероизповедания – ислям, християнство и юдаизъм. Православното християнство е широко разпространено заради историческите връзки, както и поради факта, че Азербайджан е първата страна в региона, която има раннохристиянска църква, датираща от края на I век пр. Хр. Тя все още съществува. Църквата се намира в регион Шеки, град, побратимен на Габрово. – Вашите гости бяха подготвили молитва в чест на азербайджанците, избити от арменци преди около 101 години. Защо съществува това неразбирателство и днес между двете страни?  – Това е трагична страница в историята на Азербайджан. Преди 101 години през март 1918 г. започват масовите убийства на азербайджанци. На 31 март азербайджанците почитат паметта на невинните жертви на кървавите събития, случили се в Баку и други населени места на Азербайджан през 1918 г. В началото на ХХ век работническата класа на Баку взема активно участие в революционни движения. Арменците също са включени в този процес, но всъщност Арменската революционна федерация „Дашнакцутюн“ използва революционните идеи като прикриване, за да популяризират своя собствен националистичен план. След Октомврийската революция от 1917 г. лидерът на руските болшевики Владимир Ленин назначава етническия арменец Степан Шаумян за извънреден комисар на Кавказ. Въпреки че Шаумян принадлежи към Руската социалдемократическа работническа партия (болшевики), той има много тесни връзки с арменските дашнаки. Болшевиките смятат Баку, както и целия Азербайджан, за част от съветската Русия. В начало на ХХ век Азербайджан и в частност Баку произвеждат 11 милиона тона петрол, което е повече от 50% на нефтената продукция в света. А дашнаките имат намерения да включат азербайджанските земи в състав на бъдещата „Велика Армения“ и под претекст, че помагат на болшевиките, истинската природа на тогавашните арменски националисти, се показва на повърхността. Арменските дашнаки извършват масови убийства, мародерство и етническо прочистване в Баку, Карабах, Губа, Шамахъ, Иреван, Нахчъван, Ленкaран, Салян, Зангезур – тогава регион на Азербайджан (б.а. Сюник – днешен регион в Армения) и в други региони. На 31 март и първите дни на април 1918 г. в Баку са убити до 30 хил. души. По време на нападенията на арменците в Губа през 1918 г. много местни жители са подложени на безпрецидентно насилие и са убити с жестокост. Заедно с тези азербайджанци са убити 3 хил. евреи. След провъзгласяването на Азербайджанската демократична република през 1918 г., е създадена Извънредната следствена комисия с цел разследване на насилието срещу азербайджанското население. В тази комисия влизат най-добрите адвокати от онова време, представляващи различни националности – руснаци, евреи, поляци, грузинци и дори арменци. През 1919 г. 31 март се отбелязва като национален ден на траур и оттогава в този ден всяка година отбелязваме Денят на геноцид над азербайджанците. – Какви бяха последиците от Нагорно-карабахския конфликт?  – Истинското наименование трябва да е Арменско-азербайджански конфликт. В резултат на военната агресия на Армения, не само региона Нагорни Карабах, но и 7 съседни региона на Азербайджан в момента са окупирани. Използвайки сила срещу териториалната цялост на Азербайджан, Армения разгърна войната и заема почти една пета от територията на моята страна, извърши етническо прочистване на превзети територии, като изгони около 1 млн. азербайджанци (включително повече от 250 хил. азербайджанци, които бяха принудени да напуснат Армения, където техните предци са живели от векове) от домовете си и са извършили многобройни престъпления срещу човечеството по време на конфликта. Международната общност последователно и най-категорично осъжда използването на военна сила срещу Азербайджан и произтичащата от това окупация на неговите територии, както е отразено в резолюциите на Съвета за сигурност на ООН под номера 822 (1993), 853 (1993), 874 (1993) и 884 (1993), като по този начин отхвърля всякакви действия, нарушаващи суверенитета и териториалната цялост на Азербайджан, и отказва да признае за легитимна ситуацията, създадена чрез подобни действия. Единственият възможен начин за постигане на устойчив и дългосрочен мир е безусловното и пълно изтегляне на арменските войски от всички окупирани територии на Азербайджан в съответствие с резолюциите на Съвета за сигурност на ООН, осигуряване на правата на азербайджанските вътрешно разселени лица да се завърнат в родните си земи, възстановяване на суверенитета и териториалната цялост на Азербайджан в рамките на неговите международно признати граници, мирното съжителство на арменската и азербайджанската общности в Нагорни Карабах в териториалните граници на Азербайджан. – Има специална връзка между азербайджанските мюсюлмани и азербайджанските евреи, които са горди да се наричат азербайджанци. Какво запази отношенията между евреите и азербайджанците?  – Еврейската общност е неотделима част на азербайджанското общество. В Азербайджан еврейската общност е съставена от приблизително 30 хил. души. Етническите евреи в Азербайджан са разделени на групи: планински, ашкенази, сефарадски и грузински евреи. Планинските евреи са едни от най-старите етнически общности в североизточната част на Азербайджан, докато други групи формират общностите си в Баку от ХІХ век. Евреите-ашкенази идват от европейски страни. Историческите източници показват, че има две причини, поради които евреите ашкенази са пристигнали в Баку. Първата е, че Баку се превръща в индустриален град, а втората е свързана с антисемитизма в Европа. Има 3 ключови еврейски центъра в Азербайджан – Баку, където живеят европейски евреи, красивият планински регион Губа, а третият е Огуз в подножието на Големия Кавказ. Планинските евреи предимно живеят в два последни региона. В Азербайджан има 7 функциониращи синагоги. – Българският премиер Бойко Борисов посети наскоро Азербайджан, където го придружихте. Как България и Азербайджан си сътрудничат и важна ли е страната ни за Вас?  – Премиерът Борисов посети Азербайджан миналата година за участие в церемонията по откриване на първата директна самолетна линия между Баку и София, а най-скорошната му визита беше през март тази година, когато беше там за участие в глобален форум, организиран от Международен център „Низами Гянджави“. Без съмнение Азербайджан и България са важни една за друга. Ние сме стратегически партньори. Горди сме да кажем, че сме единствената страна в региона, която може да се нарече стратегически партньор на България – не само икономически, но и политически. През 2015 г., когато президентът Илхам Алиев дойде на посещение в България, беше подписана декларация за стратегическо партньорство, която подчерта ключови точки на сътрудничеството. Оттогава сътрудничеството се развива толкова динамично, че нивото на растеж буквално скача. Това на мен като на посланик даде възможност и удоволствие да развия толкова много инициативи и идеи. За България Азербайджан е важен партньор, защото много скоро – през втората половина на 2020 г. ще доставяме първите количества на азербайджански газ до България. Това ще са 1 млрд. м? газ, което е 1/3 от газовите потребности на страната ви. Вторoто предложение, което бяхме поканени да разгледаме, е участието в газификацията на България. В момента нашата държавна газова компания СОКАР работи върху това предложение, така че скоро ще можем да споделим резултатите си. – Друга сфера на сътрудничество е транспортът, какви са приоритетите?  – Азербайджан и България се намират на историческия Път на коприната. Нито една от страните ни не е началото на този път, но ние сме изключително важни свързващи точки. Ние сме горди, че най-голямото морско пристанище в Каспийско море е наше. Скоро ще бъде възможно то да обслужва повече от 25 млн. тона товар всяка година. Азербайджан притежава най-старият и големият товарен флот на Каспийско море. Отскоро открихме и нова жп линия Баку-Тбилиси-Карс (BTK), строена в продължение на 10 години, в която вложихме почти 1 млрд. щатски долара. Ако погледнем пътя от Китай до Казахстан с ферибот по Каспийско море, след това товарът би се натоварил на жп линията BTK, и колкото по-скоро жп линията между Турция и България бъде модернизирана, следващата стъпка ще бъде България. Втората опция ще включва жп линия от Азербайджан до Грузия, после през Черно море до Бургас или Варна, после на Балканите или в Централна Европа. Това доказва отново как България и Азербайджан са си необходими. Ние предлагаме за България сигурен достъп до Централна Азия, a за нас България може да послужи като връзка с европейския пазар. – Първата дама на Азербайджан Мехрибан Алиева дари над 1 млн. евро на Велико Търново. Виждате ли възможност за други подобни проекти?  – Искам първо да поздравя българските приятели с това, че само преди няколко седмици Народното събрание обяви Велико Търново за историческа и духовна столица на България. Гордея се, че първата дама на Азербайджан госпожа Мехрибан Алиева преди 3 години откри красивия диамант в короната на Велико Търново – архитектурно-музейния резерват „Трапезица“. Тя имаше възможност да подпомогне различни каузи, но специално избра обект, който рефлектира върху българската идентичност. Именно заради това фондация „Гейдар Алиев“ отдели 1 250 000 евро за реставрацията на „Трапезица“. За нас беше ценно не само, че помогнахме за възстановяване на културната ценност, но това носи и ярък символизъм. – Вие сте сред най-дейните посланици в България, как бихте оценили мандата си у нас?  – В началото на четвъртата година от мандата съм и хората все ме питат колко време ми е отнело да се адаптирам. Този въпрос винаги ми е бил странен, защото да живея в България ми се струва естествено. Хората тук са също толкова отворени, колкото и в Азербайджан. Езикът също не е бил голяма пречка, защото има много общи думи. Не крия, че съм горда с това, че чета на български всички новини. За мен е удоволствие да работя в България, това ме кара да бъда динамична в работата си. Виждам толкова много уважение към страната ми и към самата мен, толкова любов и разбиране, че това ме мотивира да служа на страната си в България и да помагам да стоим мостове между нашите две братски нации.   Нашият гост  Н. Пр. Наргиз Гурбанова е посланик на Азербайджан в България от 2016 година. Родена е в Баку през 1975 година. Има докторска степен по философски науки от Университета на Виена. Академичната є степен включва бакалавърска и магистърска степен по международни отношения от Бакинския държавен университет, магистър по Международен мениджмънт от Западния университет (Азербайджан). Заемала е длъжността директор на дирекция “Икономическо сътрудничество и развитие” в Министерството на външните работи на Азербайджан. Работила е в посолствата на Азербайджан в САЩ и в Австрия.", "date": "2019.05.14", "title": " Н. Пр. Наргиз Гурбанова, посланик на Азербайджан в България: Толерантността е в ДНК-то на народа ми\t"}
{"url": "https://trud.bg/%d1%82%d0%b8%d1%85%d0%b8%d0%bd%d0%b0-%d1%87%d0%b5%d1%81%d1%82%d0%b2%d0%b0-%d0%bf%d0%be%d0%bb%d0%be%d0%b2%d0%b8%d0%bd%d0%b2%d0%b5%d0%ba%d0%be%d0%b2%d0%b5%d0%bd-%d1%8e%d0%b1%d0%b8/", "text": "Отрядът на българските „тюлени“ се формира по натовски до 2023 г. Догодина легендарният Морски специален разузнавателен отряд /65-и МСРО/ на ВМС ще навърши половин век от създаването си. Строго секретното в миналото и забулено в  мистерия, тайни и митове, формирование „Тихина“ всъщност е  желязната школа за български командоси, наричани „тюлени“ по подобие на американските им колеги. До преди 7-8 години е режимно поделение и в него са нямали право да влизат дори военнослужещи от други части. Официалното му откриване като специализирано поделение за разузнавателни групи, предназначени за дейност в тила на противника, е на 1 октомври 1970 г. на брега на Варненското езеро край местността „Джанавара“, където е и сега. Момчетата на служба, преминали през него в годините, са обучавани за преходи по суша, за десант по въздух и море, както и за изпълнение на задачи под вода. Подготовката на всички матроси, старшини и офицери минава през специална учебно-тренировъчна програма, която включва водолазна подготовка, скокове с парашут, огнева подготовка и тренировки по бойни изкуства без оръжия. Командосите са тренирани и за преодоляване на големи разстояния по суша. Става въпрос за преходи от порядъка на стотици килoметри. Подготвени са и за оцеляване в екстремни условия през всички сезони на годината и при пълна липса на провизии. Наричани още „черноморски акули“, бойните плувци са десантчици, парашутисти, водолази, умеещи да работят с взривни вещества и оръжие под вода, като специфична особеност на техните действия е вземане на всички необходими мерки за запазване на живота им. Навремето при задължителната казарма и  наплива на момчетата да станат като Рамбо, подборът не е бил  труден, както е сега. По време на националната информационна кампания „Бъди войник“ ВМС обявиха 15 свободни места за специалните части. За кандидатите да станат „морски тюлени“ се изисква по-добра физическа подготовка в сравнение с всички останали в бойния флот. В изпита освен да покажат силови умения, трябва да правят коремни преси, да се набират на висилка, да бягат 5 км, да плуват 100 м свободен стил и 25 м под вода. Все още не се знае новото попълнение, сред което може да има за първи път в историята на „Тихина“ жена, но най-важни освен личните физически и психически качества, е умението за работа в екип. Всеотдайност, позитивизъм и готовност да се приемат новите предизвикателства са също приоритетни, казва капитан II ранг Михаил Арабаджиев, командир на Морския специален разузнавателен отряд. Той е във формированието от 15 години, минал е през всички нива на подготовка, а от две години насам го ръководи. Кандидатите за професионална служба като десантчици минават пред две лекарски комисии в София и Варна и трябва да покажат, че са здрави като за бъдещи космонавти. Но от 10 души успяват  само 1-2, посочва тъжната статистика кап. Арабаджиев. Покрилите физическите нормативи, се  изпитват по български език и литература и решават психотест. Набирането на кандидати за спецчастите е дълго, а за приетите на служба това е едва началото на много работа и подготовка. Трябват поне две години за един човек, който е дошъл от цивилния живот, за да придобие първоначални умения и да може да изпълнява задълженията си, казва командирът. Той дава пример с всички останали държави в НАТО, където в силите за специални операции се искат поне 5 години стаж и опит в различни структури на армията и препоръки от командирите им. Но при подбора на самите хора там компромис не се прави, докато ние правим – вземаме цивилни хора за специални операции, казва кап. Арабаджиев. В САЩ на всеки 7 месеца тестват бойците  и от 100 остават 7-8 най-добре подготвените за целта, обяснява още той. Приетите да служат в отряда минават за три месеца на обучение в Морската Алма матер, за да усвоят основни знания и умения на войници, след това започва специализираната подготовка. Вече се изпращат и в 68-а бригада „Специални сили“в Пловдив на курсове за снайперисти, свързочници и парашутисти. 24-годишният лейтенант Николай Генов е завършил ВВМУ „Никола Вапцаров“, където получава офицерско звание и вече е командир на тактическа група, която изпълнява основните функции на отряда. Интелигентният млад мъж е висок поне 2 м, с дух и тяло, излъчващи респект, постигнат с много сериозна подготовка, която е ежедневна. И до него всички фитнес маниаци, напомпани  с анаболи, биха изглеждали смешници. „Нашата работа изисква сърце и много отдаденост, тя е много всестранна- в небето, на земята, в морето, необходима е симбиоза от всички умения. Една прекрасна работа, но тя не е за всеки. „Тихина“ е школа за мъжество, характер и патриотизъм“, казва лейтенант Генов.П о постигнато споразумение с армията на САЩ той скоро  заминава на курсове при „тюлените“, от които ще се върне с още ценен опит. Според всички военни експерти през годините  нашите обучени командоси по нищо не отстъпват на щатските, които обаче получават десетократно по-голямо възнаграждение при това в долари. А и  базата у нас е амортизирана, а оборудването със стари руски типове като въоръжение и техника, създава проблеми. В частност „Тихина“ и въоръжените сили като цяло са вече във фокуса на финансовата политика на държавата, предстоят хубави неща със сигурност, като оборудване и като перспектива за развитие, оптимист е лейтенант Генов. Отрядът участва в национални и международни тренировки и учения на НАТО в Черно и Средиземно море, в силите за специални операции, изпълнение на задачи по разузнаване, диверсии с морско направление и др. През 2010 г. българските командоси са били в операцията на НАТО „UNIFTED PROTECTOR“ във връзка с конфликта в Либия, продължила 40 дни, правили от фрегатата „Дръзки“  бординг на съмнителни цивилни кораби  с цел проверка за трафик на оръжие и военни. Интересни са съвместните учения с морската пехота на САЩ, на Великобритания в „Бриз“, както и международните учения и тренировки „Тракийска пролет“, „Тракийско лято“ и др. Нашите командоси работят и със специалния отряд на полицията, имат звено за противодействие на тероризма, което е на 24-часово дежурство и е готово да действа при всяка възникнала ситуация на вода или суша. Неотдавна е имало случай с кораб с либийски флаг, който не е изпълнил команда на Гранична полиция и звеното е било задействано, но не се е стигнало до намеса и сериозна развръзка. Отрядът участва и при оказване на съдействие при природни бедствия, каквато е една от мисиите на ВМС. Последният инцидент е бил през лятото на 2014 г., когато се наложило да се пренасят бедстващи хора при наводнение в Албена. Освен набирането на личен състав предстои и най-голямото предизвикателство -формиране на напълно функционална морско-тактическа група до януари 2023 г. по натовски формат. Това ще доведе не само до нарастване на Морския специален разузнавателен отряд на „Тихина“, но и до ново въоръжение и възможности на българските „тюлени“. Работим по този план, има предвидени средства за изпълнението, уверява командирът.", "date": "2019.05.14", "title": " “Тихина” чества половинвековен юбилей\t"}
{"url": "https://trud.bg/%d0%ba%d0%b0%d0%ba-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d1%81%d0%b8-%d1%82%d1%8a%d1%80%d1%81%d0%b8-%d0%b1%d0%b5%d0%bb%d1%8f%d1%82%d0%b0/", "text": "Коментарите на сенаторите съдържат силни преувеличения Обезсърчавам се, като гледам как САЩ се превръщат в империята на злото. Служил съм в американската армия по време на Виетнамската война и в ЦРУ през втората половина на Студената война. Тогава имах възможността да наблюдавам отвътре как по същество прагматичната политика за национална сигурност постепенно се превръща в двупартийна доктрина и в необходимо условие за доминацията на Вашингтон. За съжаление, когато Съветският съюз се разпадна, веднъж завинаги беше пропусната възможността да се сложи край на биполярната ядрена конфронтация, която ни застрашава с глобално унищожение. Това стана, защото президентът Бил Клинтън вместо да се възползва от тази възможност, реши да унижи вече деморализираната и практически без никакъв лидер Русия, използвайки НАТО, за да я сдържа. Лозунгът на „Американската Изключителност“ стана бойният вик на федералното правителство, което ставаше все по-неосведомено, както и за обществеността, манипулирана от медиите. Когато дойде 11 септември 2001 г., страната беше готова да се нахвърли върху останалия свят. Президентът Джордж Буш изръмжа: „В града има нов шериф – и вие или сте с нас, или сте срещу нас“. След това дойде Афганистан, след това Ирак и в дух на двупартийността демократите организираха разпада на Либия и първите сериозни битки в Сирия. Днес, ние виждаме САЩ, как почти всяка седмица заплашват Иран и нарушават споразуменията за контрол над въоръженията с Русия, като същевременно подкрепят разполагането на американски сили в Сирия, Ирак, Афганистан, Сомалия и на места като Мали. 800 американски военни бази са разпръснати по целия свят, докато основните врагове на Вашингтон – Русия и Китай – имат съответно само една и нито една. Никога досега в живота ми САЩ не са били толкова войнстващи. При това, те нямат нито един враг или комбинация от врагове, които действително да заплашват територията на САЩ или техните жизнени интереси. Венецуела е заплашена от инвазия, главно защото се намира в западното полукълбо и следователно подлежи на проконсулската власт на Вашингтон. Вицепрезидентът Майк Пенс обяви в Съвета за сигурност на ООН, че Белият дом ще свали от власт президента на Венецуела Николас Мадуро, за предпочитане чрез дипломация и санкции, като заяви, че „всички възможности са на масата“. Пенс предупреди, че Русия и другите приятели на Мадуро трябва да напуснат страната или да приемат последствията. Развитието на САЩ като враждебна и донякъде непредсказуема сила не остана незабелязано. Русия призна, че войната идва и подобрява въоръжените си сили. Според някои оценки, армията й е по-добре оборудвана и по-боеспособна, отколкото армията на САЩ, която харчи почти десет пъти повече за отбрана. Иран също модернизира отбранителните си способности и те са впечатляващи. Сега, след като Вашингтон се оттегли от ядреното споразумение с Иран и наложи на тази страна още по-жестоки наказателни санкции, наскоро обяви, че иранските въоръжени сили са „чуждестранна терористична организация“, която следователно подлежи на нападение от американските военни по всяко време и е ясно, че следващата стъпка ще е война. Сега САЩ искат глобална забрана за всякакви покупки на ирански петрол. Редица страни, включително и номиналният съюзник на САЩ – Турция, заявиха, че ще игнорират тази забрана. И ще бъде интересно да видим какво възнамерява да направи американският флот, за да я гарантира или какво ще направи Иран, за да наруши тази блокада. Но дори и с всички тези ужасни решения, взети в Белия дом, има една организация, която е много по-луда и може би дори по-опасна. Това е Конгресът на САЩ, който е законодателен орган, и положително се възприема само от 18% от американците. Един от проектозаконите, който от самото начало беше озаглавен „За защитата на американската сигурност от Кремълските Актове на агресия през 2019 г. (Defending American Security from Kremlin Aggression Act, DASKA)“, е с номер S-1189. Този законопроект беше внесен в Сената, който „… ще изисква от държавния секретар да определи дали Руската федерация трябва да бъде определена като спонсор на тероризма и дали спонсорираните от Русия въоръжени сили в Украйна трябва да бъдат признати от чуждестранни терористични организации“. Законопроектът се спонсорира от републиканския сенатор Кори Гарднър от Колорадо със съавтор демократа Робърт Менендес от Ню Джърси. Текущата версия на законопроекта беше представена на 11 април и съвсем не е ясно каква подкрепа може да спечели. Но фактът, че този законопроект изобщо се появи, трябва да засяга всеки, който смята, че основният интерес в света е да се избегне директното военно противопоставяне между САЩ и Русия. В съобщение за пресата Гарднър, който отдавна настоява Русия да бъде включена в списъка на държавите, спонсориращи тероризма, описва февруарската версия на законопроекта като „… всеобхватно законодателство, което се стреми да засили икономическия, политическия и дипломатически натиск върху Руската федерация в отговор на руската намеса в демократичните процеси в чужбина, върху злонамереното влияние в Сирия и върху агресията срещу Украйна, включително в Керченския проток. Законодателството създава всеобхватна политическа реакция за подобряване на позицията на американското правителство в борбата срещу агресията на Кремъл чрез създаване на нови политически органи за координиране на киберзащитата и санкциите. Законопроектът подкрепя НАТО и не позволява на президента на САЩ да напусне Алианса без това да е гласувано в сената. Това също така увеличава санкционния натиск върху Москва за намесата й в демократичните процеси в чужбина и продължаващата агресия срещу Украйна“. Съавторите на февруарската версия на законопроекта са Менендес, демократката Жан Шахин от Ню Хемпшир, демократът Бен Кардин от Мериленд и републиканката Линдзи Греъм от Южна Каролина. Това показва, че за днешния Вашингтон провокирането на война наистина е двупартийно. Гарднър отбелязва, че „Русия на Путин е престъпен режим, който е обсебен от подкопаване на международното право и унищожаването на либералния глобален ред под ръководството на САЩ“. Менендес отбеляза, че „преднамерената парализа на президента Тръмп пред лицето на агресията на Кремъл достигна точката на кипене в Конгреса“. Греъм добави, че „нашата цел е да променим статуквото и да въведем смислени санкции и мерки срещу Русия на Путин. Неговата задача е да изгради бариера пред намесата в изборния процес в САЩ и да спре тази намеса, да спре кибератаките върху американската инфраструктура, да премахне Русия от Украйна и да спре усилията й в създаването на хаос в Сирия“. Кардин добави: „Конгресът продължава да играе водеща роля в защитата на националната сигурност на САЩ от продължаващата руска агресия срещу демократичните институции у нас и в чужбина“. А Шахин отбелязва, че „този законопроект се основава на предишни усилия на Конгреса да привлече Русия пред правосъдието за нейното войнствено поведение към САЩ и за нейната решимост да дестабилизира нашия глобален световен ред“. Коментарите на сенаторите, разбира се, съдържат силни преувеличения, а понякога и напълно неверни твърдения за това, което се случва в света, но те показват колко невежи могат да бъдат американските законодатели. Освен това сенаторите пренебрегват факта, че определението за предполагаемите „сили на Кремъл“ за „чуждестранни терористични организации“ е равносилно на обявяване на война срещу тях от страна на американските военни. Като се има предвид, че лицемерното определяне на Русия като „държавен спонсор на тероризма“ е достатъчно лошо само по себе си, въпреки, че то не е вярно. Но истинската вреда идва от самото съществуване на законопроекта. Той ще засили подкрепата на твърдите привърженици от двете страни, и ще гарантира, че в обозримо бъдеще няма да има възобновяване на приятелските отношения между Вашингтон и Москва, което е лошо и за двете страни. Остава да се отговори на въпроса, дали този законопроект може да се приеме като непреднамерена и непредсказуема последица от вземането на неразумни решения. Или може би е нещо по-зловещо, в което участва корумпираният конгрес и президентската администрация.   * Авторът Филип Джиралди (Philip M. Giraldi) е бивш сътрудник на военното разузнаване и ЦРУ, експерт в областта на борбата с тероризма, работи около 20 години в Турция, Италия, Германия и спания. От 1989 до 1992 г. той е бил ръководител на резидентурата на ЦРУ в Барселона. Той е един от първите американци, които влизат в Афганистан през 2001 година. Говори испански, италиански, немски и турски. В момента е изпълнителен директор на Съвета за национални интереси (Council for the National Interest). (От svpressa.ru, превод за Труд – Павел Павлов)", "date": "2019.05.14", "title": " Как Вашингтон си търси белята\t"}
{"url": "https://trud.bg/%d0%bd%d0%b0%d0%b5%d0%bc%d0%b8%d1%82%d0%b5-%d0%b2-%d0%bc%d0%be%d0%bb%d0%be%d0%b2%d0%b5%d1%82%d0%b5-%d1%81%d1%82%d0%b8%d0%b3%d0%bd%d0%b0%d1%85%d0%b0-32-%d0%b5%d0%b2%d1%80%d0%be-%d0%ba%d0%b2-%d0%bc/", "text": "Разширяват дейността си в големи градове като Пловдив, Варна, Бургас, Велико Търново и Пазарджик Доходността на площите в моловете е 7,3% Положителната икономическа перспектива в страната, ниските лихви по кредитите, повишаването на средната работна заплата, а оттам и нарастването на потреблението, стимулират водещите вериги да увеличат своята мрежа от магазини на национално ниво. Освен София, и другите големи градове влезнаха във фокуса на водещите вериги за бързо-оборотни стоки, стоки за бита, бяла и черна техника. Редица вериги отвориха свои нови магазини в градове като Пловдив, Варна, Бургас, Велико Търново и Пазарджик. Повишената търговска активност и липсата на нови площи в София, доведе до лек натиск в посока нагоре на наемните нива. В големите търговски центрове в столицата средният наем достигна 32 евро/кв.м, а по първокласните търговски улици като бул. Витоша, наемите са 50 евро/кв.м. Средните нива на възвръщаемост остават стабилни, като за търговските площи в София са 7,3% при търговските центрове и 8,3% при първокласните улици. При офис площите възвръщаемостта от инвестициите е 7,6%, а при индустриалните площи – 8,8%. През 2018 г. инвестиционната активност намаля, в сравнение с 2017 г. Това се дължи на няколко процеса – високи продажни цени, липса на подходящи оферти за инвестиция, като и големите движения през 2017 г., особено в сектора на търговските центрове. Сред малкото, но все пак значителни по обема си транзакции през 2018 г., бяха придобиванията на Mall of Sofia – от полската GTC, която разширява портфолиото са в България; както и Милениум център от групата KBC.   Очакват повишаване на цените на офисите с 3,4% Наличностите са оскъдни Наемите на офиси в Европа ще нараснат през 2019 г. средно със 3,4% на годишна база, стимулирани от ниските нива на безработицата и липсата на първокласни офис площи, прогнозира международна консултантска компания. Редица наематели са избрали временно да задоволят нуждите си чрез гъвкави офис пространства, за да се справят с липсата на наличности в момента или заради политическа несигурност, допълват от компанията. “Подобряването на икономиката в Европа ще създаде повече работни места в офиси и ще повиши търсенето на нови офис площи, особено висококачествени офиси на добри локации”, казва Майк Барнс от отдел “Европейски изследвания” в компанията. Той цитира данни на Oxford Economics, според които в 28-те страни членки на ЕС ще бъдат добавени 2,8 млн. работни места в офиси в идните пет години, което е увеличение с 4,4%. Най-голям ръст на заетостта се очаква да регистрират Швеция (8,5%) и Дания (8,2%). Според прогнозите през 2019 г. във всички страни членки на ЕС най-бързо ще расте заетостта в професионалното обучение и технологиите. В този сектор ще бъдат създадени приблизително 280 хил. нетни работни места за година, което ще подложи наемите на натиск към повишение на фона на засилването на конкуренцията за първокласни офис площи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Наемите в моловете стигнаха 32 евро/кв.м\t"}
{"url": "https://trud.bg/1800-%d0%ba%d0%bd%d0%b8%d0%b3%d0%b8-%d1%82%d1%8a%d1%80%d1%81%d1%8f%d1%82-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Библиотеката в Монтана обяви акция за връщане на над 1800 книги, взети от рафтовете й от читатели и изчезнали засега. Всеки, който е посещавал библиотека „Гео Милев” през последните години и е заемал книги, да провери собствените си книжни съкровища в къщи и, ако открие издания собственост на библиотеката, да ги върне, призоваха от културната институция. За да не чувстват неудобно забавилите или забравили да се издължат на книжния храм читатели, те могат да оставят книгите на портала на библиотеката заедно с името си и служителите ще отпишат борча от картоните им, обявиха специалистите. Според тях през последните три години 627 читатели са заели, но не са върнали в 30 дневния срок над 1800 тома – художествена, научна, детска и справочна литература. „Книгите са на всички жители на Монтана, помогнете да ги съберем!”, призоваха библиотекарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " 1800 книги търсят в Монтана"}
{"url": "https://trud.bg/%d0%b0%d1%81%d0%b8%d0%ba%d1%81-%d0%bc%d0%b0%d1%81%d1%82%d1%8a%d1%80%d1%81-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d0%bf%d1%8a%d0%bb%d0%b5%d0%bd-%d0%b1%d0%bb/", "text": "Седмица преди старта на „Ролан Гарос“ тенис страстите ще избухнат в София! Поредното издание на най-големия турнир за ВИП-ове – „Асикс Мастърс“, приемник на „Труд Мастърс“, се завръща на сцената в пълния си блясък в събота. Известни личности от политиката, бизнеса и спорта са събрани в 16 двойки. Традиционно домакин на събитието е Николай Божинов, собственик на Дипломатическия клуб „Глория Палас“ в Горна Баня. В предишния турнир ликуваха политиците. Тандемът Красимир Велчев/Рангел Марков разгромиха медийната двойка Красимир Минев/Николай Драгиев с 6:2. Тогава заместникът на Бойко Борисов в ГЕРБ и кметът на Банкя бяха безкомпромисни по пътя към финала. Двамата показаха завидни умения и Велчев безапелационно получи наградата на „Труд“ за тенисист №1 в надпреварата. Умората обаче беше безмилостна и в мача за суперкупата премиерът Борисов в тандем със Катина Симеонова сложиха ръка върху най-важния трофей. Турнирът се роди под името „Труд Мастърс“ през 2006 година, а един от първите участници в него бе Григор Димитров. Тогава едва на 15 години бъдещата ни суперзвезда от корта игра заедно с героя от Мондиал-94 Ивайло Йорданов и загуби на 1/4-финалите. Тази година обаче Йорданов се завръща в турнира в дует със „синята“ легенда Георги Иванов-Гонзо. Подобно на последното издание на „Асикс Мастърс“ премиерът Бойко Борисов и Катина Симеонова и сега са поканени за мач за суперкупата срещу победителите в състезанието. През годините „Труд Мастърс“, превърнал се в „Асикс Мастърс“, натрупа куп герои. Традиционни участници в него са бивши шефове на парламента като Огнян Герджиков, Борислав Великов и Александър Йорданов. И тази година на сцената за слава се хвърля двойката Герджиков/Великов. Сред фаворитите за трофея е триумфиралият вече в състезанието Лъчезар Танев и Мирослав Печев, който има победа над Григор Димитров през 2006-а. Двамата са поставени в долния край на схемата. По традиция и в това издание ще има чуждестранно присъствие – сръбската фолкикона Бобан Здравкович ще играе с бизнесмена Атанас Захариев. Водещ на шоуто отново е гласът на „Дарик“ Иво Райчев. Озвучението ще е дело на Марти Джи. Традиционно наградите са в стил „Шампионска лига“. Купите са осигурени от башмайстора в бранша Детелин Баялцалиев, бивш международен съдия. Новият национален селекционер Красимир Балъков е поканен само за гост, защото въпреки неговите доказани умения на корта, програмата не му позволява да запише второ участие в най-популярния аматьорски турнир в България.", "date": "2019.05.14", "title": " „Асикс Мастърс“ се завръща в пълен блясък"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8%d1%81%d0%ba%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%b9-%d0%b4%d0%b0-%d0%bd%d0%b0%d0%bc%d0%b5%d1%80%d1%8f%d1%82-%d0%bd%d0%b0/", "text": "Германската канцлерка Ангела Меркел иска министрите й да намерят начин за постигане на въглеродна неутралност до 2050 г., предаде ДПА, цитирана от БТА. „Дискусиите трябва да бъдат не дали можем да го направим, а как“, заяви канцлерката в Берлин на международната среща „Петерсбергски климатичен диалог“. По думите й подобна политика не означава, че Германия ще спре парниковите газове, а че ще компенсира въглеродните си емисии чрез залесяване и улавяне на въглерод. Ако може да се намери „разумен начин“ за постигането на това, Берлин може да подкрепи сегашните призиви за поставяне на европейска цел за въглеродна неутралност до 2050 г., добави канцлерката. Меркел предупреди, че бездействието в борбата с промените на климата ще има последствия. Тя призова за по-активни усилия в тази област, защото глобалното затопляне може да доведе до изостряне на политическата ситуация и конфликти в редица страни, дължащи се на липсата на ресурси, предаде ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Меркел иска министрите й да намерят начин за постигане на въглеродна неутралност до 2050 г."}
{"url": "https://trud.bg/%d0%b4%d1%80%d0%be%d0%bd%d0%be%d0%b2%d0%b5-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d0%bf%d0%b5%d1%82%d1%80%d0%be%d0%bb%d0%be%d0%bf%d1%80%d0%be%d0%b2%d0%be%d0%b4-%d0%b2-%d1%81%d0%b0/", "text": "Две помпени станции на голям саудитски петролопровод са били атакувани от дронове днес, което е прекратила транспортирането на нефт, съобщи енергийният министър на кралството Халид ал Фалих, цитиран от АФП. Нападенията срещу тръбата от богатата на петрол Източна провинция до Червено море е станала рано сутринта. Безпилотните летателни апарати били снабдени с експлозиви. Преди това йеменските бунтовници хуси заявиха, че са атакували няколко ключови саудитски мишени с дронове. Ал Фалих каза, че износът на петрол и рафинирани продукти продължава безпрепятствено, въпреки терористичния акт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Дронове атакуваха петролопровод в Саудитска Арабия"}
{"url": "https://trud.bg/%d0%b3%d0%b5%d1%80%d0%b1-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bb%d0%b8%d1%81%d1%82%d0%b0%d1%82%d0%b0-%d1%81%d0%b8-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81/", "text": "В препълнена зала в Драматичен театър „Стефан Киров“, по време на концерт-спектакъл „Европа за нас и ние за Европа“, беше представена листата на ГЕРБ и СДС в Сливен, съобщиха от партията. Заради огромния интерес към събитието, във фоайето на театъра беше поставен екран, на който също десетки хора гледаха случващото се в залата. На концерта, кметовете на четирите общини от област Сливен, представиха реализираните проекти с европейски средства. Кметът на Сливен Стефан Радев обяви, че от 2007 година досега, в общината са реализирани над 60 проекта с европейско финансиране, за над 100 милиона лева. От началото на мандата до момента има 21 приключени или изпълняващи се проекти за 36 млн.лева. Подготвят се три проекта за 14 милиона лева. Два проекта за близо 50 милиона лева, подадени в предния мандат, са спасени от провал в мандата на Стефан Радев. 65 са проектите за насърчаване на предприемачеството и инвестициите в общината от 2014 до 2017 г. Над 32 млн.лева е безвъзмездната помощ за местните стартиращи предприемачи и съществуващи фирми. „Преобразяваме Сливен с подкрепата на правителството на ГЕРБ и сериозната работа по европейски проекти. Поставихме основи за по-добро развитие на общината и по-добри условия за живот. Довършихме изоставени проекти, оправихме грешки, допускани години наред. Имаме ясна визия какво ще правим занапред, за да останат тук децата ни – нашата основна грижа“, каза Стефан Радев. Кметът на Нова Загора Николай Грозев обяви, че в общината с европейски средства са санирани 10 жилищни сгради, подобрена е енергийната ефективност на Професионална гимназия по селско стопанство и СОУ „Иван Вазов“ – начален етап в Нова Загора“. Обновени са сградите на Районно управление „Полиция” в Нова Загора и РС „ПБЗН“. Извършена е реконструкция на девет улици в Нова Загора, на Централна пешеходна зона и Централен площад , обособено е междублоково пространство в жк „Загоре” в зона за отдих . В община Котел, от влизането в ЕС досега в общината са реализирани 20 проекта на стойност общо 29 632 694 лв. С реализираните проекти е подобрена инфраструктурата на община Котел. Извършена е подмяна на улично и обществено осветление с енергоспестяващо. Подобрено е състоянието на образователната инфраструктура, чрез внедряване на мерки за енергийна ефективност в три основни училища в селата Ябланово, Тича и Градец. Предстои реализиране на три инфраструктурни проекта. Рехабилитация на 4 основни улици и тротоарни настилки в Котел на стойност 2 182 095 лв. Изграждане и реконструкция на ВиК в Община Котел за 6 914 287 лв. Ще се подобри и енергийната ефективност на общински сгради. По проект по Оперативна програма „Развитие на човешките ресурси” е създадено общинско социално предприятие „Озеленяване и благоустрояване” като е създадена заетост на 35 лица. В община Твърдица във връзка с превенцията на горските пожари е изградена Високотехнологична система за наблюдение. Стойността на проекта е 625 000 лв. Ремонтирани са два стадиона в град Твърдица и село Бяла паланка. Изградена е спортна площадка във град Шивачево и картинг писта на мястото на старият стадион в град Твърдица. Стойността на проекта е 5 600 000 лв. Рехабилитирани са близо 9 километра общинска пътна мрежа. Ремонтирани са участъците от главният път София – Бургас и отсечката между Шивачево и Сборище на стойност 3 200 000 лв. Подменено е уличното осветление на 10 населени места. Гости на концерт-спектакъла бяха кандидатите за евродепутати от Лиляна Павлова и Ева Майдел. Листата представи кандидатът за евродепутат Камен Костов.По време на церемонията Лиляна Павлова заяви, че чрез изпълнените проекти с европейско финансиране общините Сливен, Нова Загора, Котел и Твърдица са доказали, че Европа е тук. „Неслучайно вечерта беше посветена на младите хора – те са бъдещето на България и Европа, затова за нас е важно нашите политики да отговарят на техните очаквания и визия, защото основната ни цел е младите българи да останат да се реализират в родината“, каза Лиляна Павлова. Европа трябва да си върне духа, а не само да говори за кризи и проблеми. Знаем как да го направим, заяви от своя страна Ева Майдел. „Мотивацията ми да работя в Европейския парламент е да доведа политиките на Европа по-близо до хората. Предвид опита ми като пчелар и човек, който се е занимавал с реализация на български мед в Западна Европа, ще работя за нови екологични мерки свързани с опрашването, което ще е основен акцент в новата Обща селскостопанска политика, за засилване на качествения контрол на меда, внасян от трети страни и за ефективно българско земеделие, приоритетно за малките земеделски стопанства и биоземеделие“, каза Камен Костов. По време на спектакъла 60 абитуриенти – отличници получиха книгата „История на Сливен“ и послание. „Нашата голяма любов и предизвикателство са младите хора. Гордеем се, че сте лауреати от различни състезания, конкурси и олимпиади, и Сливен има какво да покаже на Европа и света. Ние ще се постараем младите хора да се върнат сред нас и да станат нашите нови водачи. Стигнете мечтите си! И Ви чакаме – тук, отново, сред нас! Изпращаме ви, за да продължите своето надграждане в образованието, там, където е вашата мечта. Подаряваме ви историята на нашия край, с посланието, тази история един ден някой от Вас тук да продължи нейното списване, а вие да сте част от това продължение като новите духовни водачи и управленци на местната общност. Успех, млади съграждани“, каза народният представител и областен ръководител на ГЕРБ Сливен Десислава Танева. „Благодаря на всички за подкрепата и лоялността през годините. Най-голямото ни предизборно събитие в Сливен доказа, че няма граници за стремежа на хората към промяна и живот в истинска демокрация. Нека не забравяме, че България е част от голямото европейско семейство и заедно с нашите близки и приятели да гласуваме с номер 12 на 26 май!“, каза още Танева. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " ГЕРБ представи листата си за европейските избори пред близо 800 души в Сливен\t"}
{"url": "https://trud.bg/%d1%86%d0%b2%d0%b5%d1%82%d1%8f-%d0%be%d1%82-%d1%81%d0%bb%d0%b8%d0%b2%d0%b5%d0%bd-%d0%b7%d0%b0-%d0%b8%d1%80%d0%b8%d0%bd%d0%ba%d0%b0-%d0%b3%d0%be%d1%87%d0%b5%d0%b2%d0%b0-%d0%b2-%d1%87%d0%b8%d0%ba%d0%b0/", "text": "Основателката на ансамбъл „Хоро“ и на детската формация „Хорце“ към българското училище „Джон Атанасов“ в Чикаго стана носител на приза „Българка на годината – 2018“. Отличието се връчва от Държавната агенция за българите в чужбина. Художествената ръководителка на двата състава Иринка Гочева е от Сливен и 25 години е била танцьорка в Ансамбъла за народни песни и танци в града. Нейни бивши колеги присъстваха на церемонията по награждаването и предадоха поздравителен адрес и цветя от кмета на Сливен Стефан Радев, съобщиха от местната администрация. „Като кмет на Сливен съм горд, че наш съгражданин се нарежда сред личностите, които работят извън пределите на страната, но продължават да милеят и за своята родина и свързват новия си житейски път с българските корени“, се казва в поздравлението. Гочева е преподавател по народни танци в Сарасота, Флорида и активен участник в Българо-американския център за културно наследство в Чикаго. Отличията за българи, живеещи в чужбина, се присъждат за десета поредна година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Цветя от Сливен за Иринка Гочева в Чикаго – „Българка на 2018 година“"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%81%d0%be%d1%87%d0%b8-%d0%b7%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82/", "text": "Самолетът на държавния секретар на САЩ Майк Помпео се приземи в Сочи, предава кореспондент на ТАСС. Както се очаква, в хода на своята първа работна визита в Русия той ще проведе преговори със своя руски колега Сергей Лавров, след което ще бъде приет от президента на страната Владимир Путин. Централните теми на пълноформатната среща, която ще е втора за този месец, ще бъдат разрешаването на ситуацията около иранската ядрена сделка, продължаването на Договора за съкращаване на стратегическите настъпателни въоръжения, както и Сирия и Венецуела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Помпео пристигна в Сочи за преговорите с Лавров"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b0%d1%89-%d1%81%d0%b0-%d1%81%d1%80%d0%b5%d0%b4-20-%d1%82%d0%b5-%d0%b2%d0%be%d0%b4%d0%b5%d1%89%d0%b8-%d0%bf%d0%b0%d0%b7%d0%b0%d1%80/", "text": "САЩ са сред 20-те водещи пазара за входящ туризъм на България. Страната ни е дестинация, позната на американските потребители предимно за културен, природен, еко- и орнитоложки туризъм. Възможностите, които ние предлагаме, обаче са много повече и има огромен потенциал и отлични перспективи да увеличим туристите от двете страни. Това заяви министърът на туризма Николина Ангелкова при откриването на първия Българо-американски туристически форум в София с участието на посланика на САЩ у нас Н. Пр. Ерик Рубин и представители на бизнеса и браншови организации от двете държави, съобщават от министерството. Разполагаме с огромен потенциал да засилим двустранния туристопоток и съм убедена, че на днешния форум ще очертаем инициативи, които да заложим в Националната програма за туристическа реклама на България, и заедно ще я изпълняваме, посочи министър Ангелкова. Тя припомни успешната рекламна кампания за България в 6 града в САЩ. Макар и скромна по мащаб за огромната държава, кампанията постигна много добри резултати и през 2018 г. отчетохме близо 97 хил. посещения на граждани на САЩ у нас с над 10 на сто ръст спрямо 2017 г. Вярвам, че това е правилният подход за затвърждаване на ключовите целеви пазари, сред които е и американският. Необходими са общи усилия на бизнеса и местните власти за привличане на американски туристи не само към големите ни курорти, но и към вътрешността на страната, каза още тя. Министър Ангелкова благодари на премиера Борисов и на колегите си от правителството за подкрепата за сектора, който бе издигнат в национален приоритет в икономиката. Тя изказа задоволството си и от активната помощ на посолството на САЩ по проектите им в сферата на българската култура. Един от основните акценти в работата ни е насърчаването именно на културно-историческия туризъм, защото България разполага с уникално материално и духовно наследство, акцентира министър Ангелкова, като допълни, че почти 70 процента от туристите избират Европа заради културата и историята й. Българският министър отбеляза рекордните резултати в сектора, постигнати съвместно с бизнеса и общините през последните години след създаването на самостоятелното Министерство на туризма. Чуждестранните туристически посещения през миналата година за първи път надхвърлиха границата от 9 млн. и бяха над 9,2 млн. В страната бяха реализирани 27 млн. нощувки в местата за настаняване с поне 10 легла и тя зае позиция сред топ 5 в общността по ръст на нощувките според Евростат. Приходите надхвърлиха общо 8,4 млрд. лв. Това показва колко е важен туризмът за нашата икономика и сме готови да обменяме повече добри практики, които да утвърдят България като дестинация с високо качество на услугите и гостоприемност, акцентира министърът. Според нея настоящият форум ще помогне да се насочат тематични инициативи и събития и е възможно подобни кръгли маси да се правят два-три пъти годишно. На тях могат да се дискутират възможностите за разширяване на двустранните отношения в различни видове туризъм – особено културно-исторически, балнео- и СПА, гурме, винен и др., за които министерството създаде профилирани дестинации за територията на страната. Министър Ангелкова обърна специално внимание върху ролята на инвестициите за устойчивото развитие на отрасъла и покани присъстващите да се включат в организираната от министерството в края на този месец Международната конференция за устойчиви инвестиции в туризма в Слънчев бряг. Тя ще привлече близо 300 представители на бизнеса. На форума ще участва Талеб Рифай, бивш генерален секретар на Световната организация по туризъм към ООН. Ще присъстват мениджъри от големи туроператори и инвеститори, водещи хедж фондове, финансови институции, маркетолози и др., включително ръководители и експерти от световни американски вериги като „Мариот“, „Орбис“, „Хаят“ и др. На форума ще бъде акцентирано върху възможностите на българските курорти за конгресен туризъм, така че да се ползва богатата им материална база за провеждане на събития през цялата година. Министър Ангелкова и посланик Рубин изразиха убедеността си да работят съвместно за развитието на круизния туризъм в Черно море, който би бил тласък за увеличаване на туристите от САЩ. Двустранният форум продължи с презентации от българска и американска страна, експертите обсъдиха идеи и механизми за увеличаване на интереса на туристите от двете държави. В срещата участваха представители на Българо-американската комисия за образователен обмен, зам.-кметът на София д-р Тодор Чобанов, кметове от страната, ръководствата и представители на Националния борд по туризъм, Българската стопанска камара, АИКБ, БУБСПА, Националната асоциация за СПА и уелнес туризъм, АБТТА, Сдружение туризъм, НБУ и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Ангелкова: САЩ са сред 20-те водещи пазара за входящ туризъм на България"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2-%d1%81%d0%b5%d0%bb%d0%be-%d1%81%d0%b8%d1%82%d0%be%d0%b2%d0%be-%d0%bd%d0%b0%d1%81%d1%82%d0%be%d1%8f%d0%b2%d0%b0%d0%bc-%d0%b7%d0%b0-%d0%be/", "text": "„Само с общоевропейски контролен орган за храните можем да противодействаме адекватно на нелоялните търговски практики на мултинационалните компании. Затова продължавам да се боря срещу двойните стандарти при храните и напитките”, заяви в село Ситово кандидатът за евродепутат от листата на ГЕРБ и СДС Емил Радев, съобщиха от партията. Заедно с него в срещата участваха народният представител Алтимир Адамов, областният координатор на ГЕРБ – Силистра Тодор Тодоров, областният ръководител на Жени – ГЕРБ Денка Михайлова и общинският ръководител на партията Галина Йорданова. Пред присъстващите в общинския клуб на ГЕРБ Радев припомни, че в началото на изминалия мандат в европейските институции дори не се признаваше за наличието на разлики в качеството на храните в Източна и Западна Европа. Заедно с колегата Андрей Нокавов извоювахме първата европейска програма срещу двойните стандарти при храните. Европейската комисия я одобри без възражения и от тази година й бе даден ход с бюджет от 1,3 млн. евро”, припомни Емил Радев. Той бе категоричен, че борбата с двойните стандарти е в името на здравето на 100 млн. граждани на Източна Европа и трябва да бъде доведена докрай. Евродепутатът запозна присъстващите и с новия еврорегламент, който премахва апостилите и нуждата от легализация на редица официални документи за гражданско състояние в ЕС. „Буквално спестяваме на европейските граждани тичане по институции и до 100 евро на документ. Следващата ми цел е регламентът да обхване и дипломите, удостоверенията за квалификация за актуално състояние на фирмите и пр. Това са реални стъпки за намаляване на административната тежест в ЕС”, подчерта кандидатът за евродепутат и призова присъстващите да подкрепят европейските перспективи на България с номер 12 в бюлетината на 26 май. „Нека да запазим силния глас на България в Европа – това е гласът на работещото и отговорно правителство с премиер Бойко Борисов, на успешния български еврокомисар и водач на листата на ГЕРБ Мария Габриел, на компетентните евродепутати, които бранят националните ни интереси”, подчерта в заключение Радев. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Емил Радев в село Ситово: Настоявам за общоевропейски контролен орган за храните\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%b2-%d0%b0%d1%80%d0%b5%d1%81%d1%82/", "text": "Апелативният специализиран съд остави окончателно в ареста Ветко Арабаджиев, съобщи Канал 3. Магистратите потвърдиха решението на първата инстанция като се мотивираха с обосновано предположение, че бизнесменът е извършил престъпленията, за които е привлечен като обвиняем. Освен това има риск и да се укрие или да извърши друго престъпление. Заседанието се забави заради спорове около получилото се разминаване в испанския текст на заповедта за екстрадиране на Арабаджиев и българския му превод, в които са описани различни престъпления. В документите, изпратени от Испания, пише, че бизнесменът се екстрадира у нас за участие в организирана престъпна група за пране на пари. В превода на български език до държавното обвинение обаче е записано „данъчни престъпления”. Според законодателството Арабаджиев може да бъде задържан под стража и съден само за това, за което е екстрадиран, напомни адвокатът на задържания Илиян Василев.  За капак и в кориците на делото има още един документ, но само на английски език. Отново според българското законодателство той трябва да бъде с превод и не може да важи при гледането на мерките за неотклонение. Според държавното обвинение не е от толкова голямо значение за какви обвинения точно е предаден Арабаджиев, защото и в двата превода “логиката била една и съща”. За проблем с европейската заповед стана ясно още на първата инстанция преди малко повече от седмица. В край сметка съдията Галя Георгиева отхвърли възраженията и заседанието се проведе без допълнителен превод и уточняване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Спецсъдът остави окончателно в ареста Ветко Арабаджиев"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7/", "text": "Въвеждат организация на движението за провеждането на футболна среща на Национален стадион „Васил Левски” в София, съобщиха от Столична община. Ето и промените: Забранява се престоят и паркирането на пътни превозни средства, с изключение на автомобилите на участниците в мероприятието,  както следва: До 24.00 часа на 15.05.2019 г. при сектор „Г” на  Националния стадион „Васил Левски”. От 12.00 до 22.00 часа на 15.05.2019 г.: – на моста пред Национален стадион „Васил Левски”; – на ул. „Ген. Гурко“ между бул. „Евлоги и Христо Георгиеви“ и бул. „Васил Левски“. От 18.00 часа на 15.05.2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: – ул. „Ген. Гурко” между бул. „Васил Левски” и бул. „Евлоги и Христо Георгиеви”; –  бул. „Евлоги и Христо Георгиеви” между пл. „Орлов мост” и бул. „Черни връх”; – бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Въвеждат организация на движението за провеждането на футболна среща на Национален стадион „Васил Левски”"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd%d0%b8%d1%8f%d1%82-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b1%d0%b0%d0%bb%d1%8a%d0%ba%d0%be%d0%b2-%d0%bd%d1%8f%d0%bc%d0%b0-%d0%bf/", "text": "„Националният отбор на България е най-високото ниво!“. Това бяха първите думи на Красимир Балъков като селекционер на „лъвовете“. Магическият халф дебютно поема този пост. Бала сменя Петър Хубчев, който подаде оставка – вероятно за да поеме „Левски“.  „Преди два-три месеца името ми беше лансирано в медиите, но тогава нямаше нищо вярно – каза Балъков. – Благодаря за оракулските способности на журналистите. Благодаря на президента на БФС Борислав Михайлов за доверието, което ми гласува. Няма нищо по-голямо от това да си селекционер на България. Стъпвам на добрата основа, оставена от Петър Хубчев. Не сме магьосници, знаете българската реалност. Но ще направим всичко възможно да се класираме на европейско първенство. Идват и нови квалификации, на които трябва да се класираме.“  В екипа на Балъков влизат помощниците му от „Етър“ Станислав Генчев, Йончо Арсов и треньорът на вратарите Калоян Чакъров. Ще има и нова позиция в щаба на „лъвовете“ – анализатор, която ще заеме Иван Славов, определен като изключително важна част от екипа.  „Не съм се колебал и нито минута да приема предизвикателството – продължи Бала. – Срокът на договора ми е до ноември 2021 година. Имаше формалности, които уточнявахме с президента на БФС. Нормално е новият треньор да има нови виждания. Първата изненада е, че ще извикам 28 футболисти. Има проблеми с някои от опитните. Това е причината да взема повече играчи. Сега приоритетът е да се подготвим за евроквалификациите с Чехия и Косово. Разбира се, щеше да е по-лесно за мен, ако бях започнал на поста от началото на цикъла, но няма да гледам назад. От страна на „Етър“ няма никакви проблеми. Говорил съм с ръководството. Ще завърша спокойно сезона и надявам се да е с успех. При мен няма да има изключване на футболисти – нито стари, нито млади. Няма значение дали са българи или чужденци с български паспорти.“  Балъков беше представен с фланелка №20. С този номер той стана част от идеалния отбор на Мондиал 94. А първата му мисия с националите е за класиране на България за Евро 2020. Първият му лагер с националите ще е 13 дни – от 29 май до 10 юни, когато нашите домакинстват на Косово.", "date": "2019.05.14", "title": " Легендарният Красимир Балъков:   Няма по-високо от националния тим"}
{"url": "https://trud.bg/%d1%85%d1%80%d0%b8%d1%81%d1%82%d0%b8%d0%bd%d0%b0-%d1%88%d0%be%d0%bf%d0%be%d0%b2%d0%b0-%d0%bb%d0%b8%d1%82%d0%b5%d1%80%d0%b0-%d0%b5%d0%ba%d1%81%d0%bf%d0%be-%d0%bf%d1%80%d0%b8%d0%b2/", "text": "Шестото книжно изложение „Литера Експо”, което се организира от Асоциация за култура и книжовност и община Благоевград, бе официално открито днес от зам.-кмета на община Благоевград – Христина Шопова, съобщиха от общината. Любителите на книгите ще могат да се сдобият с най-добрите заглавия на пазара. Шатрите с най-различна литература са разположени на площад „България” пред търговския център „Ларго Мол”. „Изключително ми е приятно за шеста поредна година да открия „Литера Експо” в Благоевград. Изложението е едно от събитията, които се наложи в културната програма на града. Целта на това събитие винаги е една и съща – да привлечем колкото се може повече хора, деца да четат, да се докоснат до красотата на книгите и буквите. Каквото се прочете в книгите, винаги остава, а любовта към книгите се възпитава в много ранна детска възраст. Радвам се, че има много деца и съм сигурна, че те ще се сдобият с по една книжка от своите родители. Благодаря на Асоциация за култура и книжовност, които въпреки трудностите в първите години, не се отказаха да са в Благоевград. Тази година фокусът е към българската литература, има с какво да се гордеем, какво да прочетем, ще има много срещи с български автори, възползвайте се от това, което предлага изложението. Сигурна съм, че това събитие винаги ще присъства и занапред в културната програма на община Благоевград”, каза в словото си зам.-кметът по култура и хуманитарни дейности. Христина Шопова не скри емоциите си при награждаването на писателя Владимир Караджов, който е от Благоевград и е автор на „Етиопска приказка”. Книгата, замислена, написана и създадена в Благоевград, е преведена на английски, френски, немски и испански. Продава се в 180 държави на 6 континента и е най-превежданата родна книга за 2018 година. „Няма как да не се вълнувам да наградя от името на кмета д-р Атанас Камбитов един човек, с който съм имала честта да работя в едно училище, където бяхме учители. Едно момче от Благоевград, което доказа, че може да пише. Връчвам му грамота за принос към развитието на българската литература и култура. Много сме горди с теб, Влади, благодаря ти”, каза още зам.-кметът. Венка Рагина от Асоциация за култура и книжовност благодари на община Благоевград и на културния отдел. И призна, че все повече заобичва града, защото всеки ден предлага нови и нови преживявания. Възпитаници от балетна формация „Кроазе“ и вокална група „Мая“ към Център за личностно и творческо развитие на децата на Благоевград, представиха артистична прогарама, вднага след официалното откриване на книжното изложение. „Литера Експо” продължава до 18 май. Жители и гости на града ще могат да се срещнат с известни писатели и поети като част от програмата на изложението. Разговор с писателя Димитър Тонин и представяне на новите му книги ще се проведе утре от 18,00 часа. На следващия ден по същото време е срещата със Здравка Евтимова, чийто разказ „Кръв от къртица” бе включен в американски учебник по литература за 8 клас. Интересна ще е и срещата на благоевградчани с поетите Добромир Банев и Маргарита Петкова на 17 май от 18,00 часа. Инициативата е част от стратегията на община Благоевград за развитие и популяризиране на културния живот в града, както и стимулирането на младите хора да четат повече книги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Христина Шопова: „Литера Експо” привлича все повече читатели и възпитава любов към книгите"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d0%b7%d0%b0%d0%b2%d0%be%d0%b4%d0%b0-%d0%b7%d0%b0-%d0%b3%d0%be%d1%80%d0%b5%d0%bd%d0%b5-%d0%bd%d0%b0-%d0%b1%d0%be%d0%ba%d0%bb%d1%83%d0%ba/", "text": "Проектът за изграждане на инсталация за производство на енергия от РДФ на Столична община не е спрян, съобщиха пред „Труд“ от Столичната община. Те уточниха, че проектът е в процес на оценка от Европейската комисия. Според градската управа не отговарят на истината  , както и че е объркана пътеката за кандидатстване за финансиране. От градската управа съобщиха, че за проекта е изготвен доклад за съответствие от „Джаспърс“ (механизъм за техническа помощ на ЕК, ЕИБ и ЕБВР), който потвърждава, че той отговаря на изискванията на Оперативна програма „Околна среда“. „Проектът беше одобрен на национално ниво през есента на миналата година и изпратен за последваща оценка от Европейската комисия. Пътеката на кандидатстване следва стриктно регламента за т.нар. „големи проекти“, казват от „Московска“ 33. „Процесът на оценка продължава. На този етап е поискана допълнителна информация във връзка с режима на държавните помощи. Срокът за възстановяване на разходи по оперативните програми от настоящия програмен период е декември 2023 г.“, коментираха от общината. Подобно мнение споделя и председателят на Столичния общински съвет Елен Герджиков: „Твърдението на БСП – София, че проектът за изграждане на инсталация за производство на енергия от RDF гориво е спрян, е категорична лъжа. Той е в процес на оценка“, каза Герджиков. „Използването на толкова важни за столицата теми в предизборната кампания е безотговорно и би могло да накърни в дългосрочен план интересите на софиянци. Жалко е, че сме свидетели на подобно нещо. Призовавам колегите от опозицията към повече сериозност и политическа дълбочина по време на кампанията. Работата за града ни трябва да продължи и след изборите“, коментира още председателят на СОС.", "date": "2019.05.14", "title": " Проектът за завода за горене на боклук не е спрян\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-51/", "text": "1. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА СЪСТОЯНИЕТО НА АДМИНИСТРАЦИЯТА ПРЕЗ 2018 Г.  Внася: министър-председателят 2. ПРОЕКТ НА РЕШЕНИЕ ЗА ОТПУСКАНЕ НА ДЪРЖАВНА ПАРИЧНА НАГРАДА ЗА ПРОЯВЕНА ЛИЧНА ДОБЛЕСТ ПРИ ИЗПЪЛНЕНИЕ НА ОБЩЕСТВЕН И ГРАЖДАНСКИ ДЪЛГ И ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСКИЯ СЪВЕТ ЗА 2019 Г. ЗА ИЗПЛАЩАНЕ НА ДЪРЖАВНА ПАРИЧНА НАГРАДА ЗА ПРОЯВЕНА ЛИЧНА ДОБЛЕСТ ПРИ ИЗПЪЛНЕНИЕ НА ОБЩЕСТВЕН И ГРАЖДАНСКИ ДЪЛГ.  Внася: министър-председателят  3. ДОКЛАД ОТНОСНО ИНФОРМАЦИЯ ЗА КАСОВОТО ИЗПЪЛНЕНИЕ НА ДЪРЖАВНИЯ БЮДЖЕТ И НА ОСНОВНИТЕ ПОКАЗАТЕЛИ НА КОНСОЛИДИРАНАТА ФИСКАЛНА ПРОГРАМА ЗА ПЪРВОТО ТРИМЕСЕЧИЕ НА 2019 Г.  Внася: министърът на финансите 4. ПРОЕКТ НА РЕШЕНИЕ ЗА ОДОБРЯВАНЕ НА ХУМАНИТАРНА ПОМОЩ ЗА СИРИЯ И РЕГИОНА В РАЗМЕР НА 195 583 ЛВ. (100 000 ЕВРО) И ЗА ХУМАНИТАРНАТА КРИЗА В ЙЕМЕН В РАЗМЕР НА 97 792 ЛВ. (50 000 ЕВРО).  Внася: заместник министър-председателят по правосъдната реформа и министър на външните работи 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ЗА 2019 Г. ПО БЮДЖЕТА НА ДЪРЖАВЕН ФОНД „ЗЕМЕДЕЛИЕ” ЗА ФИНАНСИРАНЕ НА РАЗХОДИ ЗА ДАНЪК ВЪРХУ ДОБАВЕНАТА СТОЙНОСТ НА ОБЩИНИ ПО ОДОБРЕНИ ЗА ПОДПОМАГАНЕ ПРОЕКТИ ПО ПРОГРАМАТА ЗА РАЗВИТИЕ НА СЕЛСКИТЕ РАЙОНИ ЗА ПЕРИОДА 2007-2013 Г. И 2014-2020 Г. И ПО ПРОГРАМАТА ЗА МОРСКО ДЕЛО И РИБАРСТВО ЗА ПЕРИОДА 2014-2020 Г.  Внася: министърът на земеделието, храните и горите 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ИКОНОМИКАТА ЗА 2019 Г.  Внася: министърът на икономиката 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОТБРАНАТА ЗА 2019 Г.  Внася: заместник министър-председателят по обществения ред и сигурността и министър на отбраната 8. ПРОЕКТ НА РЕШЕНИЕ ЗА ОТДАВАНЕ ПОД НАЕМ НА ДЪЛГОТРАЕН АКТИВ, СОБСТВЕНОСТ НА „БЪЛГАРСКИ МОРСКИ КВАЛИФИКАЦИОНЕН ЦЕНТЪР” ЕАД – ВАРНА.  Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ВЗЕМАНЕ НА РЕШЕНИЕ ЗА ПРИВАТИЗАЦИЯ НА ОБОСОБЕНА ЧАСТ ОТ ИМУЩЕСТВОТО НА „ПРИСТАНИЩЕ ВИДИН” ЕООД – ВИДИН.  Внася: министърът на транспорта, информационните технологии и съобщенията 10. ПРОЕКТ НА РЕШЕНИЕ ЗА ВЪЗЛАГАНЕ НА НАЦИОНАЛНАТА АГЕНЦИЯ ЗА ПРИХОДИТЕ ДА ИЗВЪРШИ ПРОДАЖБА НА ИМУЩЕСТВО, ОТНЕТО В ПОЛЗА НА ДЪРЖАВАТА.  Внася: министърът на финансите 11. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА КОМИСИЯТА ЗА ПРОТИВОДЕЙСТВИЯ НА КОРУПЦИЯТА И ЗА ОТНЕМАНЕ НА НЕЗАКОННО ПРИДОБИТОТО ИМУЩЕСТВО.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА АКАДЕМИЯТА ЗА МУЗИКАЛНО, ТАНЦОВО И ИЗОБРАЗИТЕЛНО ИЗКУСТВО „ПРОФ. АСЕН ДИАМАНДИЕВ” – ПЛОВДИВ.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТИ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ОБРАЗОВАНИЕТО И НАУКАТА ЗА НУЖДИТЕ НА РЕГИОНАЛНОТО УПРАВЛЕНИЕ НА ОБРАЗОВАНИЕТО – ТЪРГОВИЩЕ, И НА ОБЩИНА ТЪРГОВИЩЕ.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО ЗА ПРЕДОСТАВЯНЕ НА КОНСУЛТАНТСКИ УСЛУГИ МЕЖДУ МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО НА РЕПУБЛИКА БЪЛГАРИЯ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ, ПОДПИСАНО НА 8 АПРИЛ 2019 Г.  Внася: министърът на регионалното развитие и благоустройството 15. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 887 НА МИНИСТЕРСКИЯ СЪВЕТ ОТ 2002 Г. ЗА ОДОБРЯВАНЕ СЪСТАВА НА ПОСТОЯННАТА ДИПЛОМАТИЧЕСКА МИСИЯ НА РЕПУБЛИКА БЪЛГАРИЯ КЪМ НАТО В БРЮКСЕЛ И ПОДГОТОВКАТА Й ЗА ТРАНСФОРМИРАНЕ В НАЦИОНАЛНА ДЕЛЕГАЦИЯ И СЪЗДАВАНЕ НА НАЦИОНАЛНИ ВОЕННИ КОНТАКТНИ ГРУПИ В КОМАНДНИТЕ СТРУКТУРИ НА АЛИАНСА И ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 603 НА МИНИСТЕРСКИЯ СЪВЕТ ОТ 2008 Г. ЗА ОПРЕДЕЛЯНЕ СЪСТАВА НА ПОСТОЯННОТО ПРЕДСТАВИТЕЛСТВО НА РЕПУБЛИКА БЪЛГАРИЯ КЪМ ЕВРОПЕЙСКИЯ СЪЮЗ В БРЮКСЕЛ, БЕЛГИЯ.  Внася: заместник министър-председателят по обществения ред и сигурността и министър на отбраната 16. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ МИНИСТЕРСТВОТО НА ОКОЛНАТА СРЕДА И ВОДИТЕ НА РЕПУБЛИКА БЪЛГАРИЯ И МИНИСТЕРСТВОТО НА ОКОЛНАТА СРЕДА И ПРОСТРАНСТВЕНОТО ПЛАНИРАНЕ НА РЕПУБЛИКА СЕВЕРНА МАКЕДОНИЯ ЗА СЪТРУДНИЧЕСТВО В ОБЛАСТТА НА ОПАЗВАНЕ НА ОКОЛНАТА СРЕДА И ВОДИТЕ.  Внася: министърът на околната среда и водите 17. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА ОФИЦИАЛНАТА БЪЛГАРСКА ДЕЛЕГАЦИЯ ЗА УЧАСТИЕ ВЪВ ВТОРАТА СЕСИЯ НА БЪЛГАРО-ПАКИСТАНСКАТА МЕЖДУПРАВИТЕЛСТВЕНА СМЕСЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, КОЯТО ЩЕ СЕ ПРОВЕДЕ НА 20 И 21 МАЙ 2019 Г. В ИСЛАМАБАД.  Внася: министърът на икономиката 18. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 15 АПРИЛ 2019 Г. В ЛЮКСЕМБУРГ.  Внася: министърът на земеделието, храните и горите 19. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ГНАЙС”, РАЗПОЛОЖЕНА В ЗЕМЛИЩАТА НА С. ОРЕШЕ И С. КРУШЕВО, ОБЩИНА ГЪРМЕН, И С. ДОЛЕН, ОБЩИНА САТОВЧА, ОБЛАСТ БЛАГОЕВГРАД.  Внася: министърът на енергетиката 20. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ДЪЛБОК ДОЛ”, РАЗПОЛОЖЕНА В ЗЕМЛИЩЕТО НА С. АБЛАНИЦА, ОБЩИНА ХАДЖИДИМОВО, ОБЛАСТ БЛАГОЕВГРАД.  Внася: министърът на енергетиката 21. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ПЪТЯ”, РАЗПОЛОЖЕНА В ЗЕМЛИЩЕТО НА С. КАМЕНО ПОЛЕ, ОБЩИНА РОМАН, ОБЛАСТ ВРАЦА.  Внася: министърът на енергетиката 22. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ХАНЧЕТО”, РАЗПОЛОЖЕНА В ЗЕМЛИЩЕТО НА С. СТРИЖБА, ОБЩИНА КИРКОВО, ОБЛАСТ КЪРДЖАЛИ.  Внася: министърът на енергетиката 23. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ЧИНКА-3”, РАЗПОЛОЖЕНА В ЗЕМЛИЩЕТО НА С. ГОЛЯМА ЧИНКА, ОБЩИНА КРУМОВГРАД, ОБЛАСТ КЪРДЖАЛИ.  Внася: министърът на енергетиката 24. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ПЛАЧКОВ РИД”, РАЗПОЛОЖЕНА В ЗЕМЛИЩЕТО НА С. ПИТОВО, ОБЩИНА НОВА ЗАГОРА, ОБЛАСТ СЛИВЕН.  Внася: министърът на енергетиката 25. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ЕЛИЦА”, РАЗПОЛОЖЕНА В ЗЕМЛИЩЕТО НА ГР. ЧЕРВЕН БРЯГ, ОБЩИНА ЧЕРВЕН БРЯГ, ОБЛАСТ ПЛЕВЕН.  Внася: министърът на енергетиката 26. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ЗАКОНА ЗА ПРИВАТИЗАЦИЯ И СЛЕДПРИВАТИЗАЦИОНЕН КОНТРОЛ.  Внася: заместник министър-председателят по обществения ред и сигурността и министър на отбраната 27. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РЕДА ЗА КЛАСИФИЦИРАНЕ НА РАСТЕНИЯТА И ВЕЩЕСТВАТА КАТО НАРКОТИЧНИ, ПРИЕТА С ПОСТАНОВЛЕНИЕ № 293 НА МИНИСТЕРСКИЯ СЪВЕТ ОТ 2011 Г.  Внася: министърът на здравеопазването 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ИКОНОМИКАТА, ПРИЕТ С ПОСТАНОВЛЕНИЕ № 447 НА МИНИСТЕРСКИЯ СЪВЕТ ОТ 2014 Г.  Внася: министърът на икономиката 29. ПРОЕКТ НА ПОСТАНОВЛЕНИЕ ЗА ОТМЕНЯНЕ НА ПРАВИЛНИКА ЗА УСТРОЙСТВОТО И ДЕЙНОСТТА НА ВОЕННА АКАДЕМИЯ „Г. С. РАКОВСКИ”, ПРИЕТ С ПОСТАНОВЛЕНИЕ № 187 НА МИНИСТЕРСКИЯ СЪВЕТ ОТ 2013 Г.  Внася: заместник министър-председателят по обществения ред и сигурността и министър на отбраната 30. ПРОЕКТ НА ПОСТАНОВЛЕНИЕ ЗА ПРИЕМАНЕ НА УСТРОЙСТВЕН ПРАВИЛНИК НА ДИРЕКЦИЯТА ЗА НАЦИОНАЛЕН СТРОИТЕЛЕН КОНТРОЛ.  Внася: министърът на регионалното развитие и благоустройството АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Вижте какво ще решава Министерският съвет утре, 15 май 2019"}
{"url": "https://trud.bg/%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%b4%d0%b0%d1%80%d0%b8-%d0%b1%d0%b0%d1%82%d1%83%d1%82-%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4/", "text": "Над 100 момчета и момичета от детска градина „Чебурашка” в столицата ще имат шанса да получат първите си уроци на голям професионален батут, който е олимпийски вид спорт.  Съоръжението е ново, на стойност 7000 евро и бе дарено от родната федерация. Това е втори подобен жест от председателя на централата Стоян Димитров. Преди 2 г. с батут се сдоби и столично училище.  Занятията на малчуганите ще води Ирена Тенева, бивш треньор на националния отбор и единствен учител по физическо на щат в България в детска градина.", "date": "2019.05.14", "title": " Федерацията дари батут на детска градина"}
{"url": "https://trud.bg/%d1%83%d0%bd%d0%b8%d1%89%d0%be%d0%b6%d0%b0%d0%b2%d0%b0%d1%82-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b7%d0%b0-13-200-%d0%bb%d0%b2-%d0%bd%d0%b0%d0%ba%d0%b0%d0%b7%d0%b0%d1%85%d0%b0/", "text": "Създател на модерна наркооранжерия в шуменския кв.“Дивдядово“ призна вина и сключи споразумение с прокуратурата. 58-годишният Д.И. е наказан с 23 месеца затвор, но при 4-годишен изпитателен срок. Определението на Окръжния съд в Шумен е окончателно. Мъжът, който преди време се занимавал с търговия, бил приспособил три стаи от къщата си за отглеждане на наркотревата. Наказан е за притежание на канабис с цел разпространение, както и за засаждане и отглеждане на наркорастения. На 18 януари м.г. криминалисти разкрили оранжерията и иззели суха листна маса на стойност близо 11 000 лв. В две от стаите работели системи за осветление, отопление, поливане и вентилиране. Открити са 210 растения в пластмасови саксии в различен стадий. Някои били достигнали височина 130 см., но повечето били в състояние на разсад. Подрастващата трева е оценена на 2 257 лв. Всичката дрога ще бъде унищожена, постановява съда. Техниката в оранжерията – осветителни тела, два климатика, въздуховоди, лозарски ножици, бидони и още съоръжения се отнемат в полза на държавата. Към 500 лв. деловодни разноски държи „растениевъда“, за който е установено, че е развивал дейност пет месеца до разкриването му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Унищожават марихуана за 13 200 лв., наказаха производителя"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%ba%d0%b0%d0%b7%d0%b0%d0%bd%d0%bb%d1%8a%d0%ba-%d0%b5-%d0%bf%d1%80%d0%b8%d0%bc%d0%b5%d1%80-%d0%ba%d0%b0%d0%ba-%d0%b2-%d0%b3%d0%b5%d1%80%d0%b1/", "text": "„Казанлък е пример как в ГЕРБ създаваме условия за младите да останат и дасе развиват в България. Доказва го фактът, че през 2018 г. има прираст на населението, все повече бизнеси откриват производства в града, а безработица в общината почти няма. Екипът на кмета Галина Стоянова показа как всеки регион може да използва членството ни в ЕС, за да обнови не само облика на града, но и да подобри условията на младите семейства да отглеждат децата си. Реновирани са почти всички училища и детските градини в общината. Днес откриваме един от най-модерните в България център за грижа на деца със специални нужди, защото всяко дете залужава образователна среда според потребностите си.“ Това заяви кандидатът за евродепутат от ГЕРБ Ева Майдел по време на посещение в Казанлък на 14 май 2019 г. Ева Майдел проведе работна среща с над 20 предприемачи в града, които изразиха мнение, че членството на  България в Европейския съюз представя най-добрите условия за правене на бизнес и създаване на работни места. „Не искам да спираме младите хора да ходят в Европа, да учат и да трупат опит там. Напротив, това може да е само от полза. Това, което трябва да направим е, да покажем на тези млади хора, че те трябва да се върнат тук и да намерят своя добър живот в България. Както го е направила Йоанна Йончева-Фильова, връщайки се в България след 10 години в чужбина, за да създаде семейство и започне бизнес за рециклиране на пластмаса.“ Това коментира Ева Майдел по време на посещения на предприятия в Казанлък. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Ева Майдел: Казанлък е пример как в ГЕРБ създаваме условия за младите да останат в България\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d1%89%d0%b5-%d0%b2%d0%b7%d0%b8%d0%bc%d0%b0%d1%82-99-%d0%bb%d0%b2-%d0%bf%d0%be-%d0%bc%d0%b0%d0%bb%d0%ba%d0%be/", "text": "Земеделието с най-голямо увеличение Средната заплата нарасна с 12,6% за година и през март е 1247 лв., обявиха от НСИ. Най-голямо е увеличението на възнагражденията в селското, горското и рибното стопанство – с 16,4%, но въпреки това заплатите в сектора са едни от най-ниските в страната – средно 1000 лв. Много сериозен ръст на заплатите има и в секторите държавно управление – с близо 16%, образование – 15,8%, и операции с недвижими имоти – 15,4%. Най-високи остават заплатите в сектора създаване и разпространение на информация и творчески продукти, далекосъобщения, където влиза и IT браншът. Средното възнаграждение в сектора нараства с 14,8% за година, за първи път надминава 3000 лв. и за март е 3087 лв. На второ място за работещите във финансите и застраховането, но те взимат точно 1000 лв. по-малко – средно 2087 лв. На трето място с 1923 лв. са заетите в енергетиката. Заплатите на депутатите ще бъдат намалени с 99 лв. до 3708 лв., защото те взимат по три следни заплати за обществения сектор за последния месец от всяко тримесечие. А през март традиционно заплатите са по-ниски от декември. Заплатите на министрите намаляват със 128 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Депутатите ще взимат 99 лв. по-малко\t"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%be%d1%82%d0%be-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a/", "text": "Посланикът на Словакия – Н. Пр. Мануел Корчек, гостува във Велико Търново. Заместник-кметът по финанси Снежана Данева-Иванова го запозна с профила и развитието на града и общината, с ръста на инвестиции, забелязан и потвърден и от Световната банка. Дипломатът сподели, че е старопрестолния град именно, за да се запознае на място с икономическото развитие. Той получи специален бизнес каталог, описващ профилите и дейностите на фирмите в града. По време на разговора бяха обсъдени възможностите за бъдещи бизнес контакти и инвестиции. Снежана Данева-Иванова подчерта, че високата образованост на населението, предвид отличната образователна мрежа и структура, е сред преимуществата на Велико Търново. Н. Пр. Мануел Корчек посочи, че България и Словакия се радват на икономически растеж и това е предпоставка за развитие на взаимни предприемачески отнощения. Други теми на срещата бяха свързани с богатото културно-историческо наследство на Велико Търново и пъстрия културен календар. Посланикът бе придружаван от консула на Словакия в България Ивана Марксфелдова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Икономическото развитие на Велико Търново впечатли посланика на Словакия"}
{"url": "https://trud.bg/%d1%86%d0%b5%d1%86%d0%b8-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%be%d0%b2%d0%b0-%d0%b8-%d0%bc%d0%b0%d0%b9%d0%ba-%d1%81%d0%b0-%d1%81%d0%b5-%d0%b2%d0%b5%d0%bd%d1%87%d0%b0%d0%bb%d0%b8-%d1%81/", "text": "Цеци Красимирова и американският бизнесмен Майк Струмейтис сключиха брак в Каталуния преди два дни, а днес младоженката сподели няколко професионални кадъра от големия си ден. На един от тях, двамата съпрузи държат по една Библия в ръка, докато биват венчани пред очите на над 300 гости. „Когато любовта означава завинаги“ бе мотото на сватбата, изписано върху огромна стена, направена от жив плет. Върху нея се виждат и имената на Цеци и Майк, изработени от бели цветя, а всички поканени гости побързаха да се снимат за спомен. От снимките, споделени от новата г-жа Струмейтис, се вижда отблизо пищната й рокля, дело на родната ни дизайнерка Евгения Борисова. Шлейфът на роклята е дълг 4 метра, а целият тоалет е покрит с множество пера и камъни, като подобни са и роклите на шаферките на младоженците. Събитието е сочено за Сватбата на годината заради избраната екзотична дестинация, огромния брой гости от цял свят, невероятната булчинска рокля на Цеци, както и всички забавления, осигурени за гостите им – трио, изпълняващо класическа музика, танцовален спектакъл, както и ансамбъл, представящ няколко български традиции и обичаи.", "date": "2019.05.14", "title": " Цеци Красимирова и Майк са се венчали с библии в ръце (СНИМКИ)"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d1%8f%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d1%81%d0%ba%d1%83%d0%bb%d0%bf%d1%82%d0%be%d1%80%d0%b0-%d0%bf%d0%b5%d1%82%d0%ba%d0%be/", "text": "Паметникът на именития бургаски скулптор и художник Петко Задгорски ще бъде разположен на метри от неговото известно творение – скулптурата на Пушкин в Морската градина, любимо място за срещи и отмора на жителите на града. „Бургас е красив град и се развива прекрасно. Баща ми беше много скромен човек и много обичаше морето. Благодаря за това внимание“, коментира синът на Петко Задгорски- Велин Задгорски, който пристигна в морския град специално, за да проведе няколко важни срещи във връзка с изграждането на бюст-паметника. Най-забележителното дело на Петко Задгорски (1902-1974 г.) в Бургас е паметникът на Пушкин в Морската градина. Монументът е открит през 1952 година. В града край морето,Задгорски е бил учител по рисуване. Сред неговите ученици са Генко Генков, Георги Баев, Тодор Атанасов и други известни художници. Петко Задгорски е първият председател на Дружество на художниците в Бургас и уредник на Градската художествена галерия, която днес носи неговото име. От 2004 г. е почетен гражданин на Бургас.  Паметникът ще стане факт до края на тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Поставят паметник на скулптора Петко Задгорски в Бургас"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2-%d1%81%d0%b8%d0%bb%d0%b8%d1%81%d1%82%d1%80%d0%b0-%d0%be%d0%ba%d0%be%d0%bb%d0%be-60-%d0%be%d1%82-%d0%bf%d1%80%d0%be%d0%bc%d0%b5%d0%bd/", "text": "Около 60% от промените в българското законодателство са свързани с въвеждането на европейски норми. Затова е важно България да може да разчита на хора, които отговорно и компетентно защитават интересите й в Европейския парламент. Това заяви в Силистра кандидатът за евродепутат от листата на ГЕРБ и СДС Емил Радев. В провелата се среща с членове и симпатизанти на ГЕРБ в града взеха участие и народният представител Алтимир Адамов, кметовете на Силистра и Кайнарджа д-р Юлиян Найденов и Любен Сивев, областният координатор на ГЕРБ – Силистра Тодор Тодоров, областният ръководител на Жени – ГЕРБ Денка Михайлова и общинският ръководител на партията д-р Мария Стойчева. „Европейските институции вероятно за мнозина са твърде далеч от хората, а работата им понякога звучи доста абстрактно, но има пряко отражение върху живота на 500 млн. европейци и генерира ползи, които са наистина близо до всички. Това означава, че има поне 500 млн. причини да подкрепим обединена и просперираща Европа, а номер 12 в бюлетината е подкрепа и за силния глас на България в ЕС”, категоричен бе Емил Радев. Той се ангажира да продължава да работи за по-добри условия за българския бизнес. „Според прогнозите на Европейската комисия България е в Топ 3 на държавите с очакван най-висок икономически растеж. Безработицата у нас е рекордно ниска. Откриват се нови заводи, което е ясен знак, че усилията на правителството на премиера Борисов и на всички ни, които защитаваме българските интереси, дават резултат. Необходимо е да запазим стабилността в държавата, защото това е другият решаващ фактор за добрия бизнес климат”, отбеляза Радев. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Емил Радев в Силистра: Около 60% от промените в законодателството ни са свързани с европейски норми\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-sofia-songwriting-camp/", "text": "Първият у нас международен творчески лагер за писане на песни привлича 16 топ композитори, текстописци, бийтмейкъри и музикални продуценти от 4 европейски държави, които ще живеят 6 дни в планината с 9 от най-ярките български изпълнители, между които Pavell & Venci Venc’, DARA и Михаела Маринова. Между 13-ти и 19-ти май Боровец ще се превърне в притегателен център за европейската музикална индустрия по покана на „Вирджиния Рекърдс“, а поточната линия за хитове в курорта стартира под патронажа на заместник кмета на културата – Тодор Чобанов. “Този лагер вдъхновява младите творци в България, които имат огромния потенциал да излязат и на световната сцена. Благодарим на Саня Армутлиева от името на нашия кмет и пожелаваме успех на тези невероятни млади хора!“, каза той. Сред участниците в Sofia Songwriting Camp е Cazzi Opeia – шведската прелест, за която челните позиции в К-поп чартовете са постоянна величина. С помощта на музикален център „Икономов“ финландските къщички на хотел „Ястребец“ ще се превърнат в мобилни студия, а в тях родните автори ще кръстосват потенциала си с творци като Крис Янг – основно перо в екипите на Кайли Миноуг, Лайнъл Ричи и Род Стюърд. В магичната атмосфера на планината своето ноу хау ще сподели и британецът Jungleboi (Найт Масуку), работил върху песните на Риана и Уил Ай Ем. „Едно от най-важните неща в нашия бизнес е песента. Този лагер е начало за българските автори да започнат активно да се колаборират с чужди и по-опитни творци, за да вдигнем нивото на репертоара у нас, да имаме българско участие в авторството на международни хитове, да създадем конвертируеми парчета за собствените си артисти, така че да имат шанс за успех извън пределите на България.“, сподели на пресконференция за старта на Sofia Songwriting Camp Саня Армутлиева, управляващ директор на „Вирджиния Рекърдс“. Съорганизатор на мащабното събитие е Робин Йенсен, един от най-изявените мениджъри в музикалния издателски бизнес (Ekko Music Rights Europe)и създател на някои от най-успешните екипи и творчески срещи за писане на музика в Европа. „Мисията ми е да обучавам творците как да печелят от таланта си, играейки в отбор с хора от всички точки на света. Имах мечта да създам мрежа от лагери за писане на песни в Европа. Саня, ти също си част от тази мечта.“ сподели Робин. В приключението Sofia Songwriting Camp повярваха партньори, чиито брандове растат паралелно с нивото на бг музиката. „Като част от компания със силно изразено социално присъствие на българския пазар, партньорството на Nescafe Dolce Gusto е не само логичната подкрепа която още веднъж дава на българските артисти, но и вяра за принос към културното развитие на нашето общество.“, сподели мениджърът Нели Ангелова. Към подкрепителите на Sofia Songwriting Camp се присъединява и телекомът А1, чиято любов към музиката прерасна в създаването на първата българска стрийминг платформа Xplore Music. „За нас е чест да подкрепим подобна инициатива и вярваме, че по време на творческия лагер ще се създадат много красиви неща, които ще слушат и в нашата платформа.“, сподели Илияна Захариева, директор „Корпоративни комуникации“. Калоян Спасов, главен мениджър на х-т “Ястребец“ от своя страна сподели: “Е-тата при теб, Саня, не са вредни, а вдъхновяващи – енергията и емоцията, с която завихри всички около себе си с историята за този лагер. Надявам се да бъдем домакин на снимките на видеото на първият световен хит, създаден в България“.", "date": "2019.05.14", "title": " Започва Sofia Songwriting Camp\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%bc%d0%bb%d0%b0%d0%b4%d0%b5%d0%bd-%d1%88%d0%b8%d1%88-3/", "text": "Кандидатът за член на ЕП от листата на ГЕРБ и СДС Младен Шишков се срещна с работници и служители в две шивашки предприятия в Раковски, съобщиха от партията. Той бе придружен от кмета и административен секретар на ГЕРБ-Пловдив област Павел Гуджеров, както и от членове на общинското ръководство на ГЕРБ-Раковски. Шишков сърдечно благодари за гостоприемството и отзивчивостта на домакините, които го приеха изключително радушно. „Осъзнавайки какво означава да нарушиш работния цикъл в едно предприятие се постарахме да бъдем максимално кратки в посланията си. Въпреки това се получи интересна дискусия, изпълнена както с конструктивни критики, така и с положителни оценки за направеното до момента, коментира Шишков. По думите му основните въпроси, които задават при срещите хората е защо да гласувам и защо да подкрепя ГЕРБ на Европейските избори на 26 май. Шишков подчерта, че листата на ПП ГЕРБ е съставена от доказани професионалисти, които умеят да общуват с Европейските институции и могат да гарантират, че гласът на България се чува в Европа и даде за пример някои от постиженията на евродепутатите от ГЕРБ: Премахване на двойните стандарти в храните и в стоките, увеличения бюджет за страната през следващия програмен период от 14 на 18 милиарда, като уточни, че този начин се разбива митът за спиране на европейското финансиране след 2020 година. По думите му това означава и повече средства за земеделие, инфраструктура, наука и образование, за младежки политики, за иновации, за развитие на бизнеса. Той заяви, че при добър резултат на Европейските избори, стабилността на правителството ще се запази и то ще продължи да води страната ни в правилната посока. И изтъкна, че едва ли има българин който да иска да се върнат времената на тежки кризи и забавено развитие, които помним от 90-те години и от правителството на Пламен Орешарски. В заключение Младен Шишков подчерта, че управлението на ПП ГЕРБ успя да утвърди България като надежден и стабилен партньор на международната сцена. Освен това държавата ни е една от най-стабилните и бързо развиващи се на Балканите и в Европа. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Кандидатът за евродепутат Младен Шишков се срещна с работници и  служители в шивашки предприятия в Раковски\t"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%b7%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b2%d1%81%d0%b5%d0%ba%d0%b8-%d1%87%d0%be%d0%b2%d0%b5%d0%ba-%d0%b2-%d1%81/", "text": "„Всеки човек в страната има право да се доверява на когото си иска, това е негова лична преценка“, това каза шефът на ВКС Лозан Панов по адрес на министър-председателя Бойко Борисов , предава  . Коментарът на Панов е по повод Той отрече, че прави политически изказвания, а е магистрат и по закон не може да си го позволи. Неговото говорене било на „човек от съдебната система“, понеже в България не се провеждала съдебна реформа, коментира Панов. „И тя не е политическа позиция, а на човек от съдебната система, когато вижда, че не се прави реформа“, отбеляза Панов за настояването си пред мисията на Еврокомисията мониторингът по тема правосъдие да не бъде премахнат. Панов защити точно обратната позиция на главния прокурор от вчерашната среща при президента, а именно – че консултациите около критериите за бъдещия избор на главен прокурор били навременни. Председателят на ВКС замълча за оставката, която му поискаха депутати заради поведението му на политик. На срещата си президента Радев той нападна прокуратурата и настоя за законова възможност за контрол над главния прокурор, но не и на шефа на ВКС и ВАС. Панов отново поискал промени в Конституцията за мястото на обвинението в нея и за орязването на правомощията на главния прокурор. От думите му стана ясно, че президентът Румен Радев не е приел тезата му за изваждането на прокурорите от съдебната власт с аргумента, че точно тогава обвинението би било под риска да бъде политизирано. Панов пък не смятал така. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Лозан Панов за премиера: Всеки човек в страната има право да се доверява на когото си иска"}
{"url": "https://trud.bg/%d0%ba%d1%81%d0%b1-%d0%b8-%d0%bd%d1%81%d0%be%d1%80%d0%b1-%d1%89%d0%b5-%d1%80%d0%b0%d0%b1%d0%be%d1%82%d1%8f%d1%82-%d0%b7%d0%b0%d0%b5%d0%b4%d0%bd%d0%be-%d0%b7%d0%b0-%d0%bf%d1%80%d0%be%d0%bc%d0%b5%d0%bd/", "text": "Ръководството на Камарата на строителите в България (КСБ) и Управителният съвет на Националното сдружение на общините в Република България (НСОРБ) проведоха работна среща. „Искам да благодаря на КСБ за инициативата за провеждането на тази среща. Надявам се съвместните ни конструктивни действия да продължат, за да бъдем взаимно полезни при решаване на трудностите пред дейността и на двете организации“, каза в началото на срещата инж. Даниел Панов, председател на УС на НСОРБ и кмет на община ВеликоТърново. От своя страна председателят на УС  на КСБ инж. Илиян Терзиев също благодари  за бързата реакция за организиране на среща. „Причината да сме тук е желанието ни да обединим усилията си и да работим за подобряване на законодателството, за правила,  за ограничаване  на сивия сектор и за  намаляване на административната тежест, която е проблем и за общините, и за строителите. Бихме желали тези срещи да продължат и заедно да работим за благото на нашата държава“, каза още инж. Терзиев. От страна на Камарата в дискусията се включиха и Владимир Житенски, зам.-председател на УС на КСБ, инж. Благой Козарев, член на Изпълнителното бюро и на УС, председател на секция „Хидротехническо строителство, ВиК мрежи и съоръжения“ и член на Съвета на директорите на в. „Строител“, Любомир Пейновски, член на УС на КСБ, изпълнителният директор инж. Мирослав Мазнев, инж. Лидия Станкова, директор на Дирекция „Анализи, строителство, професионална квалификация и мониторинг“, и Ренета Николова,  прокурист и главен редактор на в. „Строител“. От НСОРБ участие в срещата взеха Иво Димов, зам.-председател на УС на НСОРБ и кмет на  Димитровград, и членовете на УС на Сдружението Елен Герджиков, председател на Столичния общински съвет, д-р Емил Кабаиванов, кмет на Карлово, Златко Живков, кмет на Монтана, Иванка Петрова, кмет на Смядово, както и членовете на Контролния съвет Радослав Ревански, кмет на Белица, Красимира Германова, председател на Общинския съвет на Созопол, и изпълнителният директор на НСОРБ Силвия Георгиева. По време на срещата представителите на двете организации разискваха действащото законодателство, касаещо  строително-инвестиционния процес и проблемите, с които представителите на местната власт и строителните компании се сблъскват в дейността си. Акцент беше поставен върху новите текстове в Закона за устройство на територията (ЗУТ), действащи от януари 2019 г., както и върху измененията в чл. 14, ал. 2 от Закона за Камарата на строителите, според които невписани в ЦПРС на КСБ строители могат да изпълняват само жилищни и вилни сгради с ниско застрояване и разгърната застроена площ до 100 кв. м, строежи от допълващо застрояване, както и реконструкции, преустройства, основни ремонти и смяна предназначението на строежите от пета категория. Инж. Мазнев подчерта важността на промяната и информира, че загубите от сивата икономика в сектора се изчисляват на 1,5 млрд. лева годишно. Инж. Панов посочи, че от НСОРБ приветстват направените промени, които ще доведат до повече прозрачност в бранша и сигурност за общините при възлагането на изпълнението на  поръчките. Друга тема в разговорите бяха необходимите промени в Закона за обществените поръчки. Кметът на Монтана Златко Живков коментира, че обжалванията на търговете са бич за дейността на местната власт. Като пример той посочи фирма, която обжалва обществени поръчки в 8 от 11 общини в област Монтана, като спира изпълнението в 7 от тях. „Това са проекти по ОПРР за важни  инфраструктурни обекти и резултатът е забавяне в изпълнението на оперативните програми“, каза Живков. „Община Монтана спечели 3 от делата и на последна инстанция,  фирмата, обжалваща поръчките, ще плати глоба само 200 лв., а ние загубихме година и два месеца и сега това ще се отрази върху изпълнителя, който ще трябва да работи в съкратени срокове“, коментира Живков и подчерта, че това е сфера, в която трябва да се търсят промени в нормативната база. Председателят на УС на КСБ инж. Терзиев сподели за опита на Румъния и Полша в сферата на обществените поръчки. В северната ни съседка например обжалването не спира изпълнението на проекта. В Полша се работи по средно претеглена цена, като всички отклоняващи се с 20% предложения се отстраняват. Участниците в срещата обсъдиха и НПЕЕМЖС и се обединиха около необходимостта да работят заедно за продължаване на програмата, която е доказала своята ефективност и ползи както за икономиката, така и за подобряване на качеството на живот в общините. На срещата бяха набелязани и конкретни съвместни действия, които двете организации ще предприемат за подобряване на нормативната база.", "date": "2019.05.14", "title": " КСБ и НСОРБ ще работят заедно за промени в законодателството, касаещо строително-инвестиционния процес"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d1%81%d0%bf%d0%be%d1%80%d1%82%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%b7%d0%b0-%d0%b1%d0%bb%d0%b8%d0%b7%d0%be-200-000/", "text": "В двора на СУ „Димитър Благоев“ в Свищов беше направена първата копка по проект „Изграждане на многофункционална спортна площадка“ на „Красива България“, подаден от община Свищов. Финансирането е на стойност 191 489 лева. Наличието на добра материално-техническа инфраструктура, подходящи оборудвани съоръжения ще допринесат за популяризиране на спорта, както и за осмисляне на свободното време на всички ученици. Церемонията беше открита от Фанфарен оркестър „Акорд“ към школото. Кметът на община Свищов Генчо Генчев представи накратко проекта, поздрави спортните отбори на училището. Той подчерта, че е от изключителна важност сформираните спортни клубове, които постигат високи резултати да бъдат осигурени с подходящи зони за тренировка с оглед създаване на материална среда, която да подпомага, а не да ограничава развитието на потенциала на младите спортисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Изграждат спортна площадка за близо 200 000 лева в свищовско школо"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%83%d0%b8%d1%81%d0%ba%d0%b8-%d0%b8-%d0%b1%d0%be%d0%bd%d0%b1%d0%be%d0%bd%d0%b8-%d0%b7%d0%b0-%d0%b4%d0%b2%d0%be%d0%b5%d0%bd-%d1%81%d1%82/", "text": "Сравняват 7 групи храни у нас и в още 5 държави Резултатите готови до края на годината  Ново изследване дали у нас се продават храни второ качество започва Комисията за защита на потребителите. За пръв път проби ще се взимат от спиртни напитки, като уиски, водка и джин. Изследвания ще се правят още на макарони, млечни продукти, шоколади и бонбони, зехтин, подправки и консерви. Те са избрани, защото са най-разпространени на пазара на ЕС, обясни председателят на КЗП Димитър Маргаритов. Експерти на комисията ще купят по 3 или 4 броя от даден продукт на една и съща марка от големите вериги у нас и в други 5 държави – Португалия, Испания, Германия, Гърция и Унгария, които са с различна степен на икономическо развитие. След това ще бъдат направени няколко анализа – съпоставка на етикетите, физико – химичен анализ и органолептичен, за да се види дали има разлики в продуктите, предназначени за нашия и за другите пазари в ЕС. За пръв път тези изследвания ще бъдат направени по новата единна методика, приета от ЕК. Досега Българската агенция по безопасност на храните направи няколко подобни проучвания за двоен стандарт при храните. При едно от тях се установи, че 15 от 30 изследвани храни са по-евтини в Западна Европа, отколкото у нас. Друго показа съществени различия в състава на захарни изделия, безалкохолни напитки, млечни и месни храни в страни като Германия и Австрия спрямо тези у нас. Според д-р Любомир Кулински, директор на Дирекция „ Безопасност на храните” в БАБХ, най-фрапиращ е бил случаят с адаптирано мляко за малки деца, където калцият, калият и фосфорът са били с два пъти по-малко съдържание от същия продукт в Европа. Резултатите ще бъдат готови до края на годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Проверяват уиски и бонбони за двоен стандарт\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-73-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%be%d0%bd%d0%b4%d1%83%d0%ba%d1%82%d0%be%d1%80-%d0%b7%d0%b0-%d0%b1%d0%bb%d1%83%d0%b4%d1%81%d1%82/", "text": "Днес, 14 май 2019 г., Районна прокуратура-Пловдив привлече като обвиняем М.М., на 73 г., за това, че извършил блудствени действия с лице, ненавършило 14- годишна възраст – момиче на 13 години  – престъпление по чл. 149 ал. 1 от Наказателния кодекс, съобщиха от държавното обвинение. До момента е установено, че на 2 май 2019 г., в гр. Пловдив, обвиняемият М.М. бил в автобус от градския транспорт, където работил като кондуктор.  При престой на последната спирка в автобуса се качило 13-годишното момиче. М.М. отишъл при нея и извършил блудствени действия. Обвиняемият е задържан за срок от 72 часа с постановление на наблюдаващия прокурор. Предстои Районна прокуратура-Пловдив да внесе искане в съда за определяне на мярка за неотклонение „задържане под стража“ спрямо него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Обвиниха 73-годишен кондуктор за блудство с непълнолетна пътничка в Пловдив"}
{"url": "https://trud.bg/%d1%83%d0%ba%d1%80%d0%b5%d0%bf%d0%b2%d0%b0%d1%82-%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%b2-%d1%81%d0%b2%d0%b8%d1%89%d0%be%d0%b2-%d1%81%d1%8a%d1%81-159-646-%d0%bb%d0%b5%d0%b2%d0%b0/", "text": "Влагат 159 646 лева в укрепване на ерозирал скат в Свищов.Средствата са осигурени от Междуведомствената комисия за възстановяване и подпомагане към министерския съвет. За срок от 60 календарни дни фирмата изпълнител ще извърши строително-монтажните дейности, с което като резултат се очаква овладяването на ерозионния процес и стабилизирането на откоса, както и осигуряването на сигурността на жилищните сгради, намиращи се под и над него. Кметът на Свищов Генчо Генчев подчерта, че ще се следи за качественото изпълнение на инвестиционния проект, чиято цел е противодействие на свлачищните процеси и сигурност на близко живущите граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Укрепват свлачище в Свищов със 159 646 лева"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bc%d0%b0%d1%82%d0%b5%d0%bc%d0%b0%d1%82%d0%b8%d1%86%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d1%81%d1%82%d0%b8%d0%bf%d0%b5%d0%bd%d0%b4%d0%b8%d0%b8/", "text": "АТАКА помогна на още трима младежи от Пазарджик да продължат обучението си, съобщиха от партията. Дванайсетокласници с отличен успех от Математическата гимназия получиха стипендии, с които ще си помогнат за таксите в университетите. Те им бяха връчени от водача на евролистата на АТАКА д-р Георги Димов и народния представител от Пазарджишкия избирателен район проф. Станислав Станилов пред паметника на Св. св. Кирил и Методий в града. „С тези стипендии отправяме послание към младите хора да останат в България, да се развиват тук, да работят за Отечеството”, каза проф. Станилов. „Проблемът, който срещаме навсякъде извън София, е именно демографски. България обезлюдява, младите напускат. Много често те са принудени да работят мизерна работа в европейските държави. Много често те не работят това, за което са учили. Една от основните ни цели е да въведе еднаква минималната заплата за всички страни-членки на ЕС. Ако Европа трябва да е морална и солидарна, каквато твърди, че е, нейната основна цел е да осигури минимален социален стандарт на всички нейни граждани”, заяви д-р Димов. По думите му основно трябва да се повиши социалният праг на българите, младите да се върнат от чужбина. „Така ще се запази здравото християнско семейство, защото в момента виждаме разбити семейства в провинцията. Бабата и дядото гледат детето, младите са напуснали, за да работят. За каква реформа в образованието може да става дума, след като семейната среда е разрушена”, допълни той. Според него останалите партии трябва да последват примера на АТАКА и да се мъчат по всякакъв начин да задържат младите кадри у нас. Получилите стипендии математици благодариха за помощта на АТАКА и споделиха, че искат да се развият в страната, а не да бягат в чужбина.АТАКА помогна на студенти и в Плевен, Велико Търново, Русе, Варна. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Трима математици получиха стипендии от АТАКА в Пазарджик\t"}
{"url": "https://trud.bg/%d0%b2%d0%b8%d1%82%d0%be%d1%88%d0%b0-%d0%b1%d0%b8%d1%81%d1%82%d1%80%d0%b8%d1%86%d0%b0-%d1%81-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b1%d0%b5%d0%b4%d0%b8-%d0%bb%d1%83%d0%b4/", "text": "„Витоша“ (Бистрица) е новият шампион при ветераните на България. На финала на първенството „тигрите“, водени от министър-председателя на България Бойко Борисов, победиха с 3:1 „Лудогорец“ и се поздравиха с успеха. Срещата се игра на стадиона в Бистрица. Домакините вкараха два гола преди почивката и си осигуриха комфортна преднина. Георги Пеев откри резултата от дузпа в 20-ата минута, която бе отсъдена за нарушение срещу Светослав Петров. В 31-ата минута Росен Василев направи 2:0. След почивката в 65-ата минута Денимир Пасхалис направи резултата класически, след като Бойко Борисов изпълни пряк свободен удар, топката рикошира и попадна в съотборника му, а той лесно я вкара във вратата. 4 минути по-късно Валентин Станчев вкара почетното попадение за „Лудогорец“ и оформи крайния резултат. Бойко Борисов се отличи с добри отигравания и бе основата на опасни атаки на бистричани. От трибуните изявите му, както и тези на останалите играчи, бяха наблюдавани от собственика на „Лудогорец“ Кирил Домусчиев, изпълнителния директор Ангел Петричев, шефът на съдиите Йордан Сталев, легендата на Левски и треньор на вратарите при „сините“ Димитър Иванков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " „Витоша“ (Бистрица) с Борисов победи „Лудогорец“ на финала за ветерани (СНИМКИ)"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%82%d0%bf%d0%b0%d0%b4%d0%bd%d0%b0-%d0%bd%d0%b0-%d1%81%d1%82%d0%b0%d1%80%d1%82%d0%b0-%d0%b8-%d0%b2-%d1%80%d0%b8%d0%bc/", "text": "Григор Димитров преживя поредното скоропостижно отпадане през сезона. Родният тенисист загуби с 4:6, 7:6 (5), 3:6 от Ян-Ленард Щруф (Германия) в първия кръг на „Мастърс“-а в Рим. В първия си мач с новия треньор Радек Щепанек българинът имаше аванс от пробив – 3:1 в решителния трети сет, но се пропука на сервис и допусна изравняване. А бекхендът му се оказа прекалено несигурен срещу стабилната игра на 196-сантиметровия германец.  Ден преди това Димитров отпадна и на двойки. Той и партньорът му Борна Чорич (Хърватия) загубиха с 5:7, 2:6 от Остин Крайчек САЩ) и Артьом Ситак (Нова Зеландия).", "date": "2019.05.14", "title": " Григор отпадна на старта и в Рим"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bd%d0%b0%d0%b9%d0%b4%d0%b5%d0%bd%d0%be%d0%b2-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d0%be%d1%80%d0%be%d0%b6/", "text": "Оставката на Румен Порожанов беше неизбежна след натрупването на напрежението в последно време. Тя е политическа и едва ли е свързана с формалната причина, че зам.-директорката на фонд „Земеделие“ все още е на работа. Това коментира пред   бившият земеделски министър Мирослав Найденов. С поста си се разделя министърът на земеделието Румен Порожанов, което е седма оставка в кабинета на Борисов. Премиерът я прие, след като разбрал, че зам.-директорът на Държавен фонд „Земеделие“ (ДФЗ) Иванка Багдатова-Мизова още е на работа. „Със сигурност причината не е в това, което беше обявено днес, че зам.-шефката на фонда все още не е освободена. Аз познавам много добре процедурите на управителния съвет на фонда, той трябва да я освободи, има определен срок, в който трябва да бъдат информирани участниците с надлежен дневен ред и т. н. Според мен тази формална причина е за пред медиите, случило се нещо в тези 4 дни“, смята още Найденов. Според него е странно, че преди дни Борисов е защитил Порожанов в предаването „Лице в лице“, а сега събитията около оставката му се развиват толкова бързо. „Предложената за поста му Десислава Танева е знаково“, според Найденов. „Това е така, защото на място, за което се твърдеше, че е от неявната подкрепа на ДПС, аз не мога да потвърдя вярно ли е, сега идва човек на ГЕРБ и то с опит в тази сфера“, коментира още бившият земеделски министър. Той спомена и скандала с къщите за гости, като заяви, че у хората трябва да остане чувството на справедливост. Найденов бе категоричен, че във фонд „Земеделие“ има системен проблем, а оттам минава колосален финансов ресурс – около 7 милиарда евро, коментира още той. По думите му трябва да се ограничи човешкият фактор при определяне на оценката на риска и кой да бъде проверяван, и кой – не. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Мирослав Найденов: Оставката на Порожанов е политическа и беше неизбежна"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d1%83%d0%bb%d0%b8%d1%87%d0%bd%d0%b8%d1%82%d0%b5-%d0%b0%d1%80%d1%82%d0%b8%d1%81%d1%82%d0%b8-%d1%82%d0%be%d0%b7%d0%b8-%d1%83%d0%b8%d0%ba/", "text": "Фестивал на уличните артисти ще се проведе в Банкя на 18 и 19 май. Над трийсет атрактивни млади актьори ще се представят пред жителите и посетителите на курортния град с музика, театър, циркови изкуства и пантомима. Те ще привличат вниманието в централната част на Банкя – парк „Ротонда“, Централен парк „Кестените“ и Пешеходна зона. „Артистите са специално подбрани и са сред най-добрите в България. Една от атракциите е тръгването им към Банкя“, твърдят от управата на града. На 18 май в 9:00 ч. от Централна гара – София специална Ретро железница ще поеме към гара „Банкя“. Всеки желаещ може да си купи билет и да се повози символично назад във времето с актьорите. Фестивалната програма в двата дни започва в 11:00 ч. с изпълнения на открито. На 18 май в 17:00 ч. на открита сцена в парк „Ротонда“ ще гостува Импровизационен театър „ХаХаХа“. На следващия ден отново в 17:00 ч. е състезателният концерт с всички артисти. Входът е свободен. Фестивалът има и благотворителна кауза – събраните средства ще бъдат дарени за поставянето на кът за шах с три маси и места за сядане в Централния парк. Генерален спонсор на събитието е Младежкият съвет на Американския посланик в България. Фестивалът се провежда с подкрепата на актьора и депутат Евгени Будинов и под егидата на кмета на район „Банкя“ Рангел Марков. Събитието е част от специалната програма на Банкя по повод 50-годишния ѝ юбилей като град и част от Календара на културните събития на СО. Партньори на Фестивала са БДЖ, „Железопътна инфраструктура“ и Министерство на образованието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Фестивал на уличните артисти този уикенд в Банкя\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2-%d0%b0%d0%bb%d1%84%d0%b0%d1%82%d0%b0%d1%80-%d1%81-%d0%bd%d0%be%d0%b2%d0%b0-%d0%b5%d0%b2%d1%80%d0%be%d0%b4%d0%b8%d1%80%d0%b5%d0%ba%d1%82/", "text": "Битката, която започнах в българския парламент с искането за въвеждане на 10-годишна абсолютна давност за задълженията на физическите лица, продължи и в Брюксел и вече дава резултат. По мое предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. Това заяви в Алфатар кандидатът за евродепутат от листата на ГЕРБ и СДС Емил Радев, съобщиха от партията. По време на срещата си с жители на града той увери, че ще продължи борбата си за приемане на закон за освобождаване от дълг, така че да се сложи край на „вечните длъжници” у нас. „България остана последната държава в ЕС, в която, ако изпаднеш в свръхзадлъжнялост, можеш да останеш такъв до живот и дори след смъртта ти длъжници ще бъдат твоите деца. Делата стават вечни, а задълженията, вместо да намаляват, се увеличават. Радвам се, че в последната седмица от работата на Европейския парламент през изминалия мандат се гласуваха важни промени, така че до две години трябва да се приеме закон за частните фалити”, обясни Радев, който посети Алфатар заедно с областния координатор на ГЕРБ – Силистра Тодор Тодоров и общинския ръководител на партията и кмет на община Алфатар Янка Господинова. „Нека не се поддаваме на популизма, който ни връхлита, и да подкрепим реалните политики и реалните резултати на ГЕРБ с номер 12 в бюлетината на 26 май”, апелира Тодор Тодоров. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Емил Радев в Алфатар: С нова евродиректива ще сложим край на „вечните длъжници”\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-20-%d0%bd%d0%be%d0%b2%d0%b8-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%b2-%d1%81%d0%be%d1%84%d0%b8%d1%8f/", "text": "20 нови автобуса на фирма МАН ще тръгнат утре по линия 11 в София. Новите автобуси ще бъдат представени в 12.00 часа в депото на гараж „Земляне“ в присъствието на кмета на София Йорданка Фандъкова. Автобусите са 18-метрови, съчленени, нископодови, климатизирани, предлагат WiFi. От утре ще обслужват линия 11 като ще свързват кв. „Гео Милев“ и район „Овча Купел“. Очаква се до края на месеца да бъдат пуснати още 20 автобуса по линия 280. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Пускат 20 нови автобуса в София\t"}
{"url": "https://trud.bg/%d0%b8%d1%81%d0%ba%d0%b0%d1%82-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d1%84%d0%b5%d1%80%d0%bc%d0%b5%d1%80-%d1%81%d0%b3%d0%b0%d0%b7%d0%b8/", "text": "Пловдивската окръжна прокуратура ще поиска от съда да остави в ареста кипърския гражданин Димитракис Пирилис. На 11 май фермерът прегази умишлено с джипа си циганин, влязъл да краде крави във фермата му пловдивското село Болярино. В момента Пирилис е зад решетките за 72 часа. Двамата съучастници на прегазения Петър Гаджанов пък са с обвинения за опита за кражба от стопанството на кипъреца. В Болярино вече върви искане за освобождаване на фермера. Съседите на Пирилис обявиха, че искат повече полицейско присъствие в селото, заради непрестанните кражби. Самият Пирилис много пъти е ставал жертва на апашите. Той разказвал, че преди години бил полицай в Кипър и сега се ядосвал, че у нас никой не му обръща внимание на жалбите срещу обирджиите. Обстановката в село Белозем, откъдето е прегазеният крадец Петър Гаджанов, е спокойна, съобщи за “Труд” кметът на селото Иван Тачев. “Бащата се кани, че ще убие Пирилис, ако го види. Но това е стилът на ромите. Ходих до семейството и в понеделник, и във вторник, тъгуват хората, но напрежение няма”, разказа Тачев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Искат постоянен арест за фермер, сгазил апаш\t"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d0%be%d0%ba%d0%b0%d0%b7%d0%b2%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8%d1%82%d0%b5-%d0%bd%d0%b0/", "text": "Регионалният исторически музей в София откри Петата годишна изложба „Археология на София и Софийско“. Тя представя резултатите от археологическите проучвания през миналия сезон 2018. „Археология на София и Софийско“ е ежегодна изложба, организирана от Регионалния исторически музей – София. През 2019 г. се реализира за пети пореден път. Основната ѝ цел е представянето на резултатите от проучванията през предходния археологически сезон, както и експонирането на най-значимите находки. Aрхеологически разкопки на територията на София и региона са водени на общо 16 обекта през изминалата 2018 г., сред тях: Раннонеолитно селище Слатина – София (кв. „Слатина“), обект на пл. „Св. Неделя“ (гр. София – център), обект Кремиковски манастир „Св. вмчк. Георги Победоносец“ (кв. „Кремиковци“), обект Късноантичен стопански комплекс и средновековно селище (с. Мировяне) и др. Обектите са от различни периоди и предоставят разнообразна информация. Разкриват се части от фортификация, основи на сгради и помещения, останки от улични настилки, водопроводи, както и некрополи с различни типове гробни съоръжения. Конкретни артефакти като акцент на откритията през изминалия сезон са: брадва (III хил. пр. Хр.), фигурка на Ерос (III – IV в.), дръжка от поднос с печат (III – IV в.), мастилница (III – IV в.), патера (III – IV в.) и др. В изложбата през годините са показвани материали и резултати от над 50 археологически проучвания. В чест на петата годишнина от нейното организиране се издава каталог. Той съдържа 237 представени пред публика находки и информация за проучванията в София и региона за периода 2015 – 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Изложба показва археологическите находки на София от 2018 г."}
{"url": "https://trud.bg/%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d1%82%d1%8a%d1%80%d1%81%d0%b8-%d0%b7%d0%b0%d1%82%d0%be%d0%bf%d0%bb%d1%8f%d0%bd%d0%b5-%d1%81-%d0%bc%d0%be%d1%81%d0%ba%d0%b2%d0%b0-%d0%be%d0%b1/", "text": "Американският президент Доналд Тръмп иска на всяка цена да подобри отношенията между САЩ и Русия. С това послание започна визитата на държавния секретар на САЩ Майк Помпейо в руския черноморски курорт Сочи, предаде Ройтерс. “Тук съм днес, за да свидетелствам за желанието на президент Доналд Тръмп да подобри двустранните ни отношения”, каза американският първи дипломат преди началото на разговорите с колегата му от Русия Сергей Лавров. Той от своя страна заяви, че са необходими по-отговорни отношения, за да се излезе от сегашната “печална ситуация”, до която се стигнало по “обективни и субективни причини”. “Време е да започнем да изграждаме нов модел на взаимно възприятие. Ние сме готови за това”, увери Лавров. И изрази надежда, че на срещата ще бъдат изработени конкретни предложения за подобряване на руско-американските връзки.  Помпейо подчерта, че Вашингтон и Москва имат “различия” по множество въпроси, свързани с международния ред, но Белият дом “цели да стабилизира двустранните отношения и да ги постави на нова траектория, която да е от полза както за двете страни, така и за целия свят”.  Късно снощи държавният секретар трябваше да бъде приет и от президента Владимир Путин. Визитата на Помпейо в Русия идва след негова совалка в Европа и Близкия Изток през последните няколко дни и на фона на продължаваща ескалация на вербалния конфликт между САЩ и Иран, която засилва риска от въоръжен конфликт в района на Персийския залив.", "date": "2019.05.14", "title": " Вашингтон търси затопляне с Москва (обзор)\t"}
{"url": "https://trud.bg/%d0%b2%d1%81%d0%b5%d0%ba%d0%b8-%d0%b2%d1%82%d0%be%d1%80%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b6%d0%b8%d0%b2%d0%b5%d0%b5-%d1%81-%d1%80%d0%be%d0%b4%d0%b8%d1%82%d0%b5%d0%bb%d0%b8/", "text": "Жените напускат бащиното огнище по-рано от мъжете Най-самостоятелни са в скандинавските държави  Около 47% от българите на възраст между 25 и 34 години все още живеят с родителите си. Това показват данни на европейската статистика. В страна ни има отчетлива разлика обаче при мъжете и жените. Докато силният пол напуска бащиното си огнище средно на 31,7 години, то нежният го прави още на 27,5 години. В ЕС повече от една трета от мъжете между 25 и 34 години все още живеят с родителите си през 2017 г. в сравнение с едва една пета (21,7%) от жените в същата възрастова група. Най-рано напускат дома си младите хора от скандинавските държави. В Швеция средната възраст за това е 18,5 години, в Дания – 21,1 години и във Финландия – 22 години. На другия полюс са Хърватия и Словакия, където напускат средно на 31 години, Малта (30,7 години), Италия (30,1 години), България (29,6 години), Испания (29,5 години), Гърция (29,3 години). В почти всички европейски държави жени обикновено напускат родното си място по-рано от мъжете с изключение на Швеция, където възрастовата граница при двата пола е почти изравнена – 18,5 години за нежния пол и 18,4 за силния. Най-големи са разликите в Румъния (25,6 години за жените, в сравнение с 30,5 за мъжете) и в България, следвани от Хърватия (30 срещу 33,6), Гърция (28,0 срещу 30,6), Унгария (25,8). срещу 28,3), Полша (26,3 срещу 28,8), Словакия (29,7 срещу 32,1) и Литва (24,5 срещу 26,9). Проучването на Евростат е посветено на Международния ден на семействата, който се отбелязва на 15 май.", "date": "2019.05.14", "title": " Всеки втори българин живее с родителите"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b3%d0%b5%d1%80%d0%b1-%d0%bb/", "text": "„Последните дни посещаваме фирми, които са на европейско ниво и в които работят млади хора. Важно е младите да останат в България. Това е трайна тенденция благодарение на политиките на ГЕРБ и за това ще работим“, заяви кандидатът за евродепутат от ГЕРБ д-р Иво Ралчовски по време на среща със служители на фирми от Враца и Мездра, съобщиха от партията. „Преди три години обещахме да има видими резултати за град Враца и сега като действащ общински съветник мога да заявя, че те вече са факт. Все повече отстоявам тезата, че Враца и Северозападният регион се развиват с ускорен темп. Показателен е фактът с новите инвестиции и реализирането на големи инфраструктурни проекти.  Ангажиментът на правителството към региона личи и с излъчването на моята кандидатура за евродепутат“, категоричен бе д-р Ралчовски. „Много е важно кои хора ще ни представляват в Европейския парламент. Имаме нужда от личности, които ще защитават българския интерес в обединена Европа. България е равноправен член в ЕС. За да може да защитим достойното място на страната ни в Европа, подкрепете листата на ПП ГЕРБ с номер 12 в бюлетината на 26 май“, призова д-р Иво Ралчовски. „Когато бях министър на регионалното развитие и благоустройството дадохме старт на важни за Враца и региона проекти. Радвам, че днес виждам преобразяването на града. Това е доказателство, че със съвместните усилия на държавната, местна власт, добрите кметове и благодарение на европейското финансиране, градовете могат да станат по-добро място за живеене. Благодаря на всеки един от Вас, защото бизнесът е този, който създава работни места, а износът – важна част от българската икономика“, подчерта кандидатът за евродепутат от ГЕРБ Лиляна Павлова. Тя поясни значимостта на предстоящите европейски избори. „Важно е кой ще ни представлява в Европейския парламент, за да отстоява българския интерес в Европа. Това е възможно само с представителите на силната листа на ГЕРБ – хора, утвърдили се със своя капацитет и опит през годините в различни сфери на дейност“, уточни Лиляна Павлова. Тя бе категорична, че за да продължи да се развива държавата, трябва да има синхрон между властите. „Вярвам, че това става с много работа и общи усилия. Надявам се на вашата подкрепа, за да отстояваме постигнатото до този момент и за да има повече европейско финансиране за регионите,така че да достигнем и до най-малкото населено място. Ще работим усилено, за да има повече европейски средства и за фирми, които да инвестират в модерни технологии, за да бъдат конкурентоспособни и реализират продукцията си на европейски пазар“, допълни Павлова. Кандидатът за евродепутат от ГЕРБ Лиляна Павлова се срещна и с актива на партийната структура в Криводол. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Кандидатите за евродепутати от ГЕРБ Лиляна Павлова и д-р Иво Ралчовски се срещнаха с представители на бизнеса в Мездра и Враца\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%b5%d0%bd%d0%be-%d0%b2-%d0%b1%d1%8a%d0%bb%d0%b3%d0%b0%d1%80/", "text": "„Произведено в България“ е най-добрият път за развитие на страната и най-добрата социална политика. Това заяви кандидатът за евродепутат от ГЕРБ Андрей Новаков по време на посещение на заводи в област Габрово, където се запозна с производството на машиностроителни предприятия в Габрово и Дряново. „Ниски данъци и свобода за бизнеса е пътят, който се поддържа през последните 10 години. Развитието на фирмите, инвестициите и модернизацията на производствата са доказателство, че това е правилната посока. Благодарение на премиера Бойко Борисов и ГЕРБ през последните години в страната има рекордни нива на производство, инвестиции и хиляди нови работни места“, коментира още Андрей Новаков. Той подчерта, че европейските избори не са само за български представители в Европейския парламент, а са избори за България. „От тях зависи дали политическата и икономическата обстановка в страната ще останат стабилни, което е важно за бизнеса, инвестициите и работните места“, каза още Андрей Новаков. В Дряново, където посети машиностроително предприятие, кандидатът за евродепутат подчерта, че е удовлетворен да види резултата от европейските проекти и средства, реализирани в инвестиции и модернизация на производството, благодарение на което ежегодно се увеличава оборотът на предприятието и работните заплати. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Андрей Новаков: „Произведено в България“ е най-добрата социална политика\t"}
{"url": "https://trud.bg/%d1%82%d1%83%d0%b2%d0%b0%d0%bd%d0%b0-%d1%82%d1%8e%d1%80%d0%ba%d0%b0%d0%b9-%d0%b8-%d0%be%d0%bd%d1%83%d1%80-%d1%82%d1%83%d0%bd-%d0%b2-%d0%be%d0%b1%d1%89-%d0%bf%d1%80%d0%be%d0%b5%d0%ba%d1%82/", "text": "Тувана Тюркай и Онур Тун ще играят заедно в новата романтичната комедия „Тежък романс“. Наскоро режисьорът и сценаристът на игралния филм Дениз Денизджлер, азербайджанският продуцент Рухия Алиева и главните актьори на филма – Тувана Туркай и Онур Тун се срещнаха в ресторант в истанбулския квартал Арнауткьой за вечеря, след което отговориха и на въпроси от журналисти. Те обещаха, че това ще бъде много забавен проект. Заснемането ще започне в края на май и графика на работа ще бъде много интензивен. В допълнение, по настояване на представителите на пресата, Тувана Туркай каза и няколко думи за бившия си любим – футболиста Алпер Потук : „Нека не говорим за миналото, дано съдбата ме срещне с нова любов…“. Между другото, участието на Онур Тун в романтичната комедия ще му създаде известни трудности, тъй като актьорът се снима и в успешния турски сериал „Забранената ябълка“ , който се излъчва по Fox TV. Той ще трябва да редува снимачната площадка на филма с тази на поредицата. Затова за Тун ще бъде изготвен специален график за участието му в игралния филм.", "date": "2019.05.14", "title": " Тувана Тюркай и Онур Тун в общ проект"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81%d1%8a%d1%81-%d1%81%d0%b5%d1%80%d0%b3%d0%b5%d0%b9/", "text": "Руският президент Владимир Путин завърши работно посещение в Астраханска област и се завърна в Сочи, където ще се срещане с министрите на външните работи на Русия и САЩ, Сергей Лавров и Майкъл Помпео, които преди това проведоха разговори в руския черноморски курорт, предава TACC. Президентът на Русия провежда поредица от срещи тази седмица по въпросите на въоръжените сили и развитието на руската отбранителна индустрия. Първите дипломати на Русия и САЩ вече са пристигнали в резиденцията на държавния глава „Бочаров Ручей“. Путин обикновено приема американските държавни секретари, които идват в Русия за срещи с руските си колеги. През април 2017 г. президентът на Русия се срещна с предшественика на Помпео Рекс Тилърсън. Путин многократно е приемал в Руската федерация Джон Кери, който оглавяваше американското дипломатическо ведомство при президента Барак Обама. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Владимир Путин ще се срещне със Сергей Лавров и Майк Помпео"}
{"url": "https://trud.bg/%d0%b8%d0%b3%d1%80%d0%b8-%d0%b7%d0%b0-%d0%b5%d0%b2%d1%80%d0%be%d0%bc%d0%b8%d0%bb%d0%b8%d0%be%d0%bd%d0%b8-%d0%b2%d1%8a%d1%80%d1%82%d1%8f%d1%82-%d0%b5%d0%ba%d0%be%d0%bb%d0%be%d0%b7%d0%b8%d1%82/", "text": "Неправителствени организации от „За да остане природа в България“ прибрали половин милиард лева за биоразнообразие В игри за милиони чрез усвояване на огромни суми от еврофондовете са забъркани неправителствени организации от коалицията „За да остане природа в България“, показват поредица разследвания на „Труд“. Въпреки че има многобройни доказателства за незаконната дейност на „еколозите“ по европейските програми, срещу тях все още няма прокурорски проверки. Както „Труд“ съобщи миналата седмица, само по Оперативна програма „Околна среда“ в периода 2007-2013 Европейската комисия е отпуснала безвъзмездно на България над 210 милиона лева за опазване на биологичното разнообразие. Голям процент от тях са усвоени от „зелените“. Като към тях се прибави и другият канал за финансиране от ЕС в сферата на биоразнообразието – програма „Лайф“, сумата набъбва до половин милиард лева. Огромните пари са влизали основно в джобовете на НПО от „За да остане природа в България“ – особено активни са били четири от тях. Това са тукашният клон на швейцарската офшорка Световен фонд за дивата природа (WWF), Българското дружество за защита на птиците, Българска фондация „Биоразнообразие“ и Зелени Балкани. В Управителния съвет на последната НПО от 2000 до 2014 година е Тома Белев, като от 2012 до 2014 е и председател. В същото време той е и начело на дирекцията на Природен парк „Витоша“, както и нелегитимен шеф на сдружение „Асоциация на парковете в България“. Според официалните данни в Информационната система за управление и наблюдение на структурните инструменти на ЕС в България, десетки проекти по ОП „Околна среда“ са с участието на тези четири НПО. На интернет страницата на „Лайф“ същите организации са номер 1 по усвояване на пари и по тази европрограма. Над 90% от проектите са записани като изпълнени по документи, но ползата за българската природа и държава е спорна. Проектите Списъкът със спечелените от „еколозите“ проекти е огромен, затова „Труд“ обръща внимание на българската прокуратура само за тези, чието финансиране се равнява на бюджета на една малка община. Първо са Зелени Балкани, които имат достъп до солидното финансиране от ЕС. Проектът  „Светло бъдеще за черния лешояд“  по „Лайф“ е на обща стойност  3 483 411 евро.  От тях безвъзмездната помощ от Брюксел е  2 607 648 евро.  Останалите пари са самоучастие от изпълнителя на проекта. Тоест Зелени Балкани и техните партньори са имали почти 1 милион евро, за да спечелят изпълнението. Така се пораждат два важни въпроса. Първият е ползата от проекта, въпреки огромното му финансиране – единствената новина за лешояд от България е, че такава птица, с маркери на тукашните еколози, бе хваната наскоро в Йемен. Вторият въпрос е откъде Зелени Балкани могат да си позволят да съфинансират дейностите с почти милион евро собствени средства само по един проект. Същото е положението и при проекта  „Възстановяване на популациите на големите европейски лешояди в България“ – общ бюджет 1 332 320 евро , безвъзмездна помощ от Брюксел на стойност 666 164 евро. Останалите пари ги дават „еколозите“. В крайна сметка Зелени Балкани изпълняват два проекта за лешоядите на обща стойност близо  5 милиона евро.  Оказва се, че това е най-ценната и важна птица у нас. И възниква резонният въпрос – не е ли всичко параван за източване на пари по европейски програми, без доказателства за извършените дейности и ползата от тях. Зелени Балкани участва и във възстановяването на вида на белошипата ветрушка – там сумата е  1.378 милиона евро. Но това НПО е само част от огромното смучене на европари, чрез което от години „еколозите“ забогатяват. Българският клон на швейцарската офшорка WWF, ръководен от жената на Тома Белев – Веселина Кавръкова, също е бенефициент по сериозни проекти. По ОП „Околна среда“ „Труд“ ще спомене два от тях –  „Прилагане на дейности от Националния план за действие за есетровите риби с цел подобряване състоянието и опазване на есетрите в България“ на стойност 1 249 814 лева.  Както и  „Ограничаване на негативното влияние на инвазивните видове и възстановяване на естествени местообитания, чрез залесяване с местни видове в поддържан резерват „Сребърна“ – 918 765 лева.  Това са два проекта с финансиране от над  2 милиона лева.  А има още много. В отбора, гълтащ европари играят още две ключови НПО от коалицията „За да остане природа в България“ – Българска фондация „Биоразнообразие“ и Българско дружество за защита на птиците (БДЗП). Двете изпълняват заедно  „Спешни мерки за възстановяване и дългосрочно опазване на крайбрежната лагуна Атанасовско езеро“ на стойност 2 013 027 евро. БДЗП успява да се вкопчи в –  „Запазване на популацията на червеногушата гъска в България“ – 2 656 608 евро и „Живот за царския орел“ – 3 984 874 евро. Резултатите Резултатите от проектите за милиони евро, до които „природозащитниците“ са имали достъп, днес не са ясни на никой, освен на самите „зелени“ изпълнители. В публикуваните мъгляви отчети на интернет страниците на НПО-тата се вижда, че тук таме има ръст на опазваните от тях видове, но това е само според техните данни, които не са доказани. А и в голямата си част са оспорени от независими експерти. Публично е известно, че „еколозите“ използват евросредствата не за да опазват природата – тази кауза е маска, зад която се крият политически и лични финансови интереси. Коалицията „За да остане природа в България“ е едно с бившата политическа партия „Зелените“. Тази година формацията остана без име, защото бе осъдена окончателно, че го е ползвала незаконно 11 години. Но в момента „еколози“ участват в листата на „Демократична България“ за европейските избори, като кампанията им очевидно е добре финансирана. Докато се правят на граждани, „природозащитниците“ продължават да усвояват огромни пари от ЕС, които използват за всичко друго, но не и за опазването на околната среда у нас. Това ще продължава, докато прокуратурата не се намеси и не спре „зеления“ произвол. „Труд“ пита: „Труд“ е доказвал в десетки свои разследвания, че няма нито един проект, реализиран от „зелените“, който да е от безспорна полза за българската природа и общество. Напротив – има факти, които досега е трябвало да привлекат вниманието на прокуратурата.  Немислимо е да се вярва, че във всяка друга сфера има проблеми, които веднага стават обект на проверки, а единствено там, където са усвоени стотици милиони уж за опазване на околната среда, всичко е наред. Очевидно държавното обвинение има сериозни причини да обърне внимание на съмнителните дейности на „еколозите“ по европрограмите. Кога?", "date": "2019.05.14", "title": " Игри за евромилиони въртят „еколозите“"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%ba%d0%b0-%d0%be%d1%82%d0%ba%d0%b0%d0%b7%d0%b0-%d0%bf%d0%be%d0%b4%d0%ba%d1%83%d0%bf-%d0%be%d1%82-%d0%b4%d0%b5%d1%82%d0%b5/", "text": "Новозеландската премиерка Джасинда Ардърн отказа подкуп от 11-годишно момиче, което написало писма до правителството с искане да се провеждат изследвания върху дракони, предаде Би Би Си. Момичето, идентифицирано само като Виктория, поискало да получи телекинетични сили, за да стане треньор на дракони. В писмото си тя приложила и 5 новозеландски долара (3,2 US долара) в очевиден опит за подкуп. В официален отговор Ардърн написала, че “в момента администрацията й не се занимава с медиуми и дракони”. А в неофициална бележка допълнила: “Аз продължавам да се оглеждам за дракони. Те носят ли костюми?”.", "date": "2019.05.14", "title": " Премиерка отказа подкуп от дете\t"}
{"url": "https://trud.bg/%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5%d0%b2-%d0%bd%d0%b0-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d1%81%d0%ba%d0%b0%d0%bd%d0%b4/", "text": "„Очаквам институцията да се отнесе справедливо към случая”. Това обяви Кубрат Пулев, който е изправен пред най-тежката битка, която може да му коства кариерата, предаде Нова тв. В 20:00 часа българско време Спортната комисия в Калифорния започна изслушването по скандала с целувката с репортерката Джени Суши. Американката обвини боксьора в сексуален тормоз и поиска 600 000 долара обезщетение. „Винаги съм готов за всякакви битки. Не виждам защо да не съм готов”, заяви Пулев. „Истината е, че нейното твърдение …, не един път казах, че съжалявам за действието ми, то беше подбудено от съвсем естествени причини. Не виждам защо трябва да правим от мухата слон. Няма смисъл да се изопачава истината и фактите”, заяви Пулев.“Очаквам институцията да се отнесе справедливо към случая”. Това обяви Кубрат Пулев, който е изправен пред най-тежката битка, която може да му коства кариерата, предаде Нова тв. В 20:00 часа българско време Спортната комисия в Калифорния започна изслушването по скандала с целувката с репортерката Джени Суши. Американката обвини боксьора в сексуален тормоз и поиска 600 000 долара обезщетение. „Винаги съм готов за всякакви битки. Не виждам защо да не съм готов”, заяви Пулев. „Истината е, че нейното твърдение …, не един път казах, че съжалявам за действието ми, то беше подбудено от съвсем естествени причини. Не виждам защо трябва да правим от мухата слон. Няма смисъл да се изопачава истината и фактите”, заяви Пулев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Кубрат Пулев на изслушването за скандала с целувката: Очаквам институцията да се отнесе справедливо към случая (ВИДЕО)"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0-%d0%bf%d0%be%d0%b4%d0%be%d0%b1%d1%80%d1%8f%d0%b2%d0%b0%d0%bd%d0%b5-%d0%bd%d0%b0-%d0%be%d1%82%d0%bd%d0%be/", "text": "Президентът на САЩ Доналд Тръмп се стреми към подобряване на отношенията с Русия, заяви американския държавен секретар Майк Помпео преди началото на преговорите с руския си колега Сергей Лавров. „Време е да изградим нова, по-конструктивна връзка между Вашингтон и Москва. Не ни е предопределено да сме противници по всеки въпрос“, добави Помпео, като изтъкна сътрудничеството между двете страни по въпросите в борбата с тероризма, пише   „Днес съм тук, защото президентът Доналд Тръмп е решен да подобри тези отношения“, заяви Помпео. „Надявам се, че можем да намерим сфери, в които имаме набор от припокриващи се интереси и наистина да започнем да изграждаме силни връзки“, отбеляза държавният секретар на САЩ. Министърът на външните работи на Русия Сергей Лавров се надява по време на преговорите с американски му колега Майк Помпео да бъдат изработени конкретни предложения за подобряване на руско-американските отношения, предава  „Надявам се, че днес ще можем да изработим конкретни предложения за извеждане на руско-американските отношения от сегашното печално състояние, в което се оказаха заради различни обективни и субективни причини“, заяви Лавров в началото на преговорите с Помпео. Министърът подчерта, че между Москва и Вашингтон съществуват проблеми, които изискват както „незабавни мерки, така и изработването на дългосрочни системни решения“. „Разбираме, че и от двете страни са се натрупали немалко подозрения и предубеждения. Не печелим нищо от това. Взаимното ожесточаване увеличава рисковете за нашата и вашата сигурност и предизвиква тревога в цялата световна общност“, каза още руският министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Помпео: Тръмп иска подобряване на отношенията с Русия\t"}
{"url": "https://trud.bg/%d0%b2%d0%be%d0%b4%d0%b0%d1%87%d1%8a%d1%82-%d0%bd%d0%b0-%d0%bb%d0%b8%d1%81%d1%82%d0%b0%d1%82%d0%b0-%d0%bd%d0%b0-%d0%b3%d0%b5%d1%80%d0%b1-%d0%b7%d0%b0-%d0%b5%d0%b2%d1%80%d0%be%d0%b8%d0%b7%d0%b1%d0%be/", "text": "„Тези избори са важни за България, за да продължи страната ни европейския си път на развитие. Път, който носи възможности и перспективи. Показали сме, че за нас всяко населено място е важно и знаем как да отстояваме националния интерес в рамките на общоевропейския“, каза в Търговище водачът на листата на ГЕРБ за европейските избори Мария Габриел, съобщиха от партията. Тя посети Фестивала „С дъх на хляб и мед”, който се провежда в рамките на 242-ото издание на Традиционния пролетен панаир в Търговище. Заедно с другия кандидат за евродепутат Асим Адемов, кмета на Търговище и областен координатор на ГЕРБ д-р Дарин Димитров и областния управител на Търговище Митко Стайков разгледаха местни хлебни изделия, мед и пчелни продукти, сготвени и произведени от самодейци от общинските читалища и пенсионерски клубове. Кандидатите за евродепутати бяха посрещнати в Търговище изключително емоционално и при голям интерес. Самодейците демонстрираха и на място някои от рецептите, като направата на гюзлемета, палачинки и мекици. Те споделиха с Мария Габриел и Асим Адемов, че повечето от рецептите, които прилагат, са автентични за самия регион и са запазени от различни поколения през годините. Представители от браншовия пчеларски съюз разказаха на кандидатите за евродепутати какви трудности срещат в сектора, от какво са доволни и какви количества продукция успяват да произведат за година. В разговор за предстоящия евровот на 26 май кандидатите за европейски представители апелираха търговищенци да бъдат активни и да подкрепят с гласа си най-достойните за тях. Кметът на Търговище показа на кандидатите за евродепутати някои от обектите в града, ремонтирани и реновирани по европейски проекти. Представители на ГЕРБ-Търговище, младежката структура в града и ГЕРБ-Попово също засвидетелстваха подкрепата си за Мария Габриел и Асим Адемов. „На 26 май ще ви подкрепим с бюлетина номер 12 за победа”, категорични бяха структурите на партията в Търговище. Избори 2019. Платено съдържание. Купуването и продаването на гласове е престъпление.", "date": "2019.05.14", "title": " Водачът на листата на ГЕРБ за евроизборите Мария Габриел и кандидатът за евродепутат Асим Адемов посетиха Фестивала „С дъх на хляб и мед” в Търговище\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bd%d0%b0-%d0%bc%d0%b5%d0%b6%d0%b4%d1%83%d0%bf%d1%80%d0%b0%d0%b2/", "text": "За възобновяване на работата на Междуправителствената комисия за икономическо сътрудничество се договориха вицепремиерите на България и Украйна Марияна Николова и Степан Кубив по време на разговорите им в Киев, съобщават от МС. Двамата обсъдиха възможността в началото на юли в Одеса да се състои работна среща, която да определи приоритетните области в дневния ред на 7-ото заседание на Междуправителствената комисия. Българският заместник министър-председател по икономическа и демографска политика предложи заседанието на комисията, която не се е събирала от 9 години,  да се проведе още през есента. Вицеприемер Николова, която е на официално посещение в Украйна, изрази очакванията на българската страна да бъдат спазени постигнатите договорености за запазване на Болградския регион в настоящите му административни граници. Първият вицепремиер и министър на икономическото развитие и търговията на Украйна Степан Кубив предложи в работата на Междуправителствената комисия по икономическо сътрудничество да бъдат включени за обсъждане въпроси от икономическата, тарифната, образователната и военната сфера. Той настоя също така да се обърне специално внимание на децентрализацията на Украйна чрез по-задълбочени контакти между българските общини и тези на Одеска, Николаевска и Запорожка област. Николова благодари на своя колега Степан Кубив за постигнатата договореност експертната група на Министерството на образованието на Украйна да съгласува с българските си колеги текстовете по новия  Протокол за сътрудничество и обмен между министерствата на образованието и науката. „Това е необходимо за въвеждането на ясни правила за преподаване и изучаване на български език в украинските държавни училища.“, заяви вицепремиерът Николова. „Разчитам, че ще бъдат спазени договореностите между двете страни за осигуряване на сграда за училище с разширено изучаване на български език в Одеса“, отбеляза заместник министър-председателят и призова украинската страна да ускори финализирането на процедурата.  На официална церемония в Националната музикална академия на Украйна „П. И. Чайковски“, Николова и Кубив откриха мемориална плоча по случай 100-годишнината от установяването на дипломатически отношения между двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Възстановяват работата на Междуправителствената комисия за икономическо сътрудничество на България и Украйна"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b4%d0%b5%d0%bd-7-%d0%be%d1%82-%d1%83%d0%bb%d1%82%d1%80%d0%b0%d0%bc%d0%b0%d1%80%d0%b0%d1%82%d0%be%d0%bd%d0%b0-%d0%bd%d0%b0-%d0%ba%d1%80%d0%b0%d1%81/", "text": "Днес, 14 май, Краси Георгиев продължи поредния етап на ултрамаратона по трасето на транспортния Коридор № 8 от София в посока Кюстендил, съобщиха от Столична община. В София Краси беше приветстван от приятели и фенове, които за пореден ден показаха подкрепата си в това тежко начинание под мотото „Свързаност“. Денят стартира с официално приветстване пред Софийската община от председателя на СОС и на Фондация Европейска столица на спорта Елен Герджиков и зам-кмета Дончо Барбалов. Краси Георгиев връчи традиционния плакет на маратона с емблемата на Коридор № 8 с думите: „Нека нашата основна цел в този маратон – да обединим активните хора от България, Северна Македония и Албания – покаже, че с добра комуникация и желание всичко е постижимо! Надявам се нашият пример да помогне за насърчаването на общуването между гражданите на трите съседни държави, развитието на инфраструктурните връзки, спорта, туризма и бизнеса.“ Председателят на СОС и на Фондация Европейска столица на спорта Елен Герджиков пожела успех на Краси Георгиев и го поздрави за смелостта да се изправи пред това голямо предизвикателство, прекосявайки над 1200 километра. Герджиков допълни, че мотото за свързаността, под което преминава ултрамаратонът, е изключително важно и обединява градовете от Коридор № 8. „София си сътрудничи в много области със столиците от Балканските държави. Осъществяването на проекта за Коридор № 8 е изключително важно за икономическото развитие на нашите държави, затова и мотото на маратона – „Свързаност“ е кауза, която всички подкрепяме“ – заяви зам-кметът Дончо Барбалов. Тичайки от Черно до Адриатическо море, Краси успява с всеки изминал ден да вдъхнови и амбицира все повече хора, които се включват да тичат с него по трасето, както и организират все по-големи посрещания и изпращания в градовете, през които минава. Маратонът Коридор № 8 стартира на 8 май във Варна и в рамките на 15 дни Краси Георгиев ще прекоси над 1200 км от Черно до Адриатическо море, като успоредно с етапите на ултрамаратона, във всеки един от 20-те града по неговия маршрут, ще се предвиждат много и разнообразни спортни събития и инициативи. Зрителите ще могат да следят в реално време както бягането на Краси, така и случващото се в отделните градове по маршрута на маратона на www.wnesstv.com и www.corridor8.run. Ултрамаратонът Коридор № 8 се осъществява от wness tv с подкрепата на Фондация „Българска памет“ и г-н Милен Врабевски, Krauterhof, Questers, минерална вода „Велинград“, Vivacom. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Стартира ден 7 от ултрамаратона на Краси Георгиев по трасето на Коридор № 8"}
{"url": "https://trud.bg/%d0%b1%d0%be%d0%b1%d0%b8-%d0%bd%d0%be%d0%bc%d0%b5%d1%80-20-%d0%b4%d0%b0-%d0%bd%d0%b8-%d0%ba%d0%bb%d0%b0%d1%81%d0%b8%d1%80%d0%b0-%d0%bd%d0%b0-%d0%b5%d0%b2%d1%80%d0%be-2020/", "text": "Борислав Михайлов представи бившия си съотборник в националния отбор Красимир Балъков. Той е вторият герой от Мондиал-94, на когото легендарният вратар поверява поста след Петър Хубчев. От Четвъртите в света начело на тима бе и Христо Стоичков, но той беше назначен от Иван Славков.  „Благодаря на Бала, че се съгласи да поеме отбора толкова малко време преди евроквалификациите с Чехия и Косово – каза Михайлов. – За мен означава много, че прие поканата. Балъков с №20 беше в Идеалния отбор на света на Мондиал-94. Надявам се сега той да ни класира на Евро 2020. Питайте Хубчев защо си тръгна. Двоумеше се и така реши. Никой не го е гонил. Няма нито боб, нито царевица. Решение на мъж, който е на 50 години. Както Балъков каза, оставил е добра основа. Беше трудно да се намери селекционер за толкова кратко време.“  Изпълкомът на БФС взе решение един отбор да изпада директно от Първа професионална лига. Досега дори най-слабият през сезона имаше шанс за поправителен чрез бараж. Тази промяна ще важи за следващите 3 сезона.  БФС съобщи пред медиите, че организира за четвърта поредна година турнира „Проф. Иван Славков-Батето“. Състезанието е за деца, родени през 2010 година и ще участват 16 отбора.", "date": "2019.05.14", "title": " Боби: Номер 20 да ни класира на Евро 2020"}
{"url": "https://trud.bg/%d0%b2%d0%bb%d0%b0%d0%b3%d0%b0%d1%82-%d0%b1%d0%bb%d0%b8%d0%b7%d0%be-10-000-%d0%bb%d0%b5%d0%b2%d0%b0-%d0%b7%d0%b0-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5-%d0%bd%d0%b0-%d0%bf%d0%b0/", "text": "С подкрепа от тазгодишната национална кампания на МОСВ „За чиста околна среда – 2019“ жителите на град Свищов ще се радват на обновена паркова зона в големите квартали на града. С осигурения общ бюджет в размер на 9965,00 лева ще бъдат почистени битовите и растителни отпадъци, ще се озелени и облагороди детската площадка в квартал „Дунав“, ще се обновят парковите и детските съоръжения, намиращи се в парка на жилищния комплекс. Със средствата от МОСВ, в рамките на 6 месеца, ще се обособи чиста, приятна и привлекателна среда, която ще даде възможност за отдих и спорт, както на младите хора, така и на хората средна възраст – живущи и пребиваващи в града. Кметът на Свищов Генчо Генчев, в присъствието на жители на квартала и представители на общинска администрация, даде старт на строителните дейности. Той пожела ползотворна работа и удовлетворяващи резултати. Трогателен момент беше, когато една от майките в квартала изрази своята благодарност към ръководството на Общината, за положените усилия за реализирането на този така очакван от всички проект. Основната цел на проекта е повишаване на екологичната култура и навлизане в съвременни тенденции в сферата на опазване на околната среда. Създаване на по-красива жизнена среда и обновяване облика на парка, чрез изпълнение на дейности, свързани с почистване, залесяване, ремонт на съществуващи и доставка на нови паркови и детски съоръжения. Изпълнението на заданието ще донесе дълготрайни резултати за подобряване на жизнената среда и осигуряване на по-здравословни и естетически условия за живот на населението в населеното място, като същевременно развие партньорство между местната власт и жителите на населеното място, за решаването на въпроси, свързани с опазването и подобряването на жизнената среда. Изпълнението на проекта ще промени изцяло облика на квартал „Дунав“, придавайки му нова естетична и красива среда. Облагородяването на парка в жилищния комплекс ще осигури здравословна среда на живот, подходяща за отдих на живущите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.14", "title": " Влагат близо 10 000 лева за обновяване на паркова зона в Свищов"}
