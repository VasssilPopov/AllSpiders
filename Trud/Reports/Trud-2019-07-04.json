{"url": "https://trud.bg/%d0%bb%d0%b5%d0%b2%d1%87%d0%b5-%d1%81%d1%83%d0%b1%d1%81%d0%b8%d0%b4%d0%b8%d1%8f-%d0%b8-%d0%b4%d0%b0%d1%80%d0%b5%d0%bd%d0%b8%d1%8f-%d0%b1%d0%b5%d0%b7-%d0%bb%d0%b8%d0%bc%d0%b8%d1%82-%d1%81%d0%b8-%d0%b3/", "text": "Неусвоените до 3 юни т.г. пари няма да се връщат в бюджета След горещи политически спорове и взаимни обвинения в парламента, левът най-сетне победи в пазарлъка за партийните субсидии. Депутатите обаче не пропуснаха да си гласуват допълнителна “екстра” – разрешиха дарения за партиите без лимит от физически и юридически лица (виж карето). Дебатите по закона по традиция преминаха от спор по същество – в размяна на нападки между партиите и варираха от припомняне на фалита на държавата при Жан Виденов до истории от първите демократични избори. В крайна сметка със 119 гласа “за” от 206 гласували (90 от ГЕРБ, 15 от ДПС, 7 от “Обединени патриоти” и 7 от “Воля”), 71 “против” (69 от БСП, един от “Обединени патриоти” и един от ДПС) и 19 “въздържал се” (15 от “Обединени патриоти” и един независим) Народното събрание прие на второ четене корекцията в “Бюджет- 2019”, която предвижда държавната субсидия за партиите да е 1 лев на действителен глас. Намалението от 11 лева, предложено от Министерския съвет, се отнася само за третия и четвъртия от четирите транша дотация за тази година и според действащото законодателство размерът на субсидията ще продължи да се определя година за година в съответния закон за държавния бюджет. Парламентът отхвърли предложението на левицата неусвоените до 3 юни т.г. пари от партийните субсидии да бъдат върнати в държавния бюджет. “Искате да национализирате като на 9 септември”, заподозряха иронично от ГЕРБ. Досега бяха приети само промените за спиране на надписването на субсидиите над 11 лева на глас и възстановяване на надвзетите пари за последните три години. До момента сумите доброволно върнаха само от ГЕРБ – 5 613 724 лв., ДПС – 1 625 892 лв. и “Възраждане” – 170 681 лв. Останалите партии в списъка, публикуван от Министерството на финансите, дължат общо 7 053 409 лв. На тези от тях, които получават субсидии и в момента, ще им бъдат удържани 30% от издръжката до края на 2019 г. и 50% – за първата половина на 2020 г. Крайният срок да върнат парите за всички партии е 31 декември 2020 г., след което дълговете ще се събират по общия ред. Всички суми, които превежда на партиите финансовото министерство, ще бъдат качени на сайта на ведомството.   Фирми с борчове към фиска няма да са спонсори Предложението за 8 млн. лв. таван не бе прието Парламентът разреши политическите партии да получават дарения от физически и юридически лица. Текстът бе заложен в преходните и заключителни разпоредби на закона за бюджета за 2019 г., с които се изменя Законът за политическите партии. Депутатите обаче въведоха изисквания за юридическите лица. Те ще могат да финансират партиите под формата на дарение, но ако нямат просрочени публични задължения, или пък да са регистрирани в територии, ползващи преференциален данъчен режим. Отпадна предложението на лидера на НФСБ Валери Симеонов за таван на получаваните дарения от 8 млн. лв. за една календарна година. Освен това парламентът задължи общините да предоставят безвъзмездно офиси на политическите формации. Зам.-председателят на ПГ на БСП Драгомир Стойнев заяви, че е гласувал против, защото управляващите са въвели данък “корупция”.   Социалистите с пет въпроса От парламентарната трибуна лидерът на БСП Корнелия Нинова зададе пет въпроса, като уточни, че са принципни, а не само към ГЕРБ: 1. Ще имат ли право фирми, които имат задължения към бюджета, да спонсорират партии, които управляват в момента? 2. Ще имат ли право фирми, които получават обществени поръчки, да спонсорират партии, които участват в управлението на страната и раздават обществените поръчки? 3. Ще могат ли фирми, регистрирани в офшорни зони, да финансират партии в България? 4. Ще могат ли религиозни юридически лица – български и чужди, да финансират български партии? 5. Ще могат ли неправителствени организации – български и чужди, като юридически лица с нестопанска цел, да финансират български партии”? В “Шоуто на Слави” бяха изнесени данни на МФ При разгорещените дебати депутатите не пестяха квалификации, но в крайна сметка предложението за 1 лев субсидия на МС мина в пленарна зала.   Промените станаха факт за по-малко от месец Преди няколко месеца в “Шоуто на Слави” бяха представени данни на Министерството на финансите (МФ). Според тях през 2018 г. политическите формации са получавали не по 11 лева на глас, а по 13,23 лева. Разбра се и че сумите за субсидията се формират на база на всички действителни гласове на парламентарните избори, а не само на тези за съответната партия или коалиция, които имат право на такава. Финансовият министър Владислав Горанов оправда това със законови несъвършенства, а БСП се обяви за оставката му. От ГЕРБ реагираха, като внесоха промяна – до края на 2020 г. партиите и коалициите трябва да върнат доброволно надвзетите суми от 26 май 2016 г. досега. На 6 юни премиерът Бойко Борисов обяви в Народното събрание, че партията му вкарва закон, с който партийната субсидия ще стане 1 лев. На 12 юни депутатите гласуваха на първо четене идеята на премиера – “За” бяха 117 депутати от 207, като гласовете “за” дойдоха от ГЕРБ, “Обединени патриоти” и “Воля”. От ВМРО също гласуваха “за”, въпреки че още тогава искаха парите за субсидията да бъдат редуцирани, но не и до 1 лв. Три седмици по-късно промените са окончателни.   Валери Симеонов, НФСБ:  Манипулация е, че имаме общо предложение с ДПС  “Корнелия Нинова няма основание да обединява предложението ни за таван на даренията с това на ДПС. За пореден път с манипулация ни вкарвате в общо предложение с тях. Не, ние имаме друго предложение, което е различно”, заяви лидерът на НФСБ Валери Симеонов във връзка с предложението на ДПС партиите да могат да получават дарения от физически и юридически лица. Симеонов предложи партиите да могат да получават дарения от фирми и еднолични търговци, но само ако те нямат просрочени публични задължения. Средствата от офшорки били забранени. “Ние залагаме таван на тези дарения, за да не става въпрос за неограничено субсидиране”, каза той.   Мустафа Карадайъ, ДПС:  Прозрачното финансиране е чрез държавни субсидии “Позицията на ДПС винаги е била ясна – да не се залита в полето на популизма, да се защити демокрацията и плурализмът, като се осигури прозрачно финансиране на дейността и кампаниите на политическите партии чрез държавни субсидии”, обясни председателят на ДПС Мустафа Карадайъ по време на дебатите за намаляването на партийната субсидия. “Като краен резултат се случва едно и също – всяка партия залита в полето на популизма с надеждата, че ДПС е отговорна и тя ще пресече техния популизъм. ДПС не е длъжна единствена да понася негативите от всяко популистко поведение и предложение, и на ГЕРБ, и на БСП”, категоричен беше Карадайъ.   Драгомир Стойнев, БСП:  След 30 години преход ние отново се връщаме назад  “Предлага се балкански модел на финансиране на партиите. Ще изтриете демокрацията и прозрачността. Както казва министър-председателят Бойко Борисов партиите ще бъдат купени от олигарсите. Вас това не ви притеснява. Самият факт е, че вие знаете, че това е популизъм. Вие искате да го наложите силово. След 30 години преход ние отново се връщаме назад”, заяви зам.-председателят на ПГ на БСП Драгомир Стойнев. Той коментира още, че е “жалко, но трябва да свикваме с пълзящия тоталитаризъм”. “Не толкова е въпросът каква сума ще бъде субсидията, а от едната страна е популизмът и най-вече желанието да се смачка опозицията”, допълн Стойнев.   Менда Стоянова, ГЕРБ:  По комунистически обичай искат да експроприират парите “Понеже ГЕРБ е разходвала парите си разумно и понеже ГЕРБ е спазила закона за политическите партии, който я задължава да държи парите си в банки, за разлика от някои други, които имат милиони по касите си, затова сега БСП се вглежда в нашите пари и по стар комунистически обичай обича да експроприира парите на другите”. Това заяви депутатът от ГЕРБ и председател на бюджетна комисия Менда Стоянова във връзка с предложението на БСП неусвоените партийни субсидии до 3 юни 2019 г. да се върнат на държавния бюджет. “ПП ГЕРБ няма нито една забележка за това, че изразходва незаконосъобразно своите пари”, категорична беше Стоянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Левче субсидия и дарения без лимит си гласуваха политиците (обзор)\t"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%bd%d0%b0%d0%b2%d0%be%d0%b4%d0%bd%d0%b8-%d1%83%d0%bb%d0%b8%d1%86%d0%b8%d1%82%d0%b5-%d0%b2-%d1%81%d0%bc%d0%be%d0%bb%d1%8f%d0%bd/", "text": "Гръмотевична буря, придружена с градушка, наводни улиците в Смолян, съобщи Дарик. „Всичко започна около 16:00 ч., когато над града се надвесиха тъмни облаци и започна интензивен валеж на дъжд, след близо 20 минути, той бе примесен с градушка, а улиците в града се превърнаха в реки. На този етап са постъпили два сигнала за проблеми в Община Смолян, като те са предимно за избили шахти“, съобщи зам.-кметът на общината инж. Марияна Цекова. „Сигналите са предадени на ВиК и се работи по тях, на ул. „Първи май“, една от шахтите е изхвърчала от напора на водата, на този етап други сигнали няма“, коментира инж. Цекова. Някои от стръмните улици и тротоари бяха трудно проходими, заради водата по тях, а репортер на Дарик засече наводнен подземен гараж на бизнес сграда, непроходими стълбища и подлези и други. Околовръстният път на Смолян също бе сериозно наводнен. По информация на зам. областният управител Адриан Петров, пожарни екипи отводняват магазини в ниската част на бул. „България“ в областния град, като има и сигнал за избили води в дома на възрастна жена. „Екипите от пожарната са на място и извършват отводняване, за сега други сигнали нямаме“, коментира Адриан Петров. Заради бурята и градушката, пътят към прохода „Правела“ също е бил сериозно наводнен, като очевидци съобщават за доста наноси по пътните платна. В областно пътно управление-Смолян, на този етап няма постъпили сигнали за проблемни участъци и изнесени пътища, съобщиха от дежурната част на пътното управление. Пампорово също е побеляло от силната градушка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Градушка наводни улиците в Смолян (ВИДЕО)"}
{"url": "https://trud.bg/%d0%b2%d1%8a%d0%b7%d0%bf%d0%b8%d1%82%d0%b0%d0%bd%d0%b8%d0%ba-%d0%bd%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-e-%d0%be/", "text": "Възпитаникът на Стопанската академия „Д.А.Ценов“ в Свищов Деан Белев, който е завършил специалност „Бизнес информатика”, е обявен за един от стоте най-влиятелни хора в световната телеком индустрия. В качеството си на вицепрезидент „Услуги” на българската телекомуникационна компания Нетикс (NetIX),  той влезе в индекса Power 100 за 2019 година на британската медия за телекомуникации Capacity. За изготвянето на класацията Power 100, професионалисти по телекомуникации от цял свят всекидневно следят какво се случва в сектора. Те избират компании и специалисти, които оставят следа в развитието на новите технологии. Capacity Media е най-авторитетното телеком издание, част от международната организация Euromoney Global Limited (организатор на най-големите телекомуникационни събития в Европа, в Северна Америка, Африка, Азия и Латинска Америка). Участниците в класацията са лидери не само в своите области, но и като иноватори, критично мислещи хора и двигатели на промяната. „Компанията, наградена като най-добрата платформа за пренос на данни в света за 2018 г. – Нетикс (The Best Internet Exchange at the 2018 Global Carrier Awards), продължава своето пътешествие по пътя на развитието. Един от шампионите в този процес е Белев, който отговаря за продуктите, услугите и развитието”, се казва в мотивите на журито, определило индекса Power 100 за 2019 година. Деан Белев е специалист по „Бизнес информатика” от Стопанска академия „Д. А. Ценов” – Свищов, и магистър от Софийски университет по спец. „Разпределени системи и мобилни технологии”. Започва работа за Нетера през 2005 г. като инженер „Поддръжка на услугите”, по-късно е IP инженер и специалист „Предпродажбено обслужване”, а през 2012 г. преминава към отдел „Бизнес развитие” и става съосновател на проекта „Нетикс” – отделна компания и бизнес. До момента продължава да развива услуги и бизнес като продуктов мениджър в Нетера и като вицепрезидент „Услуги” в Нетикс. Нетикс e глобална платформа за обмен на данни с точки на присъствие в 35 страни на 6 континента. Компанията свързва 3700 мрежи в 151 точки (65 града), като осигурява най-ниското възможно времезакъснение и най-кратък път до 85% от активните автономни платформи за обмяна на трафик в света. Членовете на Нетикс са свързани с водещите клауд / CDN платформи и над 30 IXP в Европа, Азия, Северна Америка, Южна Америка, Африка и Австралия. През 2014 г. Нетикс печели наградата на Forbes България за най-добър стартиращ бизнес.  През 2017 г., вече в международен мащаб, компанията е обявена за една от най-добрите платформи за обмяна на данни в света. През 2018 г. Нетикс е удостоена с приза „Най-добра платформа за обмяна на данни в света” (The Best Internet Exchange at the 2018 Global Carrier Awards). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Възпитаник на Стопанската академия e обявен за един от стоте най-влиятелни хора в световната телеком индустрия\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d1%8a%d1%81-%d1%81%d0%b8-%d0%b4%d0%b7%d0%b8%d0%bd%d0%bf%d0%b8%d0%bd-%d0%be%d1%82%d0%b2%d0%be/", "text": "С приетата вчера декларация за установяване на стратегическо партньорство между България и Китай, с президента Си Дзинпин отворихме нов етап в нашите отношения. Оттук-нататък много зависи от волята, компетенцията и енергията на правителството, както от инициативата на българския бизнес и българските общини България да се възползва от тази голяма възможност. Това коментира пред журналисти в Шанхай държавният глава Румен Радев. Президентът е на държавно посещение в Китай по покана на своя колега Си Дзинпин. Държавният глава подчерта, че не само са установени отношения на ниво стратегическо партньорство, но и със самия президент Си Дзинпин диалогът е открит и се гради върху взаимно доверие. „Това е резултат не само на съвместното ни участие в Петербургския икономически форум, но и особено на идеята ми за изграждането на глобален център за партньорство в България, по инициативата „17 + 1“, посочи българският държавен глава и добави, че това се цени високо от премиера, от председателя на парламента и от президента на Китай. По думите на Румен Радев, китайската страна е проявила интерес и към трите приоритетни проекта, които държавният глава представи по време на срещите си – откриването на пряка въздушна линия София-Пекин и на клон на китайска банка у нас, както и изграждането на българо-китайски център за научни изследвания и иновации в България. Китайската страна осъзнава напълно огромното значение на тези проекти да отворят възможностите за всички останали инициативи. Двамата държавни ръководители са се договорили да поддържат диалога по тези въпроси, така че да има периодичен преглед на постигнатото. „Китайската икономическа и инвестиционна политика са поставени на пазарен принцип и почиват на интереса на бизнеса, но е много важно каква посока ще зададе президентът Си Дзинпин, а той още по време на пленарните разговори я зададе много ясно“, заяви още Румен Радев. Като пример президентът посочи, че след като е поставил въпроса на срещата със Си Дзинпин, в рамките на минута е бил решен проблемът с ограничения достъп до китайския пазар на български производители на мляко и млечни продукти, за които от две години са подписани протоколите за фитосанитарен контрол. „Нашият бизнес може вече реално да внася мляко и млечни продукти и да разширява много обхвата на вноса в областта на селскостопанската продукция“, каза Румен Радев. На всяка среща с президента, министър-председателя и председателя на парламента българският държавен глава връчи документа, с който се предлагат основни насоки за развитие на двустранните отношения между България и Китай. Румен Радев посочи, че българското правителство ще бъде запознато с резултатите от визитата и че очаква координация и обединяване на усилията за постигането на конкретни резултати. Държавите в ЕС, които имат стратегическо партньорство с Китай, са Германия, Франция, Италия, Великобритания, Португалия, Австрия, Полша, Чехия и Унгария, посочи още президентът Радев в отговор на въпрос доколко приетата вчера съвместна декларация за стратегическо партньорство е хармонизирана с политиката на ЕС. Това са страни, към които текат огромни китайски инвестиции и по думите на президента първите шест от тях формират европейската политика, така че ще бъде най-малкото некоректно тези държави да приемат тези инвестиции и в същото време да казват „не постъпвате добре“. Държавният глава добави, че е в Китай, за да отстоява българския интерес и, в същото време, европейската политика. „Още от 2003 г. има споразумение между ЕС и Китай за всеобхватно стратегическо партньорство, така че аз следвам по най-добрия начин политиката на ЕС“, коментира президентът. На среща по-късно с кмета на Шанхай Ин Йон президентът Румен Радев изрази интереса на страната ни за последващо разширяване на връзките с най-големия икономически, търговски, финансов и културен център на Китай с население от 24 млн. души и БВП от почти 500 млрд. долара. Държавният глава подчерта, че Шанхай е голяма врата за китайския експорт, за комуникацията на Китай със света и голяма част от двустранния икономически обмен с Китай до момента минава през този град. Като особено перспективни сфери за задълбочаване на партньорството на срещата бяха откроени информационните технологии, електрическия транспорт, образованието, изграждането на модерна градска среда и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Президентът Радев: Със Си Дзинпин отворихме нов етап в отношенията между България и Китай"}
{"url": "https://trud.bg/%d1%82%d0%b5%d1%85%d0%b5%d1%80%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%bf%d0%be%d1%81%d0%bb%d0%b0%d0%bd%d0%b8%d0%ba/", "text": "Техеран призова британския посланик в Иран като израз на несъгласие със задържането на петролния танкер в Гибралтар, който е плавал под ирански флаг. Това заявиха от външното министерство в Техеран, като определиха действията на Великобритания като „незаконно блокиране“ на иранския морски съд, предава AFP. Първият министър на британската територия Фабиан Пикардо заяви по-рано, че танкерът е задържан, тъй като е превозвал суров петрол към Сирия в нарушение на забрани, наложени от ЕС. „След незаконното блокиране на иранския петролен танкер в протока Гибралтар от британска морска част, посланикът на споменатата държава бе призован във външното министерство в Техеран.“ Това заяви говорителят на ведомството Абас Мусави. Инцидентът става на фона на обтегнатите отношения между Иран и ЕС, след като Техеран обяви, че смята да поднови своята ядрена програма като отговор на изоставянето на иранската ядрена сделка от страна на САЩ, които смятат, че подписаното през 2015 г. споразумение е неефективно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Техеран призова британския посланик във връзка със задържания в Гибралтар танкер"}
{"url": "https://trud.bg/%d0%bd%d0%be%d0%ba%d0%b0-%d0%b4%d0%b0%d1%80%d1%8f%d0%b2%d0%b0-100-%d0%b0%d0%b3%d0%bd%d0%b5%d1%82%d0%b0-%d0%bd%d0%b0-%d1%81%d1%82%d0%be%d0%bf%d0%b0%d0%bd%d0%b8%d1%82%d0%b5-%d0%b7%d0%b0%d1%81%d0%b5/", "text": "Националната овцевъдна и козевъдна асоциация /НОКА/ ще дари 100 агнета на фермерите, засегнати от чумата по дребните преживни животните през миналото лято в Ямболска област. Стопаните от района на селата Шарково, Воден и Крайново ще получат агнета от високомлечни породи в началото на следващата седмица. Агнетата ще бъдат разпределени между 32-ма фермери, като компенсацията ще отговаря на животните, избити заради заболяването през 2018 г. В кризисната ситуация с разпространението на чума по овцете и козите в Ямболско и Бургаско през миналата година НОКА предприе поредица от действия с цел компенсиране на засегнатите стопани. След поредица протести, асоциацията издейства от Министерство на земеделието, горите и храните увеличаване на парите за компенсиране на стопаните, заради претърпените загуби вследствие от наложената карантина Фермерите от засегнатите райони получиха обезщетенията за избити овце и кози, като със съдействието на НОКА бе осигурено бързото изплащане на сумите в самите населени места без да се налага стопаните да ходят до областните центрове и да подават заявления. „Независимо от компенсациите, фермерите имат най-голяма нужда от качествени млади животни, с които да възстановят стадата и поминъка си. Затова нашата асоциация подбра високомлечни агнета от ферми на наши членове от цялата страна, които безвъзмездно ще раздадем на засегнатите от чумата стопани в района на Шарково на 9-ти и 10-ти юли. Вярваме, че това ще е искра за ново начало за тези стопани. Признателни сме за благородството на нашите членове, които предоставиха агнета за да подпомогнат колегите си“, подчерта Симеон Караколев, съпредседател на НОКА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " НОКА дарява 100 агнета на стопаните, засегнати от чумата в района на Шарково"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%b4%d1%80%d0%b8-%d0%be%d1%82-%d0%bf%d0%b0%d1%80%d0%b0%d0%b4%d0%b0-%d1%81-%d1%82%d0%b0%d0%bd%d0%ba%d0%be%d0%b2%d0%b5-%d0%b2%d1%8a%d0%b2-%d0%b2%d0%b0%d1%88/", "text": "САЩ празнува Деня на Независимостта. Това e един от най-важните национални празници на страната, като в наши дни той се свързва с масови шествия, паради, фойерверки и консумацията на големи количества храна и алкохол. По време на американската революция се отделят тринадесетте американски колонии от Великобритания. На 2 юли 1776 г. Вторият континентален конгрес гласува предложението на Ричард Хенри Лий за отделяне на щатите от Британската империя. Два дни по-късно – на 4 юли, започва разглеждането на декларацията за независимост, чийто основен автор е Томас Джеферсън. Тогавашният втори президент на щатите Джон Адамс заявява, че вторият ден от юли ще бъде най-запомнящият се момент в историята на Америка. „Вярвам, че този ден ще бъде празнуван от идните поколения“, пише Адамс до съпругата си Абигейл. Историците дълго време спорят дали декларацията наистина е подписана на 4 юли, въпреки че самите Томас Джеферсън, Джон Адамс и Бенджамин Франклин пишат, че са я подписали на този ден. Някои вярват, че тя е приета едва месец по-късно, на 2 август. Любопитен факт е, че Адамс и Джеферсън умират в един и същи ден – на 50-тата годишнина от подписването на декларацията. Двамата са съответно вторият и третият служил президент на САЩ след Франклин. По традиция празненствата са пищни. Най-често хората се събират на открити площи, за да се насладят на фестивалната атмосфера и да наблюдават грандиозно шоу с фойерверки. Отделно във военните бази се почита т.н „поздрав към съюза“ с 50 салюта – по един за всеки щат. Тази година президентът на САЩ Доналд Тръмп заяви, че празникът през 2019 г. ще е специален. Държавният глава дори поиска участието на модерни танкове, които да преминат по улиците по време на парада. Освен това ще има и участие от американските ВВС. В социалната мрежа „Туитър“ той подчерта, че иска най-голямата заря в историята на празника. Обикновено най-впечатляващата пиротехника е в Ню Йорк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Вижте кадри от парада с танкове във Вашингтон за 4 юли"}
{"url": "https://trud.bg/%d0%b4%d0%b8%d0%bb%d1%8f%d0%bd-%d1%83%d0%b1%d0%b8%d0%bb-%d0%b4%d0%b5%d1%82%d0%b5%d1%82%d0%be-%d0%b7%d0%b0%d1%89%d0%be%d1%82%d0%be-%d0%bd%d0%b5-%d0%bc%d0%be%d0%b6%d0%b5%d0%bb-%d0%b4%d0%b0-%d1%81%d0%b5/", "text": "Габровецът е криминално проявен, съден е за кражба и за средна телесна повреда Първо твърдял, че момчето само паднало Бащата на 5-годишното дете, който го изхвърли от мост до Габрово, направил пълни самопризнания, че сам е бутнал момченцето. Това обяви шефът на ОДМВР-Габрово Борислав Муеров. Пред разследващите Дилян заявил: “Откакто на 20 юни моята съпруга изчезна, изпитвах затруднения при отглеждането на детето като единствен родител”. “Това е неговото обяснение за престъплението, което е извършил. Твърди, че не можел да се справи с отглеждането на 5-годишното дете в рамките на 2 седмици. И понеже не намерил друг изход, това изтъква като начин, по който е решил проблема със затрудненията си. Звучи нелогично, но го посочва като мотив”, каза Надежда Желева, шеф на окръжна прокуратура. Тя уточни, че Дилян не е регистриран като психично болен и че задължително ще бъде подложен на психиатрична експертиза. За трагедията се разбра, след като на телефон 112 в 6,30 ч на 3 юли бил получен сигнал, че мъж се готви да скочи от моста над р. Янтра на Околовръстното шосе. “От проведения разговор, се установява, че мъжът е в неадекватно състояние. След близо 3-часови преговори, психолог от Института по психология на МВР в Плевен убеди 31-годишния Дилян Бетев да не се хвърля от моста. След това се установи труп на дете в река Янтра. Първоначалната версия на Бетев беше, че момчето е паднало оттам само”, разказа Борислав Муеров. Малко след това бащата направил пълни самопризнания. В момента той е с обвинение за убийство. Бетев е криминално проявен. Има дела за кражба и за причиняване на средна телесна повреда. По второто има и ефективна присъда от 8 месеца, която е излежал през 2016 – 2017 година. Майката на малкия Дариел – Поля, на 27 юни пък е била обявена за издирване по сигнал на нейната майка. “Предприети са всички действия за общодържавно издирване. Тя е заявила, че не иска никой да знае къде се намира. Единствено нейна приятелка е имала информация за местонахождението є. В последствие Поля бе открита”, обясниха работещи по случая. “Жената не е подавала сигнали за насилие срещу Дилян, който е биологичен баща на детето, защото се е страхувала да не бъде убита”, обяви окръжният прокурор Надежда Желева. Злодеят не е имал постоянна работа. Пред разследващите разказал, че е наеман на места за кратковременна работа. Жена му обаче твърдяла, че той въобще не е работил. Съседи от квартал “Русевци” в Габрово твърдят, че Дилян понякога се държал екстремно и дори неадекватно. Според приятелка на Поля, младата жена напуснала апартамента, след като била пребита от мъжа си. До момента на трагедията обаче нито Поля, нито съседи или общи приятели са алармирали за насилие в семейството. Съседката Марта Стефанова сподели, че наскоро Дилян се разплакал пред нея и казал: “Съпругата ми избяга! Търсих я из целия град, не я ли знаете къде е? Аз какво ще правя, къде да вървя?”. “После разбрах, че разлепял брошури със снимка на малкия и надпис: “Мамо, върни се”, разказва Стефанова. Според личния лекар на детето то е имало вид на добре гледано, водено е редовно за задължителните имунизации.   Майката Поля Христова:  Виновна съм, че не спасих най-ценното нещо в живота ми “Детето ми вече го няма, той го уби, хвърли го от моста. А аз избягах от него, защото не издържах. Той ме заплаши, че ако ни намери ще убие мен и детето. Виновна съм, че не взех най-ценното си нещо – детето. То стана изкупителна жертва на този садист.” Това каза през сълзи Поля Христова, майка на 5-годишния Дариел. Тя поиска най-тежкото наказание за приятеля си – доживотен затвор без право на замяна. Поля Христова призна, че е трябвало да сезира органите на реда за системно домашно насилие. “Убиец. Изрод. Трябва да изгние в затвора. Той не е спирал да ме малтретира. Постоянно ме тормозеше сексуално, удряше ме с юмрук по главата. Осем години – ад”, разказа Поля Христова. Окръжният съд остави в ареста бащата на детето. Той е отказал да обжалва присъдата си. 31-годишният мъж влезе в съдебната зала мълчаливо, като криеше лицето си. Той не оспори искането на прокуратурата за най-тежката мярка – постоянен арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Дилян убил детето, защото не можел да се грижи за него (обзор)"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%b2%d0%b8%d0%b7%d0%b8%d1%8f-%d0%bd%d0%b0-%d1%81%d1%82%d0%b0%d1%80%d0%b8%d1%82%d0%b5-%d0%ba%d0%be%d0%bd%d1%86%d0%b5%d1%81%d0%b8%d0%b8/", "text": "Започва ревизия на старите концесионни договори, сключвани до 2014 г. Дотогава плажовете бяха под шапката на регионалното министерство. Това обяви в Слънчев бряг министърът на туризма Николина Ангелкова, която се срещна с хотелиери. Ще се проверява за допуснати известни пропуски в концесионните процедури, в резултат на което сега ежедневно се появяват сигнали за нереално скъпи шезлонги и чадъри по българското Черноморие. Министър Николина Ангелкова призова да се прояви търпение и да не се заклеймява българският туризъм, защото той носи над 12% от БВП в страната. Негативната кампания е една от причините за отлива на туристи, коментира тя. Министър Ангелкова коментира още, че предложението на хотелиера Венелин Ташев – държавата да се откаже от вторите вноски по концесионните договори, а стопаните на плажовете да намалят цените наполовина, би се приело трудно. 18 милиона лева са приходите от концесионни такси миналата година. Половината от тях се внасят в Сребърния фонд, а останалите се дават на областните управи за водно спасяване и охрана на плажовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Започва ревизия на старите концесии"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d1%86%d0%b5%d0%bd%d1%82%d1%8a%d1%80-%d0%b2-%d0%b1%d0%b5%d1%80/", "text": "Голям пожар избухна на територията на търговски център в берлинския район Лихтенберг, съобщи пожарната в германската столица, цитирана от ДПА. Контейнер се запалил близо до пазара „Дун-Сюан Център“ и огънят обхванал един от складовете. Около 60 пожарникари се борят с пламъците. Черен стълб дим се вижда отвъд площад Александерплац. „Приканваме жителите на квартала да напуснат района или поне да затворят прозорците и вратите. Засега не можем да влезем в горящата сграда и гасим пламъците отвън“, каза говорител на пожарната. Дун-Сюан Център е популярен покрит пазар с няколко склада, в който се предлагат предимно продукти от Азия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Пожар избухна в търговски център в Берлин (ВИДЕО)"}
{"url": "https://trud.bg/%d0%b2%d0%b5%d1%82%d0%b5%d1%80%d0%b8%d0%bd%d0%b0%d1%80%d0%b8%d1%82%d0%b5-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%b8-%d0%bd%d0%b0%d0%bc%d0%be%d1%80%d0%b4%d0%bd%d0%b8%d0%ba/", "text": "Стотици хора се включиха само за няколко часа в подписка срещу приетите промени в Закона за ветеринарномедицинската дейност  Възмутени читатели на “Труд” потърсиха редакцията, за да изкажат своите огромни резерви към  . Стотици хора са притеснени за здравето и живота на домашните си любимци. Над 600 подписа само за няколко часа събра петиция против промените, според които всяко куче трябва да е задължително на повод и с намордник, ако е по-тежко от 5 килограма. “Труд” потърси ветеринарите за експертно мнение. Български ветеринарен съюз е изцяло против приетите промени в закона, в частност практикуващите ветеринарни лекари. Това обяви пред “Труд” ветеринарният лекар Димитър Яновски, председател на Областната колегия в София, която е и най-голямата в страната. “Ще излезем с официална позиция. Промените са измиване на ръце относно това как трябва да се случва контролът на стопаните на кучета. По начина, който определиха преди ден – разхождане само на каишка и с намордник, няма да се подобри контролът, а ще се увеличи санкцията. Не можем да ограничим всички животни да бъдат с намордници, това е безумие особено в тези жеги. Това е нехуманно”, обясни Яновски. По думите му всеки един стопанин трябва сам да е отговорен какво животно гледа, как го гледа и как го контролира, “защото всички знаем, че не породата е агресивна, а самото животно. Естествено има стражни породи, на които работата им е да пазят и са по-лесно податливи на агресия, и при липса на контрол от страна на стопанина, може да се стигне до по-сложни ситуации”, уточни още председателят на софийските ветеринари. В позиция, публикувана във фейсбук, негови колеги от голяма столична ветеринарна клиника настояват: “Смятаме, че това е много опасна практика и застрашава живота на пациентите ни. Особено в горещите месеци подобна практика бързо ще доведе до смъртни случаи от прегряване. Апелираме всички стопани на животни да се обединят и да заявят категорично становището си, защото любимците им са в истински опасна ситуация”. Българска републиканска федерация по кинология (БРФК), която се занимава с чистопорoдно развъждане и регистрация на породите кучета у нас също реагира, като се очаква следващата седмица да участва в обсъжданията по закона. От организацията призоваха членовете си да дадат своите предложения по закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Ветеринарите категорични: Намордникът е опасен за живота на кучето"}
{"url": "https://trud.bg/%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%bd%d0%b0-%d1%81%d0%bb%d0%be%d0%b2%d0%be%d1%82%d0%be-%d0%b5-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%bd%d0%b0-%d0%b2%d1%81/", "text": "Думите на омраза и фалшивите новини се ползват най-често като параван, за да могат да се запушат устите на неудобните и несъгласните със соросоидния консенсус „Ако ни отнемат свободата на словото, неми и мълчаливи, ние ще можем да бъдем водени като овце на заколение.” Джордж Вашингтон, бащата на американската нация и неин пръв президент, няма как да е бил по-прав, когато е изрекъл тези мъдри думи. За съжаление днес, малко над две столетия по-късно, свободата на словото се намира под обсада, която е напълно непозната в модерната човешка история. И доколкото в тоталитарните режими от близкото минало свободата на словото бива ограничавана повече или по-малко насилствено, сега сякаш този процес се случва с активното съучастие на редица публични говорители, медии, корпорации, журналисти, граждански и политически активисти. Под звуците на фанфари и бравурно ръкопляскане свободата на словото, която е свободата на всички свободи, бива задушена в прегръдката на соросоидния неолиберализъм и неговите обсесии по сложни правни конструкти като, например, „словото на омразата“. Фейсбук обяви, че е сключило „ексклузивна“ сделка с Франция и нейния Макрон. Социалната мрежа се задължава да споделя с държавата всяка лична информация, касаеща потребителите на фейсбук, които „може да са използвали слово на омразата“. Неотдавна Германия въведе закон, с който задължава всички социални мрежи с над 2 милиона потребители да изтриват „слово на омразата, фалшиви новини и незаконно съдържание“ (каквото и да значи това) в рамките на 24 часа след като получат информация за такъв тип съдържание. Глобата при неизпълнение е наказание, на което дори суровият древногръцки владетел Драконт, чиито „драконовски мерки“ са емблема и до днес за безжалостно законодателство, би завидял – 50 милиона евро. Европейската комисия пък, воглаве включително и с родното комисарско лице, както не и без дейното бездействие на евродепутатския корпус на ЕС, прие Кодекс на поведение за противодействие на незаконните изказвания онлайн, пораждащи омраза. Под това ненужно сложно, типично по брюкселски, заглавие се крие един (засега!) незадължаващ опит за европейска регулация на „словото на омразата“ в социалните мрежи. И това е само върхът на айсберга. Оказва се, че държавната регулация и насилствена намеса не е единствената заплаха за свободата на словото. Колкото и да е страшна държавната интервенция в свободата на словото, тя все пак се подчинява на определен правов ред – конституционни, законови и съдебни гаранции за свободата на изразяване са налични в целия цивилизован свят. Освен това всяко ограничение на това право трябва да премине през обществен дебат в обществата, да получи политическо мнозинство, да се преодолеят защитните механизми на модерната демокрация и прочие. Демокрацията и конституционализмът са създали механизми за превенция и ограничаване на иначе безграничната власт на държавата. Власт, която може да бъде мощен генератор на разрушение и оставена без контрол да изроди и най-добрата демокрация в овълчена диктатура. Тези ограничения обаче важат спрямо цивилизованите държави. Не важат по отношение на едни други огромни играчи, които разполагат с почти неограничен финансов и властови ресурс. Субекти, които на теория би следвало да защитават свободата на словото, защото без тази свобода те не биха същестували. Но, оказва се, че на теория няма разлика между теорията и практиката, на практика обаче има. Затова макар да би трябвало да защитават свободата на словото, тези играчи са първи на амбразурата да унищожат тази фундаментална свобода. Разбира се, става дума за гигантските корпорации като Гугъл, Фейсбук, Туи­тър и др. Оказва се, че римската сентенция „Quis custodiet ipsos custodes?“ е по-валидна от всякога. Кой, наистина, ще пази пазачите? В последните дни в САЩ гърми огромен скандал. Изтече запис на висш кадър на Гугъл, който в типичния за тамошния офисен планктон високомерен стил обяснява как търсачката ще направи и невъзможното, за да загуби Доналд Тръмп изборите. Всички инструменти, на които и Оруел би повдигнал изненадано вежда, са в употреба, за да се „преформатира“ общественото съзнание. Търсения в Гугъл за „приятели“ на соросоидите сочат ласкави и възторжени резултати, макар и фигурите зад тези резултати далеч да не са толкова безспорни. Обратното – всеки враг на соросоидното човечество, който дръзне да има публична кариера, с изненада ще открие, че масово резултатите за него/нея в Гугъл далеч няма да са ласкави, дори и човекът да има безупречна репутация. Фейсбук работи по сходен начин, при който всяка мисъл, която е вън от соросоидния консенсус се превръща в „език на омразата“, „фалшива новина“ или друга модерна словесна еквилибристика. Хиляди хора са блокирани ежедневно в социалните мрежи, а причините не рядко се коренят в изразяването на мнение, което докарва киселини в стомахчетата и пришки на нослетата на нервничките и нервотични соросоидчета. Разбира се, този процес винаги се брандира по друг начин. На хартия се води „борба със словото на омразата“, „противодействие на фалшивите новини“ или нещо друго. Истината е, че словото на омразата и фалшивите новини се ползват най-често като параван, за да могат да се запушат устите на неудобните и несъгласните със соросоидния консенсус. Словото на омразата е сложен юридически и житейски феномен. Да, той е ужасен и следва да се полагат усилия за неговото намаляване. Когато използваш думите, за да насърчаваш омраза спрямо човек или група от хора, твоето обществено влияние трябва да бъде минимизирано. Но това трябва да се случва на базата на закон, процедура и под строгия контрол на широката общественост. Именно поради тази причина словото на омразата е и трябва да продължи да бъде обект на изследване и контрол от страна на изрично овластени публични органи. Изискват се години проучване и задълбочено изследване на този въпрос, за да може човек да си позволи да ограничава нечия свобода на словото. Разбира се, не бива да се пропуска и друг въпрос, касаещ възможностите за ограничаване на свободата на словото, а именно използването на клевети и обидни квалификации. Имаме редица такива примери у нас – например наскоро съдът окончателно осъди журналист в наказателно дело за разпространяване на лъжа и клевета по отношение на публична личност. За такъв тип погазвания на закона не просто може, но и трябва да се ограничава свободата на словото, която иначе се изражда в свободия. Но, отново подчертавам дебело, тези ограничения могат да се случват само въз основа на закон, прозрачна процедура и при наличието на възможност за защита на лицата в процеса. Социалните мрежи обаче, както и редица медии, които са част от соросоидния обществено-политически консенсус, ограничават чуждата свобода на словото без да се позовават на закона, процедурата или справедливия процес. Събират се едни служители например на Фейсбук в някой стъклен офис и решават кое е „език на омразата“ и кое не е. Като в резултат на тези техни решения много хора биват остракирани от модерната агора и устите им биват запушвани, за да не дразнят изнежените сетива на някоя милениълска снежинка. Или пък попадаш в „черния списък“ на дадена соросоидна медия, която с цялата злоба на тази сектичка е готова да те унищожи, редувайки тотално медийно игнориране с изсипване на огън и жупел върху главата ти, докато сам не се откажеш от участие в обществения дебат. Всичко това, разбира се, в името на ограничаването на „словото на омразата“. Вярно, правят го с инструментите именно на клеветата и словото на омразата, ама те няма как да разберат иронията, защото нито знаят какво е слово на омразата, нито колко е важна свободата на словото. За да си наясно с тези въпроси, се иска да четеш, пък соросоидите са на принципа, че чукча не е читател, чукча е писател. В динамичното ни ежедневие сме склонни да оставим важни неща встрани от съзнанието си, просто защото ни изглеждат абстрактни. Но без тях ние сме загубени като кораб в мъглата. Свободата на словото е пътеводния фар, който може да ни изведе и от най-големия мрак. За целта трябва да пазим пламъчето на свободата дори и с цената на живота си. Да, не бива да допускаме клеветници и словоблудци в храма на свободата на словото, но и не бива с лека ръка неподготвени хора, медии и корпорации да ограничават свободата на словото в името на личния си душевен комфорт.", "date": "2019.07.04", "title": " Свободата на словото е свободата на всички свободи\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-436/", "text": "Левче субсидия и дарения без лимит си гласуваха политиците Бурни политически страсти и взаимни обвинения предшестваха сакралното решение.               БСП не стана алтернатива на тези избори Диалогът в партията трябва да бъде възстановен, казва Валери Жаблянов, член на Националния съвет и депутат от БСП, в интервю за „Труд“.             Европа под немски ботуш и звуците на френски шансон Централна и Източна Европа не са представени, което напомни за онзи атавистичен имперски манталитет. Властват не демокрацията и волята на гражданите, а кулоарните сделки – анализ на д-р Борислав Цеков.           Тежките решения в отбраната предстоят Паралелно с парите за модернизация на армията, да гласуват и увеличаване на военните заплати. За да няма съмнения – коментар на Спирдон Спирдонов.           Гласът на Европа Силует на новия председател на Европейския парламент Давид-Мария Сасоли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Вижте акцентите в броя на вестник „Труд“ в петък, 5 юли 2019"}
{"url": "https://trud.bg/%d1%81%d1%82%d0%b0%d1%80%d0%b8%d1%86%d0%b0-%d0%b8%d0%b7%d1%87%d0%b5%d0%b7%d0%bd%d0%b0-%d0%ba%d1%80%d0%b0%d0%b9-%d1%81%d0%bc%d0%be%d0%bb%d1%8f%d0%bd-%d0%be%d1%82-45-%d1%87%d0%b0%d1%81%d0%b0-%d1%8f/", "text": "82-годишна старица изчезна край смолянското село Тикале от два дни е в пълна неизвестност, обяви МВР. В момента над 30 полицаи със служебно следово куче, пожарникари, горски и доброволци от селото участват в неиното издирване, привлечени са дори и планински спасители, за да се спуснат по скалите над селото, съобщи на брифинг директорът на ОД на МВР – Смолян, старши комисар Николай Димов. Село Тикале е в силно скалист район на 4 километра над града и всичко наоколо е обходено и огледано, но от изчезналата баба Шукрие Пиперкова няма никаква следа. Тя живее с едната си дъщеря и внучето и досега не е имала никакви психически или здравословни оплаквания. А е събирала сено заедно с внука си в семейна ливада над селото, но той си тръгнал по рано, в 19 ч. и я оставил по неино искане да си довърши работата. После, след като не се прибрала и не я открили на ливадата, внучето подало сигнал за липсата й. И веднага след това, още същата вечер, е започнато издирването, но вече над 45 часа, то е безрезултатно. Междувременно, периметърът на диренията се разширява и все още се надяваме да я намерим жива, заяви комисар Димов.", "date": "2019.07.04", "title": " Старица изчезна край Смолян, от 45 часа я търсят\t"}
{"url": "https://trud.bg/%d0%b4%d0%b6%d0%b8%d0%bf-%d0%b8-%d1%81%d0%bf%d0%be%d1%80%d1%82%d0%bd%d0%b0-%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d1%81%d0%b8%d0%bc%d0%b5%d0%be/", "text": "Нова катастрофа е станала в София. Този път са се ударили джип БМВ и спортна кола Nissan GTR на бул. „Симеоновско шосе“ в района на гара Пионер. От удара леко е пострадала спортната кола, щети има и по джипа. На място има екипи на полицията. Към момента няма информация за пострадали. Движението в района обаче е силно затруднено, тъй като участниците в ПТП-то чакат пристигане на екипи на Пътна полиция.  на бул. „Тодор Каблешков“ стана тежка катастрофа, при която пострада и дете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Джип и спортна кола се удариха на „Симеоновско шосе“ в София"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%bf%d1%80%d0%b8%d0%ba%d0%bb%d1%8e%d1%87%d0%b8%d1%85%d0%b0-%d0%bf%d1%80%d0%b5%d0%b4%d0%b8-%d0%b4%d0%b0/", "text": "Изключвайки изненада за съдбовен обрат, на 7 юли вечерта, една нова политическа звезда ще изгрее в Гърция. Името му е Кирякос Мицотакис и според всички проучвания на общественото мнение той ще бъде новия министър-председател през следващите четири години. 51-годишният лидер на партия Нова Демокрация (винаги според проучванията на общественото мнение) ще измести от власт един твърд и известен противник: Алексис Ципрас. Гърците са народ, който обожава политиката и кавгите в нея. От четири години не са гласували, но през последните два месеца се наситиха на избирателни урни. Заедно с евроизборите на 26 май се проведоха и местни избори с балотаж. Именно резултатите от тройните избори през месец май предизвикаха предсрочно и парламентарните избори, които министър-председателят Алексис Ципрас обяви през онази нощ на загуба. Нямаше друг избор. След разгромяващата победа на Нова Демокрация не бе възможно да продължи да управлява. Последният резултат от тройните избори, се оказа поразителен шок за привлекателния и свикнал на победи политик Алексис Ципрас. Нова Демокрация на Кирякос Мицотакис разгроми СИРИЗА с огромна разлика от 9,3% (33,12% – 23,75%). От 13-те области на страната, Нова Демокрация спечели 12, 13-ата спечели ПАСОК, докато СИРИЗА, която управлява, не спечели нито една. В общините положението бе подобно. СИРИЗА не спечели нито една от десетте големи общини на страната, а от общия брой на кметствата взе по-малко то 10%. Става дума за един пълен провал за Алексис Ципрас и действителен триумф за Кирякос Мицотакис. Алексис Ципрас, който беше програмирал парламентарни избори за м. октомври 2019 г., се принуди да излезе и признае загубата. От същата вечер до днес Гърция живее в атмосфера на по-спокойна предизборна кампания в нейната съвременна история. Нито кавги, нито особена политическа конфронтация, нито дори един телевизионен дебат между кандидатите за премиери. Това са първите избори, които може би са приключили още преди гражданите да се доберат до изборните урни. Всички проучвания, подчертават монотонно, че разликата от 9% няма да бъде стопена. Напротив, много вероятно е през последните дни да се увеличи в полза на Нова Демокрация. Кирякос Мицотакис се държи вече като министър-председател, докато видимо Алексис Ципрас е изгубил предишната си борбеност и е придобил скръбен вид на опозиционен лидер. Единственият въпрос, който се базира на реална основа, е дали Кирякос Мицотакис ще спечели достатъчно парламентарни места, за да управлява самостоятелно, или ще се обърне към по-малка партия за коалиция. Според проучвания дори и при най-лошия за Нова Демокрация сценарий Мицотакис ще спечели 154-156 места от 300-те на гръцкия парламент и ще образува самостоятелно правителство. Но в случай че проучванията се окажат неточни, (бившата всесилна партия) ПАСОК, която днес е трета партия, ще подкрепи Кирякос Мицотакис в управлението на страната. Разликите между двамата противници (Мицотакис- Ципрас). Алексис Ципрас изскочи от бездната, като продукт на настъпилата икономическата криза в Гърция. Гласува СИРИЗА, която беше една малка партия на левица и в рамките на десет години от 3% взе 36% заедно с правителството. В този бурен ход за власт той използва гнева на гърците спрямо строгите ограничения на меморандума и прие всеки противен на системата лозунг и чувство, които съществуваха в гръцкото общество. Млад, красив, свеж, противник на конформизма, съвременен комунист, Алексис Ципрас демонстрира съпротива срещу чуждите заемодатели и обещания, че ще оправи всичко безкръвно. Самото му политическо присъствие бе аналогично с политическите му убеждения. Тръгва от 15-годишната си възраст, като ученик стачник в училищата. Учи за инженер, без да е работил никога. Достигайки възраст 41 години, става премиер. Алексис Ципрас е политик на демонстрациите и левите идеи, който обещаваше, че никога няма да се превърне в корумпиран политик от старата система и не случайно кръсти един от синовете си Ернесто Че Гевара. Кириакос Мицотакис е антипод на Алексис Ципрас. Син на министър-председател и голямо историческо политическо семейство на Гърция. Произлиза от утробата на старата политическа система. Завършил Харвард, работил е в американски и европейски банки преди да се занимава с политиката. Добре облечен и трениран, за разлика от Ципрас, който никога не слага вратовръзка, демонстрирайки своята революционност, винаги е бил привърженика на свободната икономика и реформите, които променят обществата към най-доброто. Спечели лидерството на своята партия с избори, тръгвайки като аутсайдер. В рамките на две години успя да използва народното недоволство от меморандума и спечели на своя страна главно средните слоеве на страната, които бяха обложени с тежки данъци от Сириза. Днес почти е сигурно, че ще бъде министър-председател, въпреки бясната реакция на Ципрас и Сириза, които като леви не се предават лесно.   Популизмът си отива Това, което винаги е от голямо значение, е фактът, че европейците и пазарите са приели предварително като даденост загубата на Ципрас и победата на Мицотакис. Щом се обявиха изборите, гръцката борса се изстреля, давайки на банковите акции печалби възлизащи над 60%. Също така лихвата върху заемите в страната падна рязко на ниво, отпреди кризата на 2010 г. Всичко това се дължи на очакването, че Мицотакис ще създаде едно правителство по-приятелски настроено към инвестициите. За европейците, изглежда, че един кръг се затваря. Гърция беше първата страна в Европа, в която се наложи популистко правителство и изглежда, че ще е първата, която ще изгони едно такова правителство.", "date": "2019.07.04", "title": " Изборите в Гърция приключиха, преди да започнат\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%be%d0%b1%d1%81%d1%8a%d0%b4%d0%b8-%d1%81-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba/", "text": "Руският президент Владимир Путин посети папа Франциск във Ватикана. Това е третата аудиенция на Путин при главата на римокатолическата църква. Срещата започна с близо час закъснение. Основна тема на разговор между двамата е бил конфликтът в Украйна. Въпреки това не е обсъждана религиозната част, свързана с отделянето на украинската църква от руската. Ватикана изрази своите съболезнования заради трагедията с потъналата руска подводница преди дни. Тогава загинаха 14 души заради повреда в акумулаторното отделение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Владимир Путин обсъди с папа Франциск конфликта в Украйна"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d1%80%d0%b0%d0%b7%d0%ba%d0%be%d0%bf%d0%ba%d0%b8%d1%82%d0%b5-%d0%b2-%d0%b5%d0%b2%d0%ba%d1%81%d0%b8%d0%bd%d0%be%d0%b3%d1%80%d0%b0%d0%b4-2/", "text": "С разкопки в късноантичната крепост „Кастрици“ в правителствената резиденция „Евксиноград“ започна археологическо лято 2019 край морето. Тази година Министерството на културата дава 120000-130000 лева за разкопки при 90 000 лева през миналата година, посочи за „Труд“ Игор Лазаренко, ръководителят на обекта в Евксиноград и директор на Регионалния исторически музей във Варна. Миналата година при разкопките в „Кастрици“ беше намерена триъгълна оловна плоча с триумфиращ конник, както и добре запазена патрица-релефно изображение на Св. Йоан Кръстител. Това лято ще продължат разкопките в архитектурния комплекс „Джанавара“ с раннохриянската базилика, недалеч от южния бряг на Варненското езеро. Специалистите ще продължат проучването на праисторическото селище край Суворово. Ще се копае и в така наречения крайморски Перперикон- средновековната крепост Петрич кале, край Аврен. От няколко години се знае, че Шкорпиловци пази край плажовете си антични тайни, но за първи път МК отпусна средства за разкопки на късноантичната крепост/квадрибург/ със старобългарски вал. Разкопки ще има и в могилата край село Комунари, Дългопол. А за втори път е осигурено финансиране за Марцианопол-древната слава на Девня, където се копае за разкриване на колкото се може повече архитектура от руините на римския град.", "date": "2019.07.04", "title": " Започнаха разкопките в Евксиноград\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%b2%d0%b5%d0%bd%d0%b0%d1%82%d0%b0-%d0%b8%d0%bb%d0%b8-%d0%bf%d1%80%d0%b5%d0%bd%d0%b5%d0%b1%d1%80%d0%b5%d0%b3%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0-2/", "text": "Посланици бият тревога за обвързването ни с Тройния пакт Миналия петък публикувахме   за ролята на българските дипломати в превратните времена на родната история. Действително сме имали честни и отдадени на държавата си задгранични представители-патриоти. Днес ви предлагаме втората част от проучването на автора, което засяга периода от Втората световна война до последните години на т. нар. социализъм. Крайни противници на обвързването на България с Тройния пакт са и пълномощните министри в Москва – Иван Стаменов, и в Лондон- Никола Момчилов. В знак на протест срещу влизането на българската страна в пакта ръководителят на българската дипломатическа мисия във Великобритания си дава оставката. А като един от най-опитните и способни български дипломати Стаменов недвусмислено прогнозира дори изхода на войната. Въпреки големите успехи на германската армия в първите месеци на нападението, той е категоричен: „Независимо от всичко Червената армия ще победи, дори ако трябва да се изтегли зад Урал“. Тази прогноза, станала известна на целия свят след войната, предизвика огромно възхищение към този български дипломат. Друг изявен дипломат е Никола Антонов, работил в дипломатическите представителства в Стокхолм, Москва, Анкара, Виена. Само няколко дни след започването на Втората световна война той телеграфира на София, че тази война ще бъде загубена за Германия. В тази връзка препоръчва България да бъде изключително внимателна и предпазлива в своята външна политика. За тази му позиция пълномощният министър е строго наказан. Впечатляващо е професионалното ниво на пълномощния министър във Вашингтон Димитър Наумов. Научил от американската преса за обявената от България война на САЩ и Англия, той, изумен телеграфира в София, надявайки се, че става въпрос за грешка. Той дори не си представя, че може да се намери нормален български политик, който да извърши такова безумие. Впрочем, най-точна и обективна оценка на българската външна политика дава американският президент Рузвелт. След обявяване на война на Англия и САЩ дежурният офицер в Белия дом събужда президента и докладва тази новина. „Това изненада ли ви?“ – го пита президентът и добавя: „България е един от най- верните сателити на Германия и естествено е тя първа да ни обяви война. Не си струваше да ме събуждате за това!“. Сложната международна обстановка след Втората световна война наложи на България да продължи практиката за поддържане на добре подготвен дипломатически апарат. Високото професионално ниво на дипломатическите кадри многократно е доказано на международната сцена, дори и когато България е била обект на силен международен натиск поради груби грешки на управляващите. Факт е например, че в продължение на повече от три десетилетия България е обект на масирани атаки и претенции да признае „македонското“ малцинство. Единствено дипломатите, а не политиците ни, бяха тези, които успешно отбиват яростните атаки на Белград и не допуснаха приемането на нито един документ на многобройните европейски и световни форуми, задължаващи България да признае съществуването на македонско малцинство на българска територия. Българското правителство е инициатор за „възродителния процес“, който предизвиква гневната реакция на Турция и острото осъждане на България от международната общност. Отново българската дипломация успява професионално и аргументирано да защитава името и авторитета на България. Разбира се, това не попречи на появилите се през 1989 г. „ демократи“ да извършат най-голямата чистка в дипломатическото ведомство, изхвърляйки на улицата над 82% от дипломатическия състав. За сведение уволненията на дипломати в Унгария, Чехословакия и Полша е от 2 до 7% Принципът „стани да седна“ е приложен на сто процента. И почти всички те бяха не деца на висши номенклатурчици, а произхождащи от народа. Високопрофесионалната дейност на много от тях е завинаги документирана в българските архиви. Сред тях се открояват имената на Киряк Цонев, блестящ арабист, автор на 11 научни и художествени книги, израсъл от аташе до посланик. Любчо Трохаров, Георги Юруков, Дончо Пеев, изключително подготвени специалисти по Балканите. Павел Парушев, най-успешният изследовател на Кемал Ататюрк, Иван Гарванов и Еньо Савов, израсли от аташета до посланици и зам.-министри. Двамата са изключителни експерти по многостранната дипломация. Пример за впечатляваща успешна дипломатическа кариера е Милан Миланов. Произхождащ от интелигентно работническо семейство той се изгражда като един от водещите български журналисти и като талантлив български дипломат. Започнал кариерата си в ООН като аташе, който често редактира и поправя грешките в документите на международната организация, за да стигне до посланик във Франция и представител на България в ООН. Изключително успешна е и научно-преподавателската му дейност. Основател на катедра „Международно право и международни отношения“ и заместник декан на Правно-историческия факултет на ЮЗУ „Неофит Рилски“ в Благоевград, той остави неизличими следи в съзнанието на хилядите студенти, чийто преподавател е над 20 години. Професор Миланов бе четири години назначен и за директор на Института за външна политика към МВнР. Защо българската управляваща прослойка през последното столетие, с известни изключения, се отнася високомерно, пренебрежително и дори враждебно към своите дипломати. Защо не използва опита, ерудицията, познанията на своите задгранични представители? Една от най-важните причини за това отношение е ниското политическо и управленско ниво на ръководните фактори в държавата, както и тяхната безличност и сервилност на международната сцена. Затова и резултатите от българската външна политика през последното столетие са потресаващи.", "date": "2019.07.04", "title": " Забравената или пренебрегната българска дипломация – II\t"}
{"url": "https://trud.bg/%d0%bf%d0%b8%d0%bb%d0%be%d1%82%d0%b5%d0%bd-%d0%bf%d1%80%d0%be%d0%b5%d0%ba%d1%82-%d1%82%d1%80%d1%8a%d0%b3%d0%b2%d0%b0-%d0%be%d1%82-%d0%b1%d1%83%d1%80%d0%b3%d0%b0%d1%81/", "text": "Наесен Община Бургас ще стартира нова услуга – медицинска грижа по домовете за възрастни, болни, самотни и хора с увреждания. Това е идея на кмета Димитър Николов, която получи подкрепа от заместник-министъра на труда и социалната политика Зорница Русинова, както и от Националното сдружение на общините в Република България. Така услугата тръгва от Бургас, но ще се развие в още десетки градове, включително София, като е осигурен необходимия финансов ресурс за нейното обезпечаване. „Досега предлагахме на възрастните и болните поотделно социална и здравна услуга. Сега ще им осигурим една обща социално-здравна патронажна услуга и то у дома. Защото много от тези хора дори не могат да излизат навън. С тази подобрена интегрирана услуга вече ще можем да им помагаме с хранене, почистване, лечение, рехабилитация в техния дом. Предвиждаме да назначим в екипа и психолог, тъй като в много от случаите тези самотни хора са с депресия, тъгуват по своите деца и внуци. Надявам се да стигнем до всички бургазлии, които имат нужда от такава услуга и ги призовавам да се възползват от нея“, каза днес кметът Николов, който представи параметрите на проекта за медицинска грижа по домовете заедно със зам.-министъра на социалното министерство Зорница Русинова и зам.-кмета д-р Лорис Мануелян. Предвижда се от септември в Бургас да стартира предоставяне на новата интегрирана здравно-социална услуга в домовете на 241 нуждаещи се лица с увреждания и възрастни хора над 65 г. За осигуряване на подходящи условия за ефективно предоставяне на патронажната грижа, планираните дейности включват ремонт и оборудване на помещения, закупуване на транспортно средство. В екипа ще бъдат включени следните специалисти: 10 медицински сестри, 2 рехабилитатори, 15 домашни санитари, 1 социален работник, 1 психолог, 1 шофьор, 1 диспечер/координатор – общо 31 души.", "date": "2019.07.04", "title": " Пилотен проект тръгва от Бургас"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b5%d1%88%d0%b8-%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%b4%d0%b0-%d0%bd%d0%b5-%d0%b2%d1%80%d1%8a%d1%89%d0%b0/", "text": "Депутатите отказаха неусвоените до 3 юни 2019 г. пари от партийните субсидии да бъдат върнати в държавния бюджет. Предложението беше направено от лидера на БСП Корнелия Нинова и група народни представители между двете четения на Закона за държавния бюджет. „За“ гласуваха 67 народни представители, „против“ – 95, „въздържал се“ – 8, с което той бе отхвърлен. „БСП се вглежда в нашите пари и по стар комунистически обичай иска да ги експроприира“, заяви по време на дебатите народният представител от ПГ на ГЕРБ и председател на Бюджетна комисия Менда Стоянова. „Можем да продължим да се замеряме с различни факти от отчетите, които партиите публично оповестяват и които са на разположение на цялото общество, които са депозирани в Сметната палата и по които Сметната палата е направила проверка за тяхното законосъобразно изразходване. Искам твърдо да кажа, че ГЕРБ няма нито една забележка за това, че изразходва незаконосъобразно своите пари. Само че освен законосъобразно използване на парите, има и разумно използване на парите по стопански начин“, заяви Стоянова. „Понеже ГЕРБ е разходвал парите си разумно и понеже ГЕРБ е спазил закона за политическите партии, който го задължава да държи парите си в банки, за разлика от някои други, които имат милиони по касите си, затова сега БСП се вглежда в нашите пари и по стар комунистически обичай обича да експроприира парите на другите“, добави тя.", "date": "2019.07.04", "title": " Парламентът реши партиите да не връщат субсидиите на влог\t"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b4%d0%b2%d0%b5-%d1%84%d0%b0%d0%b1%d1%80%d0%b8%d0%ba%d0%b8-%d0%b7%d0%b0-%d1%86%d0%b8%d0%b3%d0%b0%d1%80%d0%b8-%d0%bc%d0%b5%d0%bd%d1%82%d0%b5-%d0%be%d0%b1/", "text": "Работниците молдовци и украинци живеели там Две фабрики за нелегално производство на цигари бяха открити в пловдивските села Ръжево Конаре и Труд. Задържани са 12 души и се издирват още трима. Разследва се връзка с разбитата фабрика за цигари в Карнобат през м. г., за която бе арестуван и алкохолния бос Миню Стайков. И в двата случая се появяват едни и същи лица, съобщи зам.-главният прокурор Иван Гешев. Премиерът Бойко Борисов пристигна във фабриката в с. Труд, за да види на място как върви разследването. “Щетите за бюджета за 15 млн. лв. на месец – толкова, колкото искат полицаите за нощния труд”, заяви той. Двете фабрики са свързани – в Ръжево Конаре се нарязвал и овлажнявал тютюнът, а в с. Труд работели поточните линии за цигарите. В цеха в Ръжево Конаре имало хитро измислена система за бягство – специална тръба под земята, която е извеждала извън сградата “със скейтборд”, обясни Бойко Борисов. Тръбата обаче не издържала на тежестта на земната маса и била затрупана, добави главният секретар на МВР Ивайло Иванов. “От вчера говоря за контрабандата на цигари, а не говоря, без да знам. Знаехме, че някъде има подобна фабрика за готова продукция и тази сутрин с Гешев се чухме десетина пъти. Намериха първата фабрика в Ръжево Конаре, ама не беше това, за което си мислехме. Малко се поскарах и откриха и втората, голямата в Труд”, каза още Борисов. Готовите кутии с цигарите са фалшификати на марките “Мурати” и “Роял” на концерна “Филип Морис” с надписи на гръцки, което означава, че може да са били изнасяни за гръцкия пазар. Но може да са били за нелегални продажби у нас или в други страни от ЕС, но маскирани като гръцко производство. По предварителни данни поточните линии са с капацитет 200 мастербокса на ден, или 6000 мастербокса на месец, обясни Иван Гешев. По думите му цигарите, макар и менте, са с много добро качество. В цеховете работели чужденци, докарвани от Молдова и Украйна, които живеели там, без да излизат навън. Помещения били обособени като кухня и столова. “Имат си и щанги да вдигат”, отбеляза премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Разбиха две фабрики за цигари менте (обзор)\t"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d1%81-%d0%b4%d1%8a%d1%80%d0%b2%d0%b0-%d0%bf%d1%80%d0%b8%d0%b1%d1%80%d0%b0-%d0%bf%d0%b5%d0%bd%d1%81%d0%b8%d1%8f-%d0%bd%d0%b0-%d1%88%d1%83%d0%bc%d0%b5/", "text": "Неизвестен авторитетен продавач на евтини дърва успя да прибере пенсията на 76-годишна шуменка. Към 10 часа в сряда той заговорил 76-годишна жена от Шумен. Предложил да й достави дърва за огрев на изгодна цена, като за целта поискал 200 лева капаро. Жената се съгласила и дала парите, които били почти колкото една нейна пенсия. До вечерта не последвала никаква доставка и се оплакала в полицията. За извършената измама е образувано досъдебно производство, съобщават от ОДМВР-Шумен.", "date": "2019.07.04", "title": " Измамник с дърва прибра пенсия на шуменка"}
{"url": "https://trud.bg/%d0%b4%d0%b8%d0%bb%d1%8f%d0%bd-%d0%b1%d0%b5%d1%82%d0%b5%d0%b2-%d1%83%d0%b1%d0%b8%d0%bb-%d0%b4%d0%b5%d1%82%d0%b5%d1%82%d0%be-%d0%b7%d0%b0%d1%89%d0%be%d1%82%d0%be-%d0%bd%d0%b5-%d0%bc%d0%be%d0%b6%d0%b5/", "text": "Бащата на 5-годишното дете, открито мъртво под виадукта на Околовръстното шосе в Габрово, направил пълни самопризнания, че сам е бутнал момченцето. Това обяви на брифинг в четвъртък директорът на Областната дирекция на МВР Габрово ст. комисар Борислав Муеров, на който присъстваха Надежда Желева, административен ръководител на Окръжна прокуратура и говорителят на прокуратурата Людмила Рачева. За трагедията се разбра след като на телефон 112 в 6.30 часа на 3 юли в Областната дирекция на МВР в Габрово е получено съобщение, че мъж се готви да скочи от съоръжението над р.Янтра на Околовръстното шосе. „Наш оперативен служител от „Издирване“ е приел сигнала от мъж, който заявява че на околовръстната дъга на виадукта предприема действия за самоубийство като иска да скочи оттам. От проведения разговор, се установява, че мъжът е в неадекватно състояние. Незабавно колегата подава сигнал до оперативна дежурна част, изпратени са екипи на РУ- Габрово, РДПБЗН, Гражданска защита е Спешна помощ. На място е установено лицето, което е на перилата на виадукта . Веднага бяха предприети действия по изкарването от рисковата зона след беседи. След близо 3-часови преговори, психолог от Института по психология на МВР в Плевен разубеди 31-годишния Дилян Бетев да се хвърля от моста.След това се установи труп на дете в река Янтра. Първоначалната версия на Бетев беше, че момчето е паднало оттам само“, разказа ст. комисар Борислав Муеров. Той допълни, че след проведените оперативно- издирвателни мероприятия и извършения оглед на местопрестъплението, Дилян Бетев направил пълни самопризнания. „Назначени са всички експертизи и е докладвано от Окръжна прокуратура“, уточни ст.комисар Муеров. На база тези признания в късния следобед в злокобния ден на Дилян е повдигнато обвинение за убийство. Мъжът е криминално проявен. Има дела за кражба и за причиняване на средна телесна повреда. По второто има и ефективна присъда от 8 месеца, която е излежал през 2016 – 2017 година. Майката на малкия Дариел- Поля на 27 юни пък е била обявена за издирване по сигнал на нейната майка. „Предприети са всички действия за общодържавно издирване. В последствие и в проведени разговори с нея, тя е заявила, че не иска никой да знае къде се намира. Единствено нейна приятелка е имала информация за местонахождението и. В последствие Поля бе открита“, обясниха работещи по случая. „Жената не е подавала сигнали-нито писмени, нито устни за насилие срещу Дилян, който е биологичен баща на детето, защото се е страхувала да не бъде убита“, обяви Надежда Желева, окръжен прокурор на Габрово. Тя допълни, че в сряда късно вечерта са проведени разпити пред съдия на майката на детето, и на обвиняемия. В четвъртък той бе с прокурорско задържане като държавното обвинение внесе искане в съда за налагане на постоянна мярка „задържане под стража“. На въпрос в какво състояние е мъжът хвърлил от 20-метровия мост невръстното момче, работещите по случая заявиха, че все още объркан и не може точно да формулира мислите си. Дилян обаче казал: „Откакто на 20 юни моята съпруга изчезна, изпитвах затруднения при отглеждането на детето като единствен родител“. Той дори обикалял града, разпитвал дали някой е виждал жена му и разлепял обяви по стълбовете, че я издирва. „Това е неговото обяснение за престъплението, което е извършил. Твърди, че не можел да се справи с отглеждането на 5- годишното дете в рамките на 2 седмици. И понеже не намерил друг изход, това изтъква като начин, по който е решил проблема със затрудненията си. Звучи нелогично, но го посочва като мотив“, допълни Надежда Желева. Тя уточни, че Дилян не е регистриран като психично болен и че задължително ще бъде подложен на психиатрична експертиза. Злодеят не е имал постоянна работа. Пред разследващите разказал, че е наеман на места за кратковременна работа. Жена му обаче твърдяла, че той въобще не е работил. „Непрекъснато е живеел с нея извън изтърпяването на наказанието лишаване от свобода. Около осем години са били заедно“, поясниха прокурорите. Съседи от квартал „Русевци“ в Габрово твърдят, че Дилян понякога се държал екстремно и дори неадекватно в определени ситуации. Според приятелка на Поля, младата жена напуснала апартамента след като била пребита зверски от мъжа си. До момента на трагедията обаче нито майката Поля, нито съседи или общи приятели са алармирали за насилие в семейството. Съседката Марта Стефанова сподели, че наскоро Дилян се разплакал пред нея и казал : “Съпругата ми избяга! Търсих я из целия град , не я ли знаете къде е? Аз какво ще правя, къде да вървя?”. Стефанова пък се опитала да го успокои като му припомнила, че си има дом, а той отсякъл: „Нямам дом!”. „Тогава се притесних много. После разбрах, че разлепял брошури със снимка на малкия и надпис: „Мамо, върни се“, разказва Стефанова.  Според личния лекар на детето то е имало вид на добре гледано, водено е редовно за задължителните имунизации. Д-р Огнян Никитов, специалист по Психиатрия: Депресия може да го е подтикнала към „милостиво убийство“ Има случаи на депресивни състояния в следствие на силен стрес, при които човек посяга на живота на близките си, като смята, че така ще ги спаси от нещастен живот. Деянието се нарича „милостиво убийство“. Това коментира пред „Труд“ по повод трагедията в Габрово специалистът по Психиатрия д-р Огнян Никитов. Той е категоричен, че извършителят на деянието трябва щателно да бъде изследван, за да се установи с точност състоянието му. „Явно мъжът се е чувствал в безизходица и е решил, че като сложи край на живота на детето, то няма да страда като стои само и няма кой да го гледа. Възможно е да има и ревностен мотив, както и отмъщение и наказание за жената, която го е изоставила като и отнеме най-милото“, обясни д-р Никитов. По думите на специалиста, вероятно е Дилян да е развил и шизофрения и да е предприел „разширено меланхолично самоубийство“ като е хвърлил детето от моста и след това е смятал и той да скочи. „Важно е да се установи дали има психоза, дали действията му са с налудни мотиви или са били напълно осъзнати. Има импулсивни личности, които действат, а след това съжаляват за деянията си“, изтъкна още д-р Огнян Никитов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Дилян Бетев убил детето, защото не можел да се грижи сам за него\t"}
{"url": "https://trud.bg/%d1%84%d1%80%d0%b0%d0%bd%d0%ba-%d0%bb%d0%b0%d0%bc%d0%bf%d0%b0%d1%80%d0%b4-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b5-%d0%bd%d0%be%d0%b2%d0%b8%d1%8f%d1%82-%d0%bc%d0%b5%d0%bd%d0%b8/", "text": "Франк Лампард официално е новият мениджър на „Челси“. Легендата на клуба подписа 3-годишен договор и ще получава по около 4 милиона на сезон, плюс бонус от 1 милион за класиране в Шампионската лига. Очаква се „сините от Лондон“ да платят 4 мил. паунда компенсация на „Дарби Каунти“. „Изключително горд съм да се завърна в „Челси“ като мениджър. Всеки знае колко обичам този клуб и историята, която имаме заедно. Въпреки това се фокусирам върху предстоящата работа и подготовката за новия сеозн. Аз съм тук за да работя здраво, да донеса успехи на клуба и нямам търпение да започна“, бяха думите на Лампард след официалното му завръщане. 41-годишният англичанин ще доведе със себе си на „Стамфорд Бридж“ Джоди Морис, като негов асистент, каквато роля заемаше и в „Дарби“. Морис също е бивш играч на „Челси“, а също е и бил треньор на младежите там. Директорът на „Челси“ Марина Грановская също се изказа след назначението на Лампард: „За нас е голямо удоволствие да приветстваме Франк обратно в „Челси“ като главен треньор. Той притежава фантастични познания и разбиране за клуба, а през изминалия сезон демонстрира, че е един от най-талантливите млади треньори в играта.“ „След 13 години с нас като футболист, превърнал се в легенда и голмайстор номер едно за клуба, ние вярваме, че това е идеалното време за него да се завърне. Ще направим всичко по силите си, за да гарантираме, че разполага с цялата необходима подкрепа, за да има огрмен успех“, добави Грановская. Утре Лампард ще изведе играчите за първата тренировка от предсезонната подготовка.", "date": "2019.07.04", "title": " Франк Лампард официално е новият мениджър на „Челси“"}
{"url": "https://trud.bg/%d0%b1%d1%83%d1%80%d1%8f-%d0%be%d1%82%d0%bd%d0%b5%d1%81%d0%b5-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-%d0%ba%d0%bc%d0%b5%d1%82%d1%81%d1%82%d0%b2%d0%be%d1%82%d0%be-%d0%b2-%d0%b4%d1%8a/", "text": "Буря с ураганен вятър отнесе покрива на кметството в Дългопол. Греди с дължина 10 метра са изпопадали на главната улица „Г.Димитров“ и по щастлива случайност няма пострадали хора и разбити коли. Инцидентът е станал около 20 ч. в сряда и кметът Георги Киров е обявил частично бедствено положение, което следващата сутрин е отменено. До полунощ доброволци са разчиствали поразиите, които блокирали движението. Част от градчето и близките села останали без електричество. Покривът не е ремонтиран от 30 години насам, сега сградата е останала само с бетонна плоча отгоре, при нов дъжд може да прокапе, но не се налага евакуация , каза за „Труд“ кметът. Предстои извършване на аварийно-възстановителни работи на 300 кв.м от покривната конструкция.", "date": "2019.07.04", "title": " Буря отнесе покрива на кметството в Дългопол"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b8%d0%b7%d0%bd%d0%b0-%d1%87%d0%b5-%d0%bf%d0%be%d1%82%d1%8a%d0%bd%d0%b0%d0%bb%d0%b0%d1%82%d0%b0-%d0%bf%d0%be%d0%b4%d0%b2%d0%be%d0%b4%d0%bd%d0%b8%d1%86/", "text": "Три дни след инцидента с   Москва призна, че свръхсекретният подводен апарат е ядрен. Пожарът, който избухна на подводницата, отне живота на 14 души, съобщава Нова телевизия. На среща с президента Путин, министърът на отбраната Сергей Шойгу е потвърдил, че ядреният реактор на борда е напълно изолиран. Освен това стана ясно, че пожарът е избухнал в акумулаторния отсек на подводницата. Руските власти бяха обвинени, че се опитват да прикрият подробности за инцидента. В сряда вечерта Министерството на отбраната обяви пълния списък на загиналите. Сред тях има и двама носители на най-високото отличие в страната – герой на Русия.", "date": "2019.07.04", "title": " Русия призна, че потъналата подводница е ядрена"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%81-5-%d0%b2%d1%8a%d0%bf%d1%80%d0%be%d1%81%d0%b0-%d0%ba%d1%8a%d0%bc-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%89%d0%b8%d1%82%d0%b5-%d0%bf%d0%b0%d1%80/", "text": "Бих искала да задам пет въпроса към петима депутати: Мустафа Карадайъ, Делян Пеевски, Йордан Цонев, Валери Симеонов, Христиан Митев и към г-жа Менда Стоянова, заяви лидерът на БСП Корнелия Нинова. Въпросите ми: Ще имат ли право фирми, които имат задължение към бюджета на България, да спонсорират партии, които управляват в момента България?; Ще имат ли право фирми, които получават обществени поръчки да спонсорират партии, които участват в управлението на страната и раздават обществените поръчки?; Трети въпрос – ще могат ли фирми регистрирани в офшорни зони да финансират партии в България?; Четвърто ще могат ли религиозни юридически лица – български и чужди да финансират български партии?; Петият ми въпрос е ще могат ли НПО – български и чужди като юридически лица с нестопанска цел да финансират български партии, попита Нинова. От отговорите ще стане ясно за какво става дума в тези предложения, добави лидерът на БСП.", "date": "2019.07.04", "title": " Нинова с 5 въпроса към подкрепящите партийно финансиране от фирми"}
{"url": "https://trud.bg/%d0%bf%d0%be%d0%b5%d0%b7%d0%b8%d1%8f%d1%82%d0%b0-%d0%b5-%d0%bd%d0%be%d0%b2%d0%be%d1%82%d0%be-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5-%d0%bd%d0%b0-%d0%b4%d1%83%d0%bd%d0%b0%d0%b2/", "text": "В края на юни в гр. Галац (Румъния) традиционно се провежда Арт фестивал, посветен на празника на река Дунав – 29 юни. Това е датата, на която е подписана Конвенцията за опазване на река Дунав. Всички държави по поречието ѝ организират множество културни, екологични, спортни и образователни събития, като идеята е да се привлече вниманието на отделните правителства и на населението към жизненоважната роля на реката за екологичното равновесие, транспорта, туризма и културното многообразие. Под мотото „Поезията – пристанището на Дунав” в гр. Галац, намиращ се почти на делтата на Дунав, се събраха поети от Румъния, България, Македония, Словакия и Чехия. България беше представена от членовете на Българския П.Е.Н.-център Петър Чухов и Анжела Димчева, които написаха стихотворения специално за празника. Техните творби бяха преведени от известните румънски писатели Мирча Дан Дута и Петер Шрагер. От 28 юни до 1 юли на две сцени в града повече от 20 поети участваха в няколко мултижанрови прояви: три вечери подред на голяма сцена в Градската градина се изявяваха детски танцови формации и фолклорни групи; двучасов концерт изнесе рок групата Mike Godoroja & Blue Spirit, проведоха се литературни дискусии, уъркшоп и лекции; по улиците течеше карнавал с персонажи от румънския фолклор. А поезията беше онази глътка словесно вглъбяване между музикалните изяви, без която няма как да се фокусира вниманието върху величието на Голямата река. От сцената звучаха и откъси от белетристични произведения, дело на съвременни румънски разказвачи. В Културен център „Долен Дунав” се откри изложба на деца, като темата отново беше свързана с многообразието на живота покрай реката; състоя се премиера на сборника с разкази на румънската писателка Стела Йорга „Малки истории за големи хора” и класически концерт за пиано (Пиро Гаки от Албания) и обой (Симона Холиарток – Румъния). Отново тук на 30 юни чуждестранните участници (Владимир Мартиновски – Македония, Владо Петрович – Словакия, Ярмила Мосова Курикова – Чехия, Анжела Димчева и Петър Чухов) изнесоха самостоятелен рецитал на родните си езици, на английски и на румънски език. Те бяха представяни с биографиите си и с по пет стихотворения от Петер Шрагер. Междукултурното общуване на творческите личности допринася не само за тяхното лично реализиране чрез преводи, но за взаимното опознаване на литератури и народи, които с векове са живели съвсем близо и са реализирали духовни мостове в името на добросъседството. Финалната вечер събра на сцената в Градската градина всички участници, като сред тях бяха и видни румънски писатели като Мирча Дан Дута, Петер Шрагер, Ади Секара, Октавиан Миклеску, Тудор Неаску, Алина Беатрис Чешка, Алина Драгомир, Стела Йорга, Флорин Дочиа, Мариус Грама, Фирита Карп, Флорин Дан Продан и др. Организатор на фестивала и негово туптящо сърце е писателката Флорина Захария (Културен център „Долен Дунав”). Заминавайки си от Галац, поетите си размениха книги с автографи и подариха свои издания на библиотеката. Ето как изгря Дунав в стиховете на нашите поети. Анжела Димчева Плащаница С каквото и да храниш тялото,  още толкова ще му трябва надежда.  Както реката без брегове,  извираща от всемира,  те учи да пееш. С каквото и да тровиш душата си,  не забравяй паметта на водата,  в чиято синя магичност  изчезва омразата. С каквото и да възпираш егото,  довери се на шепота,  с който вълните на Дунав  измиват всяко прегрешение. С каквото и да мамиш любовта,  или пред нея да коленичиш,  само бистрата изворна тишина –  край върбите на родна земя –  е достойната плащаница… Петър Чухов Късно Щом научих  от учителката по география –  която пърхаше като колибри  с вечните си копринени шалове –  че Дунав извира от планината Шварцвалд,  веднага поисках да отида там  и да пусна една мъничка лодка. Ако го бях направил, сега,  вместо да лежа върху пустия остров  на леглото като корабокрушенец,  щях да стоя щастливо на кея в Галац  и да чакам един голям параход  да мине и да ме вземе. За Голямата река: Дунав е втората по големина река в Европа. Тя и притоците й са една от най-важните речни системи в Европа. Басейнът й заема 817 000 км ², реката има 120 основни притока и много повече по-малки. Така се формира огромен водосборен басейн. Дунав преминава през 10 държави, събира води от още 9 и така свързва общо 19 държави и 81 милиона души от Германия, Австрия, Чехия, Словакия, Унгария, Словения, Хърватия, Босна и Херцеговина, Сърбия, Черна гора, Румъния, България, Молдова, Украйна, Швейцария, Италия, Полша, Македония и Албания. Река Дунав и нейните притоци са източник на живот, енергия, храна, вода, транспорт, място за отдих. Дунавските влажни зони регулират замърсяването и пречистват водите. Реките са връзка между европейските страни и обединяват различните езици, култури и истории. Те са и от голямо значение за европейската дива природа. Басейнът на река Дунав се отличава с голямо разнообразие от екосистеми и е местообитание за много животински и растителни видове.", "date": "2019.07.04", "title": " Поезията е новото пристанище на Дунав"}
{"url": "https://trud.bg/%d0%b1%d0%b0%d1%89%d0%b0-%d0%be%d1%88%d0%b0%d0%bc%d0%b0%d1%80%d0%b8-%d0%bc%d0%be%d0%bc%d1%87%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d0%bb%d0%be-%d1%86%d0%b8%d0%b3%d0%b0%d1%80%d0%b8/", "text": "Шуменец реши да предаде юмручен урок на момче, което научил, че предлагало цигари на дъщеря му, но заради неправилния метод се озова в ареста. 44-годишният К.П. бил задържан за едно денонощие и ще отговаря за проява на хулиганство, съобщават от полицията. Случката станала около 17:30 часа в сряда на ул. “Август Попов“ в Шумен. До група непълнолетни се приближил мъж и помолил едно от момчетата на 16 г. да го последва. В двор на близка кооперация му нанесъл удари с ръце и крака. „Какви са тия цигари?“, питал мъжът и ошамарил момчето. След инцидента гневният татко е задържан. Потърпевшият тийнейджър се отървал без сериозни травми. Той е син на полицейски служител.", "date": "2019.07.04", "title": " Баща ошамари момче, предлагало цигари на дъщеря му"}
{"url": "https://trud.bg/3-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%bf%d0%be%d1%87%d0%b8%d1%81%d1%82%d0%b2%d0%b0%d0%bd%d0%b5-%d0%bd%d0%b0-%d1%80%d0%b5%d1%87%d0%bd%d0%b8-%d0%ba%d0%be%d1%80%d0%b8%d1%82/", "text": "3 млн. лева отделя Столична община за почистване на речни корита и превенция на наводнения тази година. 1 млн. и 600 хил. лв от тях са от бюджета на Общината, а останалите средства се предоставят от междуведомствена комисия. Това стана ясно при проверка на почистването на коритото на р. Подгумерска, предаде  . С почистването на речните корита се създават и нови зони за отдих и разходка. Кметът Йорданка Фандъкова съобщи, че се поддържат и реките на територията на града. Предвижда се ново почистване на подземните реки, както и изграждането на дига на река Лесновска. „Тази година сме заложили почистването на общо 105 километра за цялата територия на Столичната община. Тук, в район Нови Истър, вече са почистени 9 километра. Трябва да се чисти през година – това, което ние правим, за да бъдат спокойни хората. Много важен проект, който предстои, това е проектът за почистването на река Искър, втори етап. Миналата година почистихме първите 5 километра. Очакваме да започнем и с тази важна задача – 10 километра от язовир Панчарево до летище „София“ в урбанизираната територия, тоест в града, което е наш ангажимент“.", "date": "2019.07.04", "title": " 3 млн. лева за почистване на речни корита отделя Столична община"}
{"url": "https://trud.bg/%d0%b3%d0%b0%d1%81%d1%8f%d1%82-%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%b2%d1%8a%d0%b7%d0%bd%d0%b8%d0%ba%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%b8%d0%b7%d1%80%d0%b8%d0%b3/", "text": "Огнеборци продължават да гасят по въздух и вода пожарите, предизвикани от изригването на вулкана на малкия италиански остров Стромболи, северно от Сицилия, при който загина един турист, съобщи БТА. Кметът на острова Марко Джорджани заяви пред италианската агенция АНСА днес, че около 100 души са били евакуирани от острова след мощното изригване, при което във въздуха бяха изхвърлени горещи скали и лава, предизвикали серия от пожари на земята при падането си. Жертва на падащи камъни е станал и загиналият турист, който е от Сицилия. Кметът каза, че „част от острова е покрита с тънък слой пемза (застинала пореста лава – б.р.) и изглежда като следвоенен пейзаж“. В ход са усилия за връщане към нормално всекидневие, възстановено е електроподаването на по-голямата част от острова.", "date": "2019.07.04", "title": " Гасят пожарите, възникнали след изригването на Стромболи (ВИДЕО)\t"}
{"url": "https://trud.bg/%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%b0%d0%bd%d0%b8%d1%81%d1%82%d1%8a%d0%bd-%d1%8f%d0%b4%d0%b5-5-%d0%bf%d1%8a%d1%82%d0%b8-%d0%b4%d0%bd%d0%b5%d0%b2%d0%bd%d0%be-%d0%b8-%d0%bd%d0%b5/", "text": "Актрисата Дженифър Анистън, която наскоро навърши 50, не се подлага на твърде крайни и драстични диети, за да изглежда слаба и стегната. Тя спазва много лесен и разнообразен хранителен режим, като се храни 5 пъти дневно, споделя личната й треньорка Кейти Кайлър. Освен това, красивата блондинка (както и треньорката й) не вярва в броенето на калории, а просто се старае всяко хранене да бъде пълноценно и питателно. Всеки ден на Дженифър започва с чаша топла вода с лимон, а в закуската й винаги участва авокадо, яйца или смути, богато на зеленолистни (спанак, кейл и др). След като приключи с първото хранене за деня, актрисата се отправя към фитнеса, където всеки ден тренира различен спорт или различна мускулна група. Когато се чувства по-енергична, тя набляга над силовите упражнения, а в моментите, когато няма толкова тонус, Дженифър залага на йога или тича на пътеката, но никога не пропуска тренировката. Обядът на Анистън най-често е вдъхновен от средиземноморската кухня, поради което в менюто й присъстват булгур, краставици, магданоз, мента, червен лук, сирене фета и шам фъстък. Вечерята също е лека – зеленчуци и яйца, придружени с чаша вино. Когато и да пие алкохол, тя винаги си поръчва чаша, а не бутилка, за да не съжалява на следващия ден. Колкото до другите течности, бившата съпруга на Брад Пит е превърнала в навик пиенето на вода, като винаги носи със себе си малка бутилка, която да я подсеща да се хидратира. Важно правило, което Дженифър следва, е, да пазарува веднъж седмично, като преди това планира всяко хранене и всеки снак. Така намалява шансовете да огладнее и да си купи нещо полуготово и вредно.", "date": "2019.07.04", "title": " Дженифър Анистън яде 5 пъти дневно и не брои калории"}
{"url": "https://trud.bg/%d0%b7%d0%b0%d1%87%d0%b5%d1%81%d1%82%d1%8f%d0%b2%d0%b0%d1%82-%d1%81%d0%bb%d1%83%d1%87%d0%b0%d0%b8%d1%82%d0%b5-%d0%bd%d0%b0-%d1%81%d1%82%d1%80%d1%83%d0%bf%d0%b2%d0%b0%d0%bd%d0%b5-%d0%bd%d0%b0-%d1%81/", "text": "Зачестяват случаите на струпване на строителни отпадъци след ремонти на жилища в Търговище. Само за миналия месец инспекторите от местната администрация са съставили 20 констативни протокола, след като са установили оставянето на такива отпадъци на обществени площи. С навлизането в активния ремонтен сезон случаите се увеличават, като само за един ден този месец има 4 такива нарушения, за които сигнализират и граждани.  Контрольорите само дават предписания със срок за отстраняване на проблема и все още няма глобени, тъй като хората реагират своевременно и вземат мерки за извозване на отпадъците. От Общината напомнят, че се осигурява безплатна услуга за извозване на строителни отпадъци до 1 кубик. Заявки се подават на посочените на сайта на администрацията телефони.  За транспортиране на по-големи количества отпадъци заявления се подават в Центъра за административно обслужване в Общината. Цената на услугата е 1,60 лв. на кубик за строителни отпадъци и 0,80 лв. за земни маси. От администрацията напомнят още, че има създаден ред за събиране на различните видове отпадъци, в това число едрогабаритни, електрически уреди и техника и други. За всеки от посочените видове има сключени договори с фирми, а подробната информация е на сайта на местната администрация.", "date": "2019.07.04", "title": " Зачестяват случаите на струпване на строителни отпадъци в Търговище\t"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d0%b7%d0%b0%d0%b1%d1%80%d0%b0%d0%bd%d0%b8-%d0%bd%d0%b0-%d1%81%d1%80%d1%8a%d0%b1%d1%81%d0%ba%d0%b8-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b8-%d0%bb/", "text": "Косово забрани на сръбски официални лица да навлизат на територия на страната, като причината на официална Прищина е „постоянната пропаганда и фалшиви новини“, които са били разпространявани, съобщава AFP. „Министерството на външните работи няма да позволи на никакви официални лица от Белград да посещават Косово и всички такива молби ще получават отказ, докато това отношение продължава“, се казва в съобщение на говорител на ведомството, разпространено в социалните мрежи в четвъртък. В позицията се подчертава, че тази мярка е отговор на „постоянната пропаганда и фалшивите новини, засягащи нашата страна и нашите граждани“. Освен това Белград е обвинен в опити да създаде „т.нар. хуманитарна криза в Северно Косово“, което според Прищина застрашава сръбското население, живеещо в региона. От Белград смятат, че стопроцентовите тарифи, които по-рано бяха наложени от Прищина на сръбските стоки, са довели до недостиг на храни и лекарства в населената предимно със сърби северна част на Косово. Според Прищина обаче кризата е „изфабрикувана“, тъй като регионът може без проблем да се снабдява със стоки от други части на Косово. Забраната за посещение на официални лица ще засегне всички сръбски представители, които често посещават Северно Косово, за да се срещат с местните общности.", "date": "2019.07.04", "title": " Косово забрани на сръбски официални лица да влизат в територията й"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%b4%d0%b6%d0%b8%d0%bf%d0%b0-%d0%bd%d0%b0-%d1%81%d1%82/", "text": "Тежка катастрофа между два джипа е станала на бул. Тодор Каблешков близо до кръстовището с ул. Ген. Стефан Тошев, съобщи Канал 3. По първоначални данни при инцидента е пострадало семейство с дете. То е откарано в болница. На мястото на инцидента са пристигнали екипи на полицията и спешна помощ и пожарната. За да бъдат извадени хората с детето се е наложило пожарникарите да режат ламарините. Хора от близкото заведение първи са оказали помощ на пострадалите. Движението в района е блокирано, образувало се е голямо задръстване. Причината за инцидента все още не е ясна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Тежка катастрофа между два джипа на столичен булевард\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%80%d0%be%d0%bd%d0%b0%d0%bb%d0%b4%d0%be-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d0%b0%d1%82%d0%bb%d0%b5%d1%82%d0%b8%d0%ba%d0%be/", "text": "Жоао Феликс, наследникът на Кристиано Роналдо като суперзвезда на португалския футбол, направи най-големия трансфер на лятото. Нападателят на „Бенфика“ премина в „Атлетико“ (Мадрид) срещу рекордните за лятото 126 милиона евро. Приблизително толкова е и сделката между „Челси“ и „Реал“ за Еден Азар. Феликс е само на 19 години и триумфира с титлата в Португалия. Нападателят направи впечатляващи мачове и голове в Лига Европа миналия сезон. „Манчестър Сити“ също много искаше Феликс, но в крайна сметка младокът предпочете сигурното титулярно място при Диего Симеоне. Португалецът получи и фланелката с №7, носена дълго от напускащия любимец на феновете Антоан Гризман. По света вече го сравняват с френския вундеркинд Килиън Мбапе. С трансферната си цена Феликс вече е по-скъп от всички сделки на Кристиано Роналдо. Досега петкратният кавалер на „Златната топка“ бе продаван от „Спортинг“ в „Манчестър Юнайтед“ за 17 милиона евро. След това премина в „Реал“ за 94 милиона, а най-скъпата сделка на Роналдо бе миналото лято в „Ювентус“ за 117 милиона.", "date": "2019.07.04", "title": " Новият Роналдо подписа с „Атлетико“"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b6%d0%b5%d0%bd%d0%b0%d1%82%d0%b0-%d1%83%d0%b1%d0%b8%d0%bb%d0%b0-%d1%81-%d0%bd%d0%be%d0%b6-%d0%bf%d1%80/", "text": "Марияна Пейкова,  , остава за постоянно в ареста, решиха магистратите от Апелативния съд. Според тях, всички предпоставки за взимането на най-тежката мярка за неотклонение „задържане под стража” са налице. Марияна и Йордан са били заедно от 16 години, но нямат сключен брак. Стана ясно, че по време на съжителството си дори са станали родители, но детето е дадено за осиновяване заради проблемите им с алкохола. Според държавното обвинение, скандалът в нощта на убийството е бил неописуем. Марияна крещяла и чупела бутилки. Защитата й поиска домашен арест заради това, че жената не е добре здравословно. Обвиняемата изрази съжаление, като обясни, че е била пияна и нищо не е помнела. По думите й, тя дори не е знаела, че Йордан е умрял. „Искам домашен арест“, заключи Пейкова. Апелативен съд-Пловдив обаче я остави за постоянно в ареста до старта на делото. Решението е окончателно. Марияна Пейкова е обвинена в убийството на мъжа, с когото живеела. То беше извършено преди 10 дни. За подобно престъпление законът предвижда наказание от 10 до 20 години лишаване от свобода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Оставиха в ареста жената, убила с нож приятеля си в Пловдив"}
{"url": "https://trud.bg/%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%be%d1%82%d0%b2%d0%be%d1%80%d0%b8-%d1%83%d1%87%d0%b8%d0%bb%d0%b8/", "text": "„Училище за грим“ отвори врати в Онкоболницата във Варна. Инициативата е част от програмата за психосоциална подкрепа в общинското здравно заведение и е насочена към болните от рак жени. Много от тях се подлагат на химиотерапия, от която окапват косата, веждите и миглите. С лек дневен грим тези негативи могат да се тушират успешно, показа нагледно в рамките на първия урок професионалният гримьор Илияна Начкова. Тя сама предложила безплатно да води курсовете за пациентки и да ги разкрасява. „Това е нещо ценно. Имам много ангажименти и е важно да изглеждам добре. Времето, прекарано при гримьорката ми послужи за релакс“, каза първата клиентка на Начкова, която в момента преминава курс на химиотерапия. Интересът към уроците е много голям, затова те ще се провеждат 4 пъти месечно от 10 до 12 ч, като желаещите безплатен грим дами трябва да си запишат час при клиничния психолог Гергана Иванова на тел. 0899707394, уточниха от болницата. Освен разкрасяване, жените ще получават и ценни съвети как да подобрят тена на кожата около очите, когато е засегнат от медикаментозното лечение, как да поддържат веждите и миглите и каква козметика да ползват. Следващите уроци са на 18 и 31 юли в болницата в кв. „Аспарухово“ и на 27 юли – в диагностичния блок, а през най-отпускарския месец занятия ще има на 7, 14,21 и 31 август.", "date": "2019.07.04", "title": " Онкоболницата във Варна отвори „Училище за грим“\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%b7%d0%b0%d0%ba%d1%80%d0%b8%d0%b2%d0%b0%d1%82-%d0%be/", "text": "Основен проблем е недостигът на персонал и средства Отделения в болниците в Северозападна България няма да бъдат закривани. Вместо това ще започнат действия по стабилизирането на лечебните заведения във Видин, Враца и Монтана. Това стана ясно след среща между ръководствата на болниците и Министерството на здравеопазването. В момента трите лечебници имат финансови затруднения и страдат от недостиг на медицински персонал. По време на срещата е била анализирана дейността на всяко едно от отделенията в болниците. Във Враца няма да се закриват звена, дори се предвижда откриването на две нови – по инвазивна кардиология и по съдова хирургия. Целта е по-комплексно обслужване на населението и увеличаване на приходите. Здравният министър Кирли Ананиев посочи, че се водят интензивни разговори с всички банки в страната, за да може да се рефинансират задълженията на лечебното заведение. В момента почти целият приход на врачанската болница е под запор от кредитори и затова се бавят възнагражденията на медицинския персонал. Във видинската болница пък основен проблем е недостигът на кадри. За последната година финансовото състояние на лечебното заведение е стабилизирано, няма просрочени задължения и редовно се изплащат заплатите на медицинските специалисти. Ще се търси начин за подсилване и мотивиране на медицинския персонал, за да може да се извършва по-голям обем дейност и да се генерират повече приходи. Без просрочени задължения и дори с положителен резултат работи лечебното заведение в Монтана. В него не се предвиждат структурни промени, тъй като няма сериозни проблеми и с необходимия медицински персонал. Ръководството е планирало сега и увеличение на възнагражденията. Министър Ананиев посочи, че в момента Министерството на здравеопазването, НЗОК и Българският лекарски съюз активно работят по финализиране на новите медицински стандарти, новите алгоритми на клиничните пътеки, като успоредно с това се прави и анализ на ефекта от предвидените промени в наредбата за специализациите. По думите му всичко това ще окаже положителен ефект върху работата на областните болници не само в Северозападна България, но и в цялата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Стабилизират болниците в Северозапада\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81-%d1%82%d1%80%d0%be%d1%84%d0%b5%d0%b9-%d0%bd%d0%b0-%d0%bf%d1%80%d0%b0%d0%b7%d0%b5%d0%bd-%d1%81%d1%82%d0%b0%d0%b4%d0%b8/", "text": "Мачът за Суперкупата на България между „Лудогорец“ и „Локомотив“ (Пд) се игра пред почти празен стадион. Дори пламенните фенове на „смърфовете“ не дойдоха до националната арена „Васил Левски“, за да видят загубата на тима си с 0:2. Преди месец и половина 15 000 от тях триумфираха с Купата на България на същия стадион срещу градския съперник „Ботев“. Сега мачът за Суперкупата видяха малко повече от 1000 души.  „Лудогорец“ настигна ЦСКА по успехи в мачовете за този трофей. Двата отбора имат по 4, като тези на Разград са само от последните 8 години, от когато тимът влезе в Първа професионална лига. Новото попълнение на „Лудогорец“ Мавис Чивота направи впечатляващ дебют и откри още в третата минута -1:0. В добавеното време Джоди Лукоки вкара и втория гол.  „Рядко се създават толкова положения срещу тях – гневеше се Димитър Илиев, капитанът на „Локомотив“. – Заслужавахме да стигнем поне до продължения.“  Кирил Домусчиев, собственикът на „Лудогорец“, определи мача като контрола, в която е имало малко повече заряд. Треньорът Стойчо Стоев пък беше доволен от атаката, но не и от грешките в защитата. Мачът за Суперкупата бе основна репетиция за „Лудогорец“ преди гостуването на „Ференцварош“ в първия предварителен кръг на Шампионската лига в сряда.", "date": "2019.07.04", "title": " “Лудогорец“ с трофей на празен стадион"}
{"url": "https://trud.bg/%d0%b7%d0%bb%d0%b0%d1%82%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%b8%d0%b4%d0%b2%d0%b0-%d0%ba%d0%b0%d1%82%d0%be-%d1%81%d1%8a%d0%b4%d0%b8%d1%8f/", "text": "Грации от 22 страни се състезават Световната и европейска шампионка и бронзова медалистка от олимпиадата в Рио де Жанейро 2016 Християна Тодорова ще бъде съдия на турнира по художествена гимнастика „Царица Маргарита“ във Варна. Край морето звездата на родния спорт ще оценява ансамбъла на България, който от 19 до 21 юли ще участва на Първия световен младежки шампионат в Москва. Християна ще бъде българската съдийка и на първенството в руската столица. Състезателки от 22 държави ще се представят на турнира по художествена гимнастика „Царица Маргарита“ във Варна. 27-то издание на проявата ще се проведе от 6 до 7 юли в зала „Конгресна“ на Двореца на културата и спорта.Цар Симеон и Царица Маргарита са VIP гости на състезанието на гимнастичките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Златно момиче идва като съдия"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b2%d1%8a%d1%80%d1%85/", "text": "Министър-председателят Бойко Борисов ще участва в Срещата на върха на инициативата „Берлински процес“ в Познан на 5 юли. На нея държавните и правителствените ръководители на страните ще обсъдят постиженията и предизвикателствата пред страните от региона на Западните Балкани, съобщиха от пресцентъра на Министерски съвет. Основен акцент в разговорите на лидерите на страните, ангажирани в инициативата, ще бъде засилване на регионалното сътрудничество с цел постигане на свързаността в секторите на транспорта, енергетиката, търговията, цифровизацията, инвестициите между страните от региона на Западните Балкани и укрепването на добросъседските отношения. Берлинският процес бе иницииран от Германия за насърчаване на регионалното сътрудничество на Западните Балкани и в подкрепа на политиката на разширяване на ЕС. Първата Среща на върха се състоя на 28 август 2014 г. в Берлин. Следват срещи на високо равнище във Виена през 2015 г., Париж през 2016 г., Триест през 2017 г. и Лондон през 2018 г. Участници в процеса са страните от Западните Балкани – Сърбия, Република Северна Македония, Босна и Херцеговина, Черна гора, Косово и Албания, и държави членки на ЕС – Полша, Великобритания, Германия, Франция, Австрия, Италия, България, Хърватия и Словения. За първи път България е поканена да участва в Берлинския процес на Срещата на върха в Триест през 2017 г. Страната ни е желан партньор с оглед на активната работа в региона и постигнатите резултати по време на Българското председателство на Съвета на ЕС през 2018 г., като основен приоритет бяха именно страните от Западните Балкани.", "date": "2019.07.04", "title": " Премиерът ще участва в Срещата на върха на инициативата „Берлински процес“ в Познан"}
{"url": "https://trud.bg/%d0%bf%d1%80%d0%be%d0%b4%d1%83%d1%86%d0%b5%d0%bd%d1%82%d1%8a%d1%82-%d0%bd%d0%be%d0%b0-%d1%85%d0%be%d1%83%d0%bb%d0%b8-%d0%bb%d0%b5%d0%b3%d0%b8%d0%be%d0%bd-%d0%b5-%d0%b7%d0%b0-%d1%81/", "text": "Ноа Хоули е създател, изпълнителен продуцент, сценарист на сериала „Легион“. Трети и последен сезон на хипнотизиращата поредица е премиера по FOX в България на 08.07. от 23 часа. Интервюто с Хоули е предоставено специално на „Труд“ от  FOX.   R&D) ята", "date": "2019.07.04", "title": " Продуцентът Ноа Хоули: „Легион“ е за сблъсъка между света на детето и този на възрастните"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b7%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b8%d0%b7%d0%bd%d0%b0%d1%81/", "text": "Специализираният наказателен съд одобри споразумение и призна за виновни Б.Х. и А.Д. за участие в престъпен сговор и за държане на огнестрелни оръжия в големи размери. На Б.Х. е наложено наказание 3 години „лишаване от свобода“, а на А.Д. – 2 години „лишаване от свобода“, които да бъдат изтърпени при първоначален общ режим в затвор. Двамата осъдени бяха задържани на 4 декември 2018 година в района на Стара Загора по разследване, ръководено от Специализираната прокуратура.  . В хода на разследването бе установено, че оръжията, предмет на престъпната дейност на двете осъдени лица, са произведени в завод „Арсенал“- гр. Казанлък. Б.Х. и А.Д. незаконно продавали оръжие – автомати „Калашников“ и пистолети „Макаров“ със заглушители на цена от по 1400 евро. Установено е, че те имали възможност да доставят голямо количество автомати, които били използвани от българските спецчасти. С цел конспиративност, осъдените избягвали комуникацията по телефон, а всяка следваща среща между членове в престъпното сдружение се договаряло на предшестващата такава. Престъпната дейност е неутрализирана със съдействието на служител на МВР, който се е представил за клиент и е успял да закупи автомати „Калашников“ и пистолети „Макаров“ със заглушител. От назначените по досъдебното производство балистични експертизи е установено, че всички оръжия са годни за употреба по предназначение. Наложените ефективни присъди незабавно са приведени в изпълнение от прокурор при Специализираната прокуратура и осъдените изтърпяват наказанията си в затвора гр. София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Осъдиха двама души за незаконно изнасяне на оръжия от завод „Арсенал“"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d0%be%d0%b1%d0%b8%d1%82%d0%b0%d0%b2%d0%b0%d1%82-%d1%81%d1%80%d0%b5%d0%b4%d0%bd%d0%be-%d0%bf%d0%be-28-%d0%ba%d0%b2-%d0%bc/", "text": "Жителите на област Шумен обитават средно всеки по 27,7 кв.м. На малко повече жилищна площ се ширят в страната – средно по 31,4 кв.м. на човек. Това сочат данните на местното статистическо бюро за миналата година. Точно 89 000 апартаменти и къщи са изброени в региона, увеличили са се с 40 спрямо предходната година. Преобладават жилищата с две и три стаи – 61,2%. Четиристайните са 20,7%, а едностайните жилища – 8,9%. От всички жилища в област Шумен 72,2% са електрифицирани, имат водопровод и канализация. При останалите липсва по някоя „екстра“. Най-висок е относителният дял на жилищните сгради, построени в периода 1946 – 1960 г. – 25,2%, а най-нисък на тези, изградени от началото на 2011 г. – 0,3%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Шуменци обитават средно по 28 кв.м."}
{"url": "https://trud.bg/%d0%b4-%d1%80-%d0%b8%d0%b2%d0%b5%d1%82-%d1%80%d0%b0%d0%b9%d1%87%d0%b5%d0%b2%d0%b0-%d0%bd%d0%be%d1%80%d0%bc%d0%b0%d0%bb%d0%bd%d0%be%d1%82%d0%be-%d1%80%d0%b0%d0%b6%d0%b4%d0%b0%d0%bd%d0%b5-%d0%b5-%d0%bf/", "text": "„Повечето от жените не са наясно с начина и процеса на раждане – казва д-р Ивет Райчева, специалист акушер-гинеколог от Майчин дом с над 30-годишна практика. – Информират се от интернет и нямат реална представа за родовия процес. Когато ги попитаме защо предпочитат секцио, признават, че не искат да ги боли. Всъщност след цезарово сечение боли много повече, отколкото при нормално раждане, което става с упойка.“  Има ситуации, при които започва нормално раждане, но главичката на бебето се завърта неправилно, което налага секцио, но това са специални случаи. Друг момент е, когато бебето е със завита пъпна връв (случва се при всяко второ раждане). Проблем е, ако тя е затегната и то започне да страда. Това се вижда на мониторите и тогава се преминава на вариант цезарово сечение. Решението за раждане с цезарово сечение е важно да се обмисли и вземе от лекар, а не от родилката, подчертава д-р Райчева. Нормалното раждане винаги е за предпочитане. Има  случаи и заболявания, когато се налага цезарово сечение – например луксации на таза на майката, когато той е изкривен или счупен. То се прилага и при родилки с диабет, чиито бебета са по-едри или когато има опасност да загинат в последните седмици. Това е най-сериозната причина да се избере този тип раждане. При тежки изменения на очите, когато е направена лазерна корекция, не винаги е задължително да се ражда с цезарово сечение, но е важно да се подпомогне периодът на изгонването на плода, което става с вакуум или форцепс. Бременните не са наясно кога започва самото раждане и кога свършва. Много жени споделят, че са раждали 36 часа, но това е заблуда. Повече от 4-5 часа не се ражда. Ако е пукнат околоплодният мехур и те нямат болки, обикновено акушерите изчакват, докато се създадат условия за нормално раждане. Бъдещите майки, които са преместени в  родилна зала, си мислят, че раждането е започнало, но това не е така. Когато започнат силните болки, до раждането минават 4-5 часа, но то не свършва с появата на бебето. Процесът приключва с изхвърлянето на плацентата, после има оглед на меките родови пътища и други процедури. „Добре е жените да са търпеливи и спокойни, когато настъпи моментът да родят. Щом видят, че друга жена ражда, им се иска да родят по-бързо. Изнервят се и се налага да ги успокояваме, че моментът още не е дошъл – споделя опит акушер-гинекологът. – Притесняват се и от виковете на другите родилки, което натоварва психиката им. Важно е да се изчака до точното време, за да се включим и ние, иначе ходът на раждането неминуемо се влошава и те стигат до секцио.“ Бъдещите майки се оплакват, че много ги боли, в същото време се страхуват да си сложат упойка. При нормалното раждане упойката помага на майката да се чувства по-комфортно. Щом започнат напъните, тя спира да действа. Тя е по желание и не се заплаща от НОЗК. Жените трябва да са наясно, че няма раждане без болки, напомня д-р Райчева. При секцио пак се слага упойка – в гърба, но тогава бременните като че ли не се притесняват. При секцио бебето се изважда изведнъж от корема на майката, което е стрес за него. При нормалното раждане, докато се придвижва по родовия канал, то постепенно се адаптира. Това е важно и за по-нататъшното му развитие. Установено е, че няма разлика в оцеляването на недоносените бебета, родени нормално, и тези със секцио. При нормално раждане недоносените по-добре се адаптират. Всички жени смятат, че ако бебетата са недоносени, трябва да се направи секцио, което не е така. Секциото трае различно, ако е за първи път – продължава 45-50 минути. Второто е по-продължително, защото са възможни сраствания. След секцио са необходими поне 20 дни на жената, за да се възстанови, докато при нормалното раждане тя още на другия ден може да се движи. При секциото няма рискове за бебето, по-вероятни са за майката. Цезаровото сечение е коремна операция и зависи как ще заздравее раната. При нея се нарушава херметичността на корема, който е затворен орган. Възможни са различни усложнения, например сраствания. При следващо раждане може да се наложи отново цезарово сечение, макар че не винаги се случва. Причината е, че се получава леко отваряне на мястото, където е била срязана матката при предишното раждане, което нарушава целостта й и бременността се държи само на околоплодния мехур. Възможни са тромбози и белодробни емболии, които могат да се получат при всяка операция. По-често се получават сепсиси и инфекции след цезарово сечение, отколкото при нормално раждане. Има тендеция жените да раждат в по-зряла възраст, което малко затруднява нормалното раждане. Обикновено след 40-те се прилага цезарово сечение. На тази възраст жените са по-плашливи, имат и изменения в органите. „Имам много пациентки, опитали и нормално раждане, и със секцио. Всички са категорични, че нормалното не може да се сравнява със секциото и винаги биха избрали първото“, споделя д-р Райчева. Някои жени смятат, че след нормално раждане ще им се наруши сексуалният живот. Това няма как да се случи – той по-скоро е свързан с мозъка и идва от възприятията, от взаимоотношенията между мъжа и жената, категорична е д-р Ивет Райчева. Секс може да се прави след 45-ия ден от раждането, независимо как е станало то. Някои започват сексуалния си живот и по-рано. След раждането влагалището се възстановява както е било, дори и след хирургична интервенция заради тежки разкъсвания. Женската физиология позволява бързо регенериране.", "date": "2019.07.04", "title": " Д-р Ивет Райчева: Нормалното раждане е по-добро за бебето и родилката\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b0%d0%b7%d1%80%d0%b5%d1%88%d0%b8-%d0%b4%d0%b0%d1%80%d0%b5%d0%bd%d0%b8%d1%8f-%d0%b7%d0%b0-%d0%bf%d0%b0%d1%80%d1%82%d0%b8/", "text": "Народното събрание разреши политическите партии да получават дарения от физически и юридически лица без лимит. Текстът бе заложен в преходните и заключителни разпоредби на Закона за държавния бюджет за 2019 г., с които се изменят Законът за политическите партии, Изборният кодекс и законите за държавната и за общинската собственост. Депутатите въведоха изисквания за юридическите лица, които могат да финансират партиите под формата на дарение. Съгласно текстовете те не могат да бъдат с просрочени публични задължения или да са регистрирани в юрисдикции с преференциален данъчен режим. Даренията ще се вписват в публичния регистър, воден от всяка партия на нейния сайт. Когато са предназначени за предизборна кампания, както досега ще бъдат придружени от декларация за произход на средствата, ако са над една минимална работна заплата. Декларациите се публикуват в Единния публичен регистър на Сметната палата. Депутатите задължиха общините да предоставят безвъзмездно офиси на политическите формации, като заплащат само експлотационните разходи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Парламентът разреши дарения за партиите от фирми\t"}
{"url": "https://trud.bg/680-%d0%b4%d0%ba%d0%b0-%d0%bf%d0%b0%d1%81%d0%b8%d1%89%d0%b0-%d0%be%d1%82%d0%b4%d0%b0%d0%b2%d0%b0%d1%82-%d0%bf%d0%be%d0%b4-%d0%bd%d0%b0%d0%b5%d0%bc-%d0%b2-%d1%82%d1%8a%d1%80%d0%b3%d0%be%d0%b2%d0%b8/", "text": "680 дка пасища, в землищата на 15 села, ще отдаде под наем  общинската администрация в Търговище. Търгът с тайно наддаване е насрочен за 30 юли, като земите ще се наемат за една стопанска година. Най-много пасища се отдават в село Кошничари, където са предвидени общо 119 дка. В Надарево са обявени 100 дка в 3 имота, а в Ловец – 90 дка на 2 места, уточняват от Общината. Пазарните цени за дка започват от 5 лв. и стигат до 13 лв. за дка, според категорията на земята. Най-скъпи са имотите от  трета категория в селата Острец, Надарево, Мировец. От общинското кметство съобщават, че документи за участие в търга, както и депозит, се внасят до 23 юли. Подробните условия и изисквания към участниците са публикувани на уебсайта на администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " 680 дка пасища отдават под наем в Търговищко"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b8%d1%82%d0%b5-%d0%bf%d1%80%d0%be%d1%86%d0%b5%d0%b4%d1%83%d1%80%d0%b8-%d0%bd%d0%b0-%d0%b5/", "text": "Броят на новообразуваните наказателни процедури от Европейската комисия срещу България намалява през миналата година, показва годишният доклад за прилагането на европейското законодателство, представен днес. Миналата година срещу нашата страна са били открити 18 нови процедури и това е най-малкият брой от 2014 г. насам. За сравнение през 2014 г. са били открити 41 процедури, през 2015 г. – 20, през 2016 г. – 27 и през 2017 г. – 26, показват данните. Миналата година срещу България е имало 60 неприключили процедури, половината от които са били за бавно въвеждане на европейското право в националните закони. От новооткритите процедури срещу нашата страна най-много (по четири) са свързани с данъчното облагане и митниците, и с миграцията и вътрешните работи. По три процедури има в областите на вътрешния пазар, промишлеността, предприемачеството; на правосъдието и потребителите; на здравеопазването и безопасността на храните. По две са процедурите в областите на превозите, далекосъобщенията, околната среда, финансовата стабилност и финансовите услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Броят на наказателните процедури на ЕК, открити срещу България, е намалял през 2018 г."}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d1%83%d0%b1%d0%b8%d1%82%d0%be%d1%82%d0%be-%d0%b4%d0%b5%d1%82%d0%b5-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be%d0%bb%d1%8f/", "text": "Детето ми вече го няма, той го уби, хвърли го от моста. А аз избягах от него, защото не издържах. Той ме заплаши, че ако ни намери ще убие мен и детето. Виновна съм, че не взех най-ценното си нещо – детето. То стана изкупителна жертва на този садист. Това каза през сълзи Поля Христова, майка на  . Тя поиска най-тежкото наказание за приятеля си – доживотен затвор без право на замяна. Поля Христова призна, че е трябвало да сезира органите на реда за системно домашно насилие. „Убиец. Изрод. Трябва да изгние в затвора. Той не е спирал да ме малтретира. Постоянно ме тормозеше сексуално. По време на секс ме бие и удря с юмрук по главата. Удря ме по гърба. Това е ужас. Ад. Осем години – ад. Идва уикенд – ад”, разказа Поля Христова. Окръжният съд остави в ареста бащата на детето. Той е отказал да обжалва присъдата си. 31-годишният мъж влезе в съдебната зала мълчаливо, като криеше лицето си. Той не оспори искането на прокуратурата за най-тежката мярка – постоянен арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Майката на убитото дете в Габрово Поля Христова:  Виновна съм, че се спасих и не взех най-ценното нещо в живота ми"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b0%d1%88%d0%b8%d1%82%d0%b5-%d1%81%d0%bf%d0%b5%d1%86%d0%b8%d0%b0%d0%bb/", "text": "Нашите Специални сили са на много високо ниво. Това каза министърът на отбраната Красимир Каракачанов днес, 4 юли, след като наблюдава демонстрация на бойни способности от формирования от 68-ма бригада „Специални сили“ на Специализирания учебен център „Црънча“, съобщиха от Министерството на отбраната. След успешното приключване на действията министърът на отбраната Красимир Каракачанов поздрави участниците и подчерта: „Те са професионалисти, добре тренирани, добре ръководени, разполагат с модерна техника. Необходимо е да има отношение и от страна на военното и цивилното ръководство към Силите за специални операции и аз съм сигурен, че тези момчета никога няма да посрамят България“. На въпрос на журналисти за бъдещето на полигона край пазарджишкото село Црънча, където тренират Специалните сили, министърът на отбраната Красимир Каракачанов заяви: „Докато аз съм министър този полигон ще съществува“. По думите му полигонът функционира от 1955 г. Нямат основания твърденията, че с дейността му се замърсява околната среда и има опасност за жителите на селото. „Не съм станал министър на отбраната, за да развалям, да събарям и да закривам. Имам за цел да възраждаме Българската армия, да я правим по-боеспособна и да я развиваме“, каза още министърът на отбраната Красимир Каракачанов. След приетото правителствено решение отпреди 2 години за отпускане на три милиона лева за подобряване на условията на полигона предстои да бъдат изградени столова и спални помещения.“Искаме модерна армия, необходимо е да погледнем малко по-модерно на нуждите на армията. Това е моята философия“, каза още министърът на отбраната Красимир Каракачанов. Командирът на Специалните сили бригаден генерал Явор Матеев изрази удовлетворение от показаното на днешния ден в рамките на учението за сертифициране на тактическа група за специални операции. „Работим постоянно с чужди партньори и аз съм убеден, че българските Специални сили по нищо не отстъпват на най-добрите. Нито като физическа и психологическа подготовка, нито като изпълнение на задачите“, каза още той. Оценка на подготовката и на способностите на тактическата група за специални операции ще даде комисия, назначена от Щаба на отбраната. Учението наблюдават и офицери от Полша, под чието командване ще бъде тактическата група от 1 януари следващата година. В продължение на седмица военнослужещите отработват редица дневни и нощни действия в различни местности. На деня за демонстрация на способности на СУЦ „Црънча“ присъстваха още представители на местната и централната власт, народни представители, висши военни и др. По-късно през деня министърът на отбраната Красимир Каракачанов откри бюст-паметник на княз Алексей Церетелев в едноименното пловдивско село Церетелево. Събитието е посветено на 140 години от установяването на руско-български дипломатически отношения. Поднесени бяха венци от министъра на отбрана Красимир Каракачанов и началника на отбраната генерал Андрей Боцев.  В тържествената церемония в селото участваха военнослужещи от Силите за Специални операции. Присъстваха посланиците на Руската федерация, Беларус, Армения и Казахстан, представители на местната власт и др. Княз Алексей Николаевич Церетелев е роден през 1848 г. В Грузия. Произхожда от виден просветителски род. След края на Априлското въстание от 1876 г. е включен в дипломатическа комисия, която разследва турските зверства в българските земи. Своята дейност в полза на възстановяване на българската държавност започва още преди Освобождението и се проявява като страстен застъпник на българската национална кауза. Бюстът на княз Церетелев е изработен от неговия потомък световноизвестния скулптор и художник Зураб Церетели. Паметникът беше осветен от Негово Високопреосвещенство Пловдивския митрополит Николай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Красимир Каракачанов: Нашите Специални сили са на много високо ниво"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2-%d0%ba%d0%be%d0%b8-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b8-%d0%ba%d0%be%d0%bc%d0%b8%d1%81%d0%b8%d0%b8-%d1%89%d0%b5-%d1%80/", "text": "Европейският парламент гласува вчера разпределението на евродепутатите в парламентарните комисии. В следващите пет години в ЕП ще работят 20 комисии и две подкомисии. Предстои всяка парламентарна комисия да определи свой председател. Българските евродепутати  . Ето как: Комисия по външни работи: Александър Йорданов (ГЕРБ/ЕНП), Илхан Кючюк (ДПС/ОЕ) и Сергей Станишев (БСП/СД) Комисия по култура и образование: Асим Адемов (ГЕРБ/ЕНП) и Андрей Слабаков (ВМРО/ЕКР) Комисия по заетост и социални въпроси: Атидже Алиева-Вели (ДПС/ОЕ) и Радан Кънев (ДСБ/ЕНП) Комисия по правни въпроси: Ангел Джамбазки (ВМРО/ЕКР) Комисия по вътрешния пазар и защита на потребителите: Андрей Ковачев (ГЕРБ/ЕНП) Комисия по регионално развитие: Андрей Новаков (ГЕРБ/ЕНП) и Цветелина Пенкова (БСП/СД) Комисия по промишленост, изследвания и енергетика: Иво Христов (БСП/СД), Искра Михайлова (ДПС/ОЕ) и Ева Майдел (ГЕРБ/ЕНП) Комисия по граждански свободи, правосъдие и вътрешни работи: Елена Йончева (БСП/СД) и Емил Радев (ГЕРБ/ЕНП) Комисия по транспорт и туризъм: Петър Витанов (БСП/СД) Комисия по бюджетен контрол: Цветелина Пенкова (БСП/СД) Комисия по петиции: Емил Радев (ГЕРБ/ЕНП) Подкомисия по сигурност и отбрана: Елена Йончева (БСП/СД) АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Вижте в кои парламентарни комисии ще работят българските евродепутати"}
{"url": "https://trud.bg/%d1%82%d1%8a%d0%bc%d0%bd%d0%be%d0%ba%d0%be%d0%b6%d0%b0-%d0%b0%d0%ba%d1%82%d1%80%d0%b8%d1%81%d0%b0-%d1%89%d0%b5-%d0%b8%d0%b7%d0%b8%d0%b3%d1%80%d0%b0%d0%b5-%d0%bc%d0%b0%d0%bb%d0%ba%d0%b0%d1%82%d0%b0/", "text": "„Холи Бейли е избрана за ролята на малката русалка в предстоящия римейк“, обявиха от Disney в Twitter акуанта си. Новината, че тъмнокожа актриса ще изиграе един от най-популярните детски образи в киното, предизвика смесени реакции. 19-годишната Бейли е R&B певица, част от групата Chloe x Halle, отличена с наградата Грами за най-добър изпълнител за 2019-та. Самата Холи написа в своя Twitter профил, че да изиграе Малката русалка, за нея е сбъдната мечта. Някои потребители в мрежата се пошегуваха, предлагайки Идрис Елба да получи ролята на цар Тритон, бащата на Малката русалка. Това не е първият случай, когато от Disney възлагат роля в римейк на цветнокож актьор. В началото на годината, Уил Смит бе избран за Духът от лампата в игралния „Аладин“, но отнесе редица подигравки по свой адрес. Тогава той коментира, че като цяло е трудно да изиграе образ, смятан за класика в киното. Друга класика – „Черният Орфей“ от 1959 година, адаптация на древногръцката легенда за Орфей и Евредика, също е пример за филм, провокирал критика заради избора на цветнокож за главната роля. За разлика от своите колеги, Хали не обръща внимание на негативните коментари, а се радва на подкрепата на феновете си.", "date": "2019.07.04", "title": " Тъмнокожа актриса ще изиграе Малката русалка\t"}
{"url": "https://trud.bg/92-%d0%bc%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%be%d1%82-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0%d1%82%d0%b0-%d0%b4%d0%b8%d1%80%d0%b5%d0%ba%d1%86%d0%b8/", "text": "Директорът на ОДМВР – Велико Търново старши комисар Димитър Машов и директорът на РД „ПБЗН“ комисар Красимир Кръстев са наградени от министъра на вътрешните работи Младен Маринов с почетен знак II степен за постигнати трайни резултати и проявен професионализъм в работата. Наградите ще бъдат връчени тази вечер на тържествена церемония във Военен клуб – София. С парична награда от по 100 лв. от Министъра на вътрешните работи са наградени трима служители, с „писмена похвала“ от директора на ОДМВР – В. Търново ст. комисар Димитър Машов са наградени 43-ма служители, с „писмена похвала“от заместник-директора на ОДМВР- В. Търново комисар Христо Христов – 33-ма служители и 11служители имат „писмена похвала“ от началник отдел „Охранителна полиция“  комисар Стефан Николов.  Награди получиха и участниците в традиционните турнири по футбол на малки врати и по стрелба с пистолет „Макаров“. Първото място и купата на директора в турнира по футбол спечели отборът на РД „ПБЗН“ – В. Търново, на второ място се класира отборът на РУ – Свищов и третото място остана за РУ – В. Търново. В състезанието по стрелба първо място в отборното класиране спечели оборът на звено „Специализирани полицейски сили“, второто място зае РУ – В. Търново и третото място остана за РУ – Елена. В индивидуалната класиране поведе Йордан Йорданов – РУ – Свищов, след него се наредиха Венелин Русев, „СПС“ и Тодор Пенев, сектор „Противодействие на криминалната престъпност“ при ОДМВР – В. Търново.  Единствената дама, участвала в надпреварата и демонстрирала точен мерник е Зина Иванова от  Базова научно-техническа лаборатория. Представена бе изложба на огнестрелни и хладни оръжия, които са били на въоръжение в българската полиция от Освобождението до 1944 г. и съвременни. Изложбата бе подготвена със съдействието на Регионален исторически музей – В. Търново. Свещеноиконом Славчо Иванов отслужи водосвет за здравето на всички служители и освети новите автомобили на Областната дирекция. Комисар Христов раздаде ключовете за новите возила. Демонстрации на полицейска техника и със служебно куче бяха направени пред малчугани от детски заведения в цялата област. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " 92-ма служители от полицейската дирекция в Търново с награди за високи професионални резултати\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0-%d1%80%d0%b0%d0%b7%d0%b1%d0%b8%d1%82/", "text": "Две фабрики за нелегално производство на цигари бяха открити в пловдивските села Ръжево Конаре и Труд. Задържани са 12 души и се издирват още трима. Разследва се връзка с разбитата фабрика за цигари в Карнобат през м. г., защото и в двата случая се появяват едни и същи лица. Това съобщи зам.-главният прокурор Иван Гешев. „Щетите за бюджета за 15 млн. лв. на месец – толкова, колкото искат полицаите за нощния труд“, заяви премиерът Бойко Борисов, който дойде да види производствената база в Труд. Двете фабрики са свързани – в Ръжево Конаре се нарязвал и овлажнявал тютюнът, а в Труд се произвеждали цигарите. В Ръжево Конаре имало хитро измислена система за бягство – специална тръба под земята, която е извеждала извън сградата. „Със скейтборд“, обясни Бойко Борисов. Тръбата обаче не издържала на тежестта на земната маса и била затрупана, добави главният секретар на МВР Ивайло Иванов. Цигарите са марки „Мурати“ и „Роял“ с надписи на гръцки, което означава, че може да са били изнасяни за гръцкия пазар, но може и са били за продажба у нас, но маскирани като произведени в Гърция. „От вчера говоря за контрабандата на цигари, а не говоря, без да знам. Знаехме, че някъде има подобна фабрика, и тази сутрин с Гешев се чухме десетина пъти. Намериха първата фабрика в Ръжево Конаре, ама не беше това, за което си мислехме. Малко се поскарах и откриха и втората, голямата“, каза още Борисов. По предварителни данни поточните линии са били с капацитет 200 мастербокса на ден, или 6000 мастербокса на месец, обясни Иван Гешев. Цигарите са с много добро качество В момента на акцията е заловен и влекач, натоварен с готова продукция. Работниците са живеели в спални към цеховете, имали са кухни и дори фитнес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Разбиха фабрики за нелегални цигари в Ръжево Конаре и Труд\t"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b0-%d0%bd%d0%b0-%d0%b1%d0%b8%d0%b7%d0%bd%d0%b5/", "text": "Министърът на енергетиката препоръча на бизнеса да купува ток на базата на двустранни договори. „Това им гарантира една предвидимост по отношение на разходите за електрическа енергия и по-голяма устойчивост във връзка с производството, което те осъществяват“, каза Теменужка Петкова пред журналисти в парламента. По думите й платформата „Ден напред“ е създадена да удовлетворява потребностите от електрическа енергия само по отношение на определени флуктуации – ако в определен момент някой има необходимост от допълнително количество енергия, да се излезе на тази платформа и да се закупи оттам. По отношение на голямата разлика в цените на енергийната борса през последните дни Теменужка Петкова отбеляза, че държавата спазва стриктно нормите, които са разписани в Закона за енергетиката. Тя припомни, че след промените в закона от минатата година цялото количество електрическа енергия от всички производители на ток се търгуват само на Българската независима енергийна борса /БНЕБ/. Освен това предприятията от държавната енергетика осигуряват приблизително 60 процента от търгуваната електрическа енергия на борсата. Останалите 40 процента се осигуряват от други производители и търговци на електрическа енергия. „Това, което се получи като флуктуации в рамките на тези първи няколко дни на месец юли, компетентен орган е Комисията за енергийно и водно регулиране“, добави министър Петкова. Според енергийния министър БНЕБ работи, както всяка една друга борса в Европа. „Това е пазарът. Знаете, той има две страни – търсене и предлагане“, допълни Теменужка Петкова. Тя смята, че големите разлики в цената на БНЕБ не са изключения и не са драматични. Според нея проблемът е само за тези предприятия, които не са успели да си закупят електрическа енергия на базата на двустранни договори, затова те са купили чрез платформата „Ден напред“. „Ако има някакво напрежение по отношение на цената, трябва да е ясно, че тя се отнася единствено и само за платформа „Ден напред“, заяви Теменужка Петкова. Тя уточни, че има още две платформи на борсата – за двустранна търговия и в рамките на деня.", "date": "2019.07.04", "title": " Теменужка Петкова препоръча на бизнеса да купува ток чрез двустранни договори на борсата"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%b1%d0%b0%d1%89/", "text": "Съдът остави за постоянно в ареста бащата, който си призна, че е хвърлил малкия си син от мост в Габрово. Мъжът е с обвинение за убийство по особено мъчителен начин. Зад гърба си Дилян Бетев има присъди за кражба и за нанасяне на средна телесна повреда. 31-годишният мъж е направил пълни самопризнания. Като мотив той е изтъкнал бягството на жена му. „Той е изпитвал затруднения при отглеждането като единствен родител. Не е успял да се справи с отглеждането на едно 5-годишно дете в рамките на 2 седмици“, коментира Надежда Желева, окръжен прокурор в Габрово.Властите обявиха, че Дилян Бетев не е бил под влияние на опиати, когато е извършил престъплението. Вместо това обаче, системно тормозел жена си, категорични са близки до семейството. „Още миналата година тя лежа в болницата три дена, беше с напукани ребра, след което той беше изгорил медицинското ѝ. Наскоро пак лежа в болница. И последният път, когато беше в болница успя да избяга от там“, каза Елисавета Семова от Габрово. Родителите на жената я обявили за издирване, а мъжът ѝ разлепил нейна снимка заедно с детето из целия град. Майката споделила в разпит пред съдия, че отдавна е жертва на домашно насилие. Обмисляла да внесе жалба в полицията до броени дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Съдът остави за постоянно в ареста бащата, хвърлил малкия си син от мост в Габрово"}
{"url": "https://trud.bg/%d1%86%d1%81%d0%ba%d0%b0-%d1%81-%d0%bd%d0%be%d0%b2-%d1%89%d1%83%d1%80%d0%bc-%d0%bd%d0%b0-%d0%bf%d0%b0%d0%b7%d0%b0%d1%80%d0%b0/", "text": "Лагерът на ЦСКА в Австрия завърши с престижното 1:0 над пребогатия шампион „Залцбург“, спонсориран от гиганта „Ред Бул“, но въпреки това „червените“ не са приключили селекцията си. Ръководството действа по финален щурм и подсилване на офанзивния вал. Бразилецът Евандро, дошъл преди година, започна да показва класата си, вкара гола и на „Залцбург“. Но след раздялата с Едвин Джеси и поредната контузия на Рафаел Енрике треньорският щаб на „червените“ иска да вземе още флангови нападатели. Футболисти са набелязани, но имена и националности се пазят в тайна.  ЦСКА изигра най-елитните контроли от всички български отбори. Спечели срещу „Залцбург“ и чешкия „Прибрам“ (3:0), падна два пъти с по 0:1 от шампионите на Унгария и Украйна – „Ференцварош“ и „Шахтьор“ (Донецк). Именно не толкова ефективното нападение явно е накарало шефовете да се замислят за още конкуренция в атаката. ЦСКА привлече шотландския нападател Тони Уот, ирландски офанзивен халф Греъм Кери и руския талант Денис Давидов. Нито един от тях обаче още не се е разписал в контролите. Най-ефективният ас в атаката продължава да е Али Соу, голмайсторът на тима от миналата пролет.  ЦСКА ще представи сегашния си състав в събота вечер в контрола срещу „Вихрен“. А във вторник приема „Титоград“ на старта на кампанията в Лига Европа.", "date": "2019.07.04", "title": " ЦСКА с нов щурм на пазара"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d1%84%d0%b0%d0%b1%d1%80%d0%b8%d0%ba%d0%b0-%d0%b7%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b2/", "text": "Акция за разбиване на мрежа за нелегални цигари тече на територията на пловдивското село Труд, съобщи  . Фабриката е била разбита, докато е произвеждала фалшиви марки цигари. Обектът се намира в с. Труд, местност „Кошовете“, на изхода за Карлово. На мястото са пристигнали зам.-главният прокурор Иван Гешев Гешев, директорът на Агенция „Митници“ Георги Костов и главния секретар на МВР Иво Иванов. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Разбиха фабрика за нелегални цигари в пловдивско село"}
{"url": "https://trud.bg/%d0%be%d0%b1%d1%8f%d0%b2%d1%8f%d0%b2%d0%b0%d1%82-%d0%bd%d0%be%d0%b2-%d1%81%d0%bf%d0%be%d0%bd%d1%81%d0%be%d1%80-%d0%b4%d0%be-%d0%b4%d0%bd%d0%b8/", "text": "„Левски“ ще обяви партньорство с нов генерален спонсор до дни, разкри „Спортал“. Става въпрос за „Национална лотария“. На стадион „Георги Аспарухов“ са пред раздяла с „Ефбет“, въпреки че двете страни подписаха 3-годишен договор в края на 2018 година. Той бе парафиран обаче от старото ръководство на клуба. Очаква се сега „сините“ да излязат с логото на новия си партньор още в първия официален мач – гостуването на „Ружомберок“ в Лига Европа. Компанията, която ще спонсорира столичният гранд е собственост на Васил Божков и братята Димитър и Милен Ганеви.", "date": "2019.07.04", "title": " Обявяват нов спонсор до дни"}
{"url": "https://trud.bg/%d1%81%d0%b8%d0%bd-%d0%b4%d0%b5%d1%81%d0%b0%d0%bd%d1%82-%d0%b2-%d1%81%d0%bb%d0%be%d0%b2%d0%b0%d0%ba%d0%b8%d1%8f/", "text": "Феновете на „Левски“ изкупиха всички билети за гостуването на „Ружомберок“ на старта на евроучастието на тима в Лига Европа. Само за 24 часа привържениците разграбиха 500 пропуска за визитата в Словакия идния четвъртък. От клуба дори правят опити домакините да отпуснат още места за гостуващата агитка, но шансът е минимален. Причината за скромния брой билети, полагащ се на „сините“ е капацитетът на съоръжението – под 5000 седящи места.  „Не комуникирам аз с „Ружомберок“, а ръководството – обясни Степан Хиндлиян, председател на Националния клуб на привържениците на „Левски“. – Интерес към двубоя от страна на нашите фенове има, това е факт. Винаги е така, когато „Левски“ играе в Европа.“  На въпрос дали има вероятност в Словакия да отидат повече привърженици на „сините“ от въпросните 500, Хинлян не се нае да прогнозира: „Не мога да гадая. Тези, които имат билет, ще пътуват. Дали ще има обаче други, нямам представа.“  Реваншът в София е на 18 юли, а стадион „Георги Аспарухов“ ще остане без публика, тъй като българският тим изтърпява наказание от 2 мача, наложено от УЕФА. Санкцията е във връзка с невъздържаното поведение на феновете на тима по време на двубоя с „Вадуц“ (3:2) преди година.", "date": "2019.07.04", "title": " „Син“ десант в Словакия"}
{"url": "https://trud.bg/%d0%ba%d0%be%d0%bd%d0%ba%d1%83%d1%80%d1%81-%d0%bb%d1%8f%d1%82%d0%bd%d0%be-%d0%b0%d0%b2%d0%b8%d0%be-%d0%be%d0%ba%d0%be-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d0%b2%d0%b0%d1%80%d0%bd/", "text": "Летище Варна обявява конкурс за най-добра снимка, направена от точно определено място до 31 август. Мястото за фотографиране се намира следните на координати: северна ширина: 43°13’40.45″ и източна дължина: 027°48’13.66″, от където видимостта към излитащите и кацащите самолети е перфектна, съобщиха от пресцентъра на компанията концесионер „Фрапорт България“. Както е известно, броят на самолетите на летище Варна се увеличава значително през лятото, като се очаква тази година най-натовареният ден да е 30 август, когато аеропорта очаква 109 самолетодвижения. Поради това „Фрапорт България“ организира конкурс на тема „Лятно авио око“ и приканва любителите на фотографията да изпращат своите творби до 31 август на ftspr@fraport-bulgaria.com. Фотографиите ще бъдат публикувани на Facebook страницата на летище Варна през месец септември, а печелившите ще бъдат определени от феновете на страницата – снимките, които съберат най-много харесвания и реакции ще бъдат наградени. Наградата за първо място е ваучер за 500 лв., за второ за 300 лв. и за трето място ваучер за 100 лв. Един участник не може да вземе повече от една награда – т.е. ако участник в конкурса има снимки на първо и второ място, то той получава само първа награда, а втора се присъжда на следващия в класирането.Определени фотографии могат да бъдат избрани от Управителния съвет на „Фрапорт България“ да участват в изложба през есента. „Бихме желали да организираме събитие, на което да се запознаем със спотърите във Варна. Знаем от нашите страници в социалните мрежи, че хората, които обичат да снимат самолетите, биха искали летището да е по-дружелюбно към тях – както самите те казват – и това е една стъпка от наша страна, макар и малка,“ заяви директорът на летище Варна Димитър Костадинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Конкурс „Лятно авио око“ на летище Варна приканва спотърите\t"}
{"url": "https://trud.bg/%d0%b2%d0%bb%d0%b0%d0%ba-%d0%bf%d1%80%d0%b5%d0%b3%d0%b0%d0%b7%d0%b8-%d0%bb%d0%b5%d0%b3%d0%bd%d0%b0%d0%bb-%d0%bd%d0%b0-%d1%80%d0%b5%d0%bb%d1%81%d0%b8%d1%82%d0%b5-%d0%bc%d1%8a%d0%b6-%d0%b2-%d0%bf%d0%bb/", "text": "50-годишен мъж се хвърли под влака на гарата в Плевен, информира Канал 3. Трагедията се е случила днес около 13 часа. Мъжът е безработен и води клошарски начин на живот. Той легнал на релсите и машинистът не е могъл да го спаси. Въпреки опитът му да спре влака, той прерязал крака на мъжа. След един час в кома издъхнал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Влак прегази легнал на релсите мъж в Плевен"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b1%d0%b0%d0%bd%d0%b5%d0%b2-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0-2/", "text": "Бизнесменът Николай Банев остава в ареста, реши съдът. Апелативният специализиран наказателен съд разгледа искането на бизнесмена да бъде пуснат заради изтичане на законния 8-месечен срок за задържането му. Николай Банев е с ново обвинение от 28 юни. То е прецизирано, за разлика от старото, обясни съдът. Според прокуратурата то е окончателно и делото ще бъде приключено до седмици. Банев и съпругата му Евгения са обвинени в участие в организирана престъпна група за данъчни престъпления и пране на пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.04", "title": " Николай Банев остава в ареста"}
{"url": "https://trud.bg/%d1%88%d0%b2%d0%b5%d0%b4%d0%b8-%d0%bd%d0%b0-%d0%bf%d1%8a%d1%82%d1%8f-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba/", "text": "Шведският първенец „Сьодертале Кингс“ е първият съперник на „Балкан“ в квалификациите за Шампионската лига. Първият мач е в Сьодертале, предградие на столицата Стокхолм, на 17 септмеври, а три дни по-късно е реваншът в Ботевград.  Победителят от двойката ще се изправи срещу белгийския „Антверп Джайънтс“ в решителен сблъсък за място в груповата фаза. Срещите са ан 26 и 29 септември. Ако си проправи път до същинската част на турнира, родният шампион ще попадне в група „В“ заедно с гръцкия АЕК (Атина), израелския „Апоел“ (Йерусалим), турския „Бандирма“, германския „Раста Вехта“, френския „Елан Берние“, полския „Анвил“  (Вроцлавек).", "date": "2019.07.04", "title": " Шведи на пътя на „Балкан“ в Шампионската лига"}
{"url": "https://trud.bg/%d0%b4%d0%b5%d1%82%d0%b5%d1%82%d0%be-%d1%87%d1%83%d0%b4%d0%be-%d1%81%d1%82%d0%b0%d0%bd%d0%b0-%d0%b3%d1%80%d0%be%d1%81%d0%bc%d0%b0%d0%b9%d1%81%d1%82%d0%be%d1%80-%d0%b7%d0%b0-%d0%bc%d1%8a%d0%b6%d0%b5/", "text": "Детето-чудо на родния шахмат Нургюл Салимова покри нормата за гросмайстор при мъжете. 16-годишната българка зае 4-о място на силния турнир „Академия Белград“ в сръбската столица, където участва със специална покана от организаторите. С класирането тя събра коефициента ЕЛО 2416 точки и вече е притежателка на най-високото звание в древната игра, което ще й отвори вратите на най-силните състезания.  Друг от спортните таланти на „Еврофутбол“ – състезателят по шорттрек Любомир Калчев, завърши 50-и в колоездачното състезание „Витоша 100“.", "date": "2019.07.04", "title": " Детето чудо стана гросмайстор за мъже"}
{"url": "https://trud.bg/%d0%b1%d0%b8%d0%b2%d1%88-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d1%89%d0%b5-%d0%ba%d0%b0%d1%80%d0%b0-%d1%81%d0%bb%d0%b5%d0%b4-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0/", "text": "Бившият английски футболист Джеф Томас ще измине 3480-километровия маршрут на тазгодишния Тур дьо Франс. Играчът, който има мачове за „Кристъл Палас“, „Уулвърхямптън“, „Нотингам Форест“ и националния тим на страната, ще кара ден след колоната с професионалните състезатели.  Най-престижната колоездачна надпревара стартира в събота и трае три седмици, а със своеобразното си участие Томас иска да отбележи 15-ата годишнина от момента, в който е влязъл в ремисия след заболяване от левкемия.  „Тогава ми казаха, че ми остават три месеца – спомня си 54-годишният Томас. – В болницата прочетох книгата на Ланс Армстронг за битката му с рака и така се запалих по колоезденето. Сега се опитвам да убедя някой от отборите да ме включи по някакъв начин.“", "date": "2019.07.04", "title": " Бивш футболист ще кара след Тур дьо Франс"}
{"url": "https://trud.bg/%d0%ba%d0%b8%d1%80%d0%b8%d0%be%d1%81-%d0%b7%d0%b0%d0%b3%d1%80%d1%8f-%d0%b7%d0%b0-%d0%bd%d0%b0%d0%b4%d0%b0%d0%bb-%d0%b2-%d0%b1%d0%b0%d1%80/", "text": "Вместо да се подготвя за мача си с Рафаел Надал от втория кръг на „Уимбълдън“, Ник Кириос откара до късно в лондонския бар „Кучето и лисицата“. Лошото момче на тениса обърна няколко напитки и се отдаде на свалки, като в суматохата целувка получи и журналистката Лусия Хоф.  „Не бих излязъл за по бира в „Кучето и лисицата“ с Надал“, добави австралиецът, с което засили напрежението между двамата. Съперниците са в сложни отношения, след като испанецът нарече Кириос „необразован“ заради няколко сервиса отдолу в мач помежду им. Тони Надал, чичо на Рафа, пък продължи атаката с определението „идиот“, а Ник обяви Матадора за „киселяк“. Напрежението между двамата се увеличи в часовете преди мача, след като се засякоха на тренировъчните кортове. Двубоят трябваше да е късно снощи.  Все пак представянето на Кириос на „свещената трева“ е много по-добро в сравнение с това на сънародника му Бърнард Томич. 96-ият в света, който също има слава на голям скандалджия, отпадна с 2:6, 1:6, 4:6 от французина Жо-Вилфред Цонга, а мачът продължи по-малко от час. Въпреки че записа на сметката си общо 7 гейма, Томич бе глобен с 45 000 паунда – сумата, която му се полага за участие в основната схема заради „несериозно отношение“. От миналата година на турнирите от Големия шлем се практикуват подобни санкции за тенисисти, загубили прекалено лесно в първия кръг.", "date": "2019.07.04", "title": " Кириос загря за Надал в бар"}
