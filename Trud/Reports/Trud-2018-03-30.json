{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b1%d1%8a%d1%87%d0%b2%d0%b0%d1%80%d0%be%d0%b2%d0%b0-%d0%b7%d0%b0-%d0%bf%d0%be-%d0%ba%d1%80%d0%b0%d0%b9%d0%bd%d0%b8-%d0%bc%d0%b5%d1%80%d0%ba%d0%b8-%d1%81%d0%bf/", "text": "Началникът на политическия кабинет на премиера заяви пред  , че за по-крайни мерки спрямо Русия по казуса „Скрипал“ се искат повече доказателства от британска страна. Тя определи българската позиция като „принципна“. Бъчварова определи срещата на върха във Варна ЕС-Турция като „едно от най-значимото външнополотическо събитие, което България е инициирала последните години“. Решението за руските дипломати днес е финалът на процес, в който българската позиция премина през няколко последователни етапа, заяви Румяна Бъчварова. България е изразила солидарност с Великобритания и е дала съгласието си да се върне посланикът на ЕС от Москва, допълни тя, като обяви това действие като „силен жест на солидарност“. Тя подчерта, че България е подкрепила и НАТО в решението да се съкрати руската мисия. По думите на Бъчварова е било решено, че позицията на България трябва да е нюансирана, тъй като британската страна не е показала безспорни доказателства за ролята на Русия в покушението срещу Сергей Скрипал. “Въпрос на принципна позиция – дали една политическа позиция може да се обоснове с това, че политическото твърдение е достатъчно да предприеме позиция, или все пак да има по-прецизно отношение към фактите – каквато е българската позиция – и да се прецени, че докато няма безспорни доказателства, ще остави една отворена врата.” Румяна Бъчварова заяви, че България е доказала, че може да действа, когато чужди дипломатически служители са застрашавали националната сигурност. “Нашата позиция не върви по логиката да симпатизираш на едната или другата страна, а на принципната преценка на ситуацията. Принципът в случая са безспорните доказателства.” Срещата на върха във Варна между ЕС и Турция е едно от най-значимото външнополитическо събитие, което България е инициирала последните години, заяви Румяна Бъчварова. “Философията на нашето председателство е, че европейската политика трябва да търси баланс и разбирателство, за да гарантира мира.” Бъчварова допълни, че според нея всички страни на срещата са останали доволни, защото е имало диалог, изказани са били всички притеснения, имало е откровени въпроси и отговори. “Усещането ми е, че се счупиха ледовете и от тук нататък имаме повече възможности да продължим с разговорите помежду си”, каза тя. Бъчварова заяви, че е била свидетел как българската страна може да постави прям въпрос на Турция, като даде за пример разговора между премиера Борисов и президента Ердоган. Според Бъчварова „не е правилно“ в процеса на председателстване на Съвета на ЕС да се намесва национална институция като тази на президента. Мисля, че този, който е готов да търси решения, е силният политик. Този, който е готов да прецени дребните различия от големите проблеми, също има изключително ценни политически качества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Румяна Бъчварова: За по-крайни мерки спрямо Русия по казуса „Скрипал“ се искат повече доказателства от британска страна"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%88%d0%b5%d1%84-%d0%b2-%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb-%d1%83%d0%b1%d0%b8-%d1%88%d0%be%d1%84%d1%8c%d0%be%d1%80/", "text": "Близки на загинал в катастрофа мъж се притесняват инцидентът да не бъде потулен. Загиналият е 45-годишен търговец, Росен Любенов. Шофьорът на другата кола е Захари Захариев, полицейски шеф в Кюстендил, предаде  . Сблъсъкът става на 13 март, малко след 6 ч. сутринта, на привидно прав участък в края на с. Невестино, където ограничението е 50 км/ч. Ударът е челен. Мъжът е починал 13 дни след инцидента, като според думите му другият шофьор е карал с около 200 км/ч. Експертизи ще доказват с каква скорост е карал Захариев. За момента той няма повдигнато обвинение. От полицията в Кюстендил отрекоха обвиненията, че са спестили огласяване на случая, който фигурира в бюлетина от 13 март. По случая е започнало дисциплинарно производство и Захариев е отстранен от длъжност. Разследването е поверено на Софийската окръжна прокуратура. „Това се прави с цел да няма каквото и да е съмнение в безпристрастност или в заинтересованост от страна на местните прокурори, доколкото единият от водачите е полицейски служител, с когото те работят ежедневно”, подчерта говорителят на главния прокурор Румяна Арнаудова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Полицейски шеф в Кюстендил уби шофьор при челен удар"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-136/", "text": "Това обяви премиерът Бойко Борисов след заседание на Съвета по сигурността. Посланик Бойко Коцев се връща в Москва след Великден. Председателят на ПГ на ГЕРБ Цветан Цветанов вярва на Великобритания, иска действия.       Вече втори ден този текст е най-четеният в британското издание „Гардиън“. Авторът на статията Дилън Кърън, консултант по дигитални данни и разработчик на уеб сайтове, споделя това, което е научил за Facebook и Google. Материалът може да учуди или стресира повечето от читателите, но тя показва реално в какъв свят живеем.   България умело използва председателството, за да даде тласък на много важни процеси в региона. Трудното предстои – анализ на Емил Спахийски.         Австрия готова да е посредник на ЕС с Русия; ние не – коментар на Благовест Бенишев.         Ердоган се оказа най-подготвен за срещата във Варна, казва Горан Симеонов, председател на Асоциацията на разузнавачите, в интервю за “Труд”.         Марешки и подчинените му 10 фармадепутати са неофициалните крепители на мнозинството в НС и следователно и на правителството, което поставя за свои основни външнополитически цели влизането на България в в Еврозоната и Шенгенското пространство – коментар на Владимир Каролев.             Месечна прогноза за времето от Петър Янков, дежурен синоптик на TВ-MET, специално за “Труд”.           С холивудски интервюта, пълна седмична ТВ програма, текущи скандали, чудеса, кулинария. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Вижте акцентите в броя на вестник “Труд” в събота, 31 март 2018"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%be%d0%bb%d0%b5%d0%ba%d0%bd%d0%b0-%d0%b7%d0%b0-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8%d0%b5%d1%82%d0%be/", "text": "Светът ще види доста „олекотена версия“ на Антъни Джошуа в днешния обединителен мач за 4 от петте пояса в тежката категория на профибокса. На вчерашното премерване британецът закова кантара на 109,9 кг, което е с близо 5 кг по-малко от теглото му в предишния мач с Карлос Такам (Франция) миналата есен. Явно шампионът на Световната боксова асоциация (WBA), Международната боксова федерация (IBF) и Международната боксова организация (IBO) иска да е максимално бърз и подвижен срещу новозеландеца Джоузеф Паркър, който залага пояса на Световната боксова организация (WBO). „Теглото няма значение, тъй като ние нямаме ограничения – опита се да отклони вниманието от кантара Джошуа. – Не мисля, че теглото ми е било проблем срещу Такам. Щях да го бия и ако влачех 130 кг по ринга. Но аз не тренирам, за да свалям килограми.”  Напук на приказките си, шампионът излезе най-лек в сравнение с последните си 6 мача. А това се тълкува като последван пример от Дионтей Уайлдър, който този месец защити пояса на Световния боксов съвет (WBC) с тегло 97,5 кг.  Така Джошуа превъзхожда минимално Паркър на кантара. Новозеландецът е 107,3 кг, с по-малко от килограм надолу от предишния си мач с британеца Хюи Фюри. „Аз съм млад и гладен, ако ми падне, няма да го бавя! – закани се Паркър. – За мен едно нещо е сигурно – знам как да завършвам мачовете. Като всеки боксьор Антъни има силни страни, но има и слаби. Ще се опитам да го поставя под напрежение. Имам добър план за мача и ако го изпълня, победата ще е моя.“ Преди днешния мач Джоузеф Паркър обмисля да изпълни прочутия боен танц „хака“, който стана известен покрай националния отбор по ръгби на родната му Нова Зеландия. Негови сънародници го подкрепиха със заплашителната хореография по време на премерването.  „Джоузеф е самоански боец, а сега и новозеландски воин като всяка негова поява на ринга е символ – заяви Суа Паркър, чичо на боксьора. – На нашите острови ще пеят и ще се молят за любимия ни син. За нас е голямо постижение, че наше момче стигна до такава сцена. Освен това ръгбистите на Нова Зеландия винаги печелят в Уелс.“ Александър Поветкин може да получи своя втори шанс за световната титла в тежка категория. Руският витяз е на път да се сдобие със статут на задължителен претендент на Световната боксова асоциация (WBA), но трябва да го защити срещу британеца Дейвид Прайс в един от подгряващите мачове в Кардиф тази вечер. Вадим Корнилов, мениджър на олимпийския шампион от Атина 2004, заяви, че вече се водят разговори за бой с Джошуа на стадион „Лужники“ в Москва.  „Това би било идеалното място за толкова голяма битка – смята Корнилов. – Но може и да се бием в Англия, където също има много руснаци.“  Във визитката на Поветкин фигурира само една загуба – по точки от Владимир Кличко в Москва през 2013-а. За неговата кауза работи и Хилберто Мендоса, шефът на WBA. Венецуелецът настоява следващата защита на Джошуа да е именно срещу претендента на асоциацията. Дионтей Уайлдър, шампионът на Световния боксов съвет (WBC) смята, че лагерът на Антъни Джошуа се отнася унизително към него. Поводът – предлагат му мач с Дилиън Уайт, друг боксьор от тима на мениджъра Еди Хърн. „Лесно ще го размажа, но няма да е добре за бокса – заяви американецът. – Хората искат да гледат как се бият най-добрите. Но когато пребия всички в категорията, Хърн сам ще дойде при мен. През това време може да направя рекорд, да взема повече от 50 победи и дори да изпреваря Мейуедър.“", "date": "2018.03.30", "title": " Джошуа „олекна“ за обединението"}
{"url": "https://trud.bg/%d0%bf%d0%b8%d1%8f%d0%bd-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b8-%d1%81%d0%b5-%d1%81%d0%ba%d1%80%d0%b8-%d0%b2-%d0%b3%d0%be%d1%80%d0%b0%d1%82%d0%b0/", "text": "Пиян шуменец катастрофира край село Новосел, заряза колата си и се скри в гората. За лош късмет на 43-годишния Д.Д. по това време към 16,30 часа в четвъртък по трасето, което не се използвало много, минал колоездач. Той забелязал, че колата се е ударила в бетонно съоръжение под мост и от гражданска съвест подал сигнал до органите на реда. Помислил, че возилото “Нисан Примера” може да е откраднато, блъснато и изоставено. На мястото веднага пристигнали полицаи, които при оглед установили кръв по волана, подозрително зеел отворен и шофьорският прозорец. Проверили в спешна помощ, но никой не бил търсил съдействие от медиците. При внимателен обход в близката гора открили шофьора усмихнат до уши. “Гледах ви, чаках да си заминете. Пил съм”, признал шуменецът. Тестът с дрегер отчел достойните 1,93 промила алкохол в издишания въздух. Шофьорът се заинатил и не искал да даде кръвна проба за анализ. Задържан е за срок до 24 часа в полицейското управление в Шумен и срещу него е образувано бързо производство, съобщават от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Пиян катастрофира и се скри в гората\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%be%d0%ba%d1%8a%d0%b4%d0%b5-%d1%81%d1%82%d0%b8%d0%b3%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%82-2/", "text": "Кадри от птичи поглед над строителството на третия метродиаметър в София публикува Skyscarpercity в YouTube. Видео, заснето от дрон, показва изграждането на метростанция 5 при бул. “Владимир Вазов” и ул. “Панайот Хитов” и метростанция 6 при Парк “Заимов”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Вижте докъде стигна изграждането на третия метродиаметър в София (ВИДЕО)"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f-%d0%b7%d0%b0-%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5/", "text": " Единният стандарт за финансово управление на държавните и общинските болници в страната е готов и депозиран в Народното събрание. Това съобщи министърът на здравеопазването Кирил Ананиев в петък по време на парламентарния контрол. По думите му стандартът ще се прилага и от частните лечебни заведения. Документът ще въведе общи правила за финансова политика и дисциплина, за да бъдат изведени много болници от тежкото състояние, в което се намират. Това ще стане с набор от изисквания за управление на паричните потоци, човешките ресурси, обществените поръчки, отчитане на дейността и т.н. По думите на Ананиев стандартът и новият здравноосигурителен модел, който се подготвя са финансовата конституция на болниците. Сред основните причини за стандарта беше изправянето пред фалит на редица лечебни заведения като тези в Добри, Ловеч, Враца и др. Предстои в понеделник министър Ананиев да се срещне с кмета на Перник, за да обсъдят оздравителен план и за болниците там. Ананиев припомни, че е готова и Националната програма за превенция на хроничните незаразни болести 2014 – 2020 година, в която фигурират и злокачествените. Лекари, учени и икономисти тепърва обаче ще умуват дали трябва да се създаде отделна Национална онкологична стратегия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Финансова конституция за болниците\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%b6%d0%b8%d0%b2%d0%be%d1%82%d0%bd%d0%be%d0%b2%d1%8a%d0%b4%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d0%bf%d0%bb%d0%b0%d1%81%d0%b8%d1%80%d0%b0%d1%82/", "text": "Гръцките животновъди обмислят да пласират агнетата си за Великден в България, тъй като цените тук  били по-изгодни за тях, пишат гръцки медии. Според председателя на гръцката асоциация на животновъдите Димитрис Камбурис живи агнета в Гърция се предлагали на цени от 2,20 евро за кг., докато в България те вървели по 3,20 евро. “За първи път няма да сме изправени пред феномена български агнета да се продават за гръцки, и това е, защото цените на гръцките агнета са паднали толкова много, че са по-евтини и от тези в България”, твърди Камбурис. Наши животновъди казват обаче, че заради благоприятния климат и храненето българските агнета са по-вкусни и гърците ги предпочитат пред местното производство.", "date": "2018.03.30", "title": " Гръцки животновъди искат да пласират агнетата си у нас"}
{"url": "https://trud.bg/%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%ba%d0%b0/", "text": "Управителят на болницата в Карлово е арестуван, след като катастрофирал пиян с колата си, предаде БТВ, позовавайки се на изочници от полицията в Пловдив. С личния си автомобил д-р Христо Пелев се блъснал в друга кола. Пристигналият на място екип на МВР взел проба и установил наличие на 2,2 промила алкохол. Срещу Пелев е образувано бързо полицейско производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Управителят на болницата в Карлово катастрофира с 2,2 промила алкохол в кръвта"}
{"url": "https://trud.bg/%d0%b1%d1%81%d0%bf-%d0%be%d0%b1%d1%8f%d0%b2%d0%b8-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%b7%d0%b0-%d0%bd%d0%b5%d0%b7%d0%b0%d0%ba%d0%be/", "text": "От 28 януари градският транспорт в София се движи без документи. Такава информация е получена от изказване на шефа на ДАИ Красимир Сребров на заседание на транспортната комисия в Народното събрание, съобщи зам.-председателят на ПГ на “БСП за България” Георги Свиленски. Според твърденията, линиите се обслужват без разписания и договори, което поражда съмнения в качеството и прозрачността на услугата. БСП дава случая на прокурор. “Еридан транс” вози без договор 10 г. “Карат С” сдава линиите, спечелени от конкурс през 2007 г., но се наложи договорът да бъде удължен от общинския съвет”, заяви пред “Труд” шефът на БСП-София Калоян Паргов. Според него това се прави от областния управител, а не от СОС с негово съгласие. Зам.-председателят на транспортната комисия в СОС Зафир Зарков съобщи, че всички линии на градския транспорт в София са по действащото законодателство с ясни регламенти и договори, а твърденията на БСП са манипулация. В случая става дума не за градския, а за междуградския транспорт, част от републиканската транспортна схема. “На г-н Сребров, а не на Столична община е ангажиментът да контролира тези линии, за които се твърди, че са нерегламентирани”, обясни пред “Труд” Зарков. В момента има действащи 48 договора за обслужване на транспорта в София. 10 са в процес на купуване на автобуси и ще влязат в експлоатация след изпълнение на това условие. За 8, за които не е имало кандидат или не е отговарял на изискванията, се подготвя нова процедура. За нея, както е по закон, е искано разрешение на областният управител. От БСП ще сезират прокуратурата и заради съмнения дaли от БДЖ правилно са разплащали средства за ток. Според тях 3 месеца БДЖ са фактурирали с 20 лв. повече за мегават час и така са нанесли на държавата щети за 500 хил. лв. Договорът е продължен с анекс, според който се запазва цената от 75 лв. на мегават час, но реално са фактурирани по 95 лв. От ГЕРБ отговориха, че ако не е било споразумението, е щяло да се вземе три пъти по-скъп ток.", "date": "2018.03.30", "title": " БСП обяви транспорта в София за незаконен (обзор)\t\t\t"}
{"url": "https://trud.bg/%d0%b7%d0%b0%d0%bf%d0%b0%d0%b7%d0%b2%d0%b0%d0%bc%d0%b5-%d0%ba%d0%b0%d0%bd%d0%b0%d0%bb%d0%b0-%d0%b7%d0%b0-%d0%ba%d0%be%d0%bc%d1%83%d0%bd%d0%b8%d0%ba%d0%b0%d1%86%d0%b8%d1%8f-%d1%81-%d1%80%d1%83%d1%81/", "text": "България няма да гони руски дипломати, нито технически лица от посолството заради случая “Скрипал”. Посланикът ни в Русия Бойко Коцев, който бе извикан за консултации, се връща в Москва след Великден. Това обяви премиерът Бойко Борисов след заседание на Съвета по сигурността към Министерски съвет. “На 8 април откриваме в Москва изложба на Светлин Русев и Коцев се прибира там”, каза още премиерът. Той обясни, че причина за свикването на Съвета по сигурността е ескалиралото през последните дни напрежение, Борисов припомни, че още в Брюксел е съобщил каква е позицията на България и как ще действаме. “В НАТО също сме дали своя глас. Показали сме на практика своята пълна солидарност към Великобритания. Като председателстващи Европейския съвет, трябва да запазим канала за комуникация така, както направихме в една свръхнапрегната ситуация в нашия регион – с Турция. Трябва да направим същото и с Русия. Това влиза и в нашите задължения”, категоричен бе премиерът. “Дори когато имаше Студена война, нещата бяха далеч по-кротки и спокойни с разделителни линии и със сфери на комуникацията. От месеци наред предупреждавам, че тази ескалация на напрежение ще продължи”, каза още премиерът. Той даде пример с Косово. “Неслучайно и в Косово продължават ескалациите. Продължава да се говори за действия, които ми напомнят времето от преди 20 години.” Борисов обясни, че по време на заседанието на Съвета по сигурността посланик Бойко Коцев ги запознал с това, “което се говори в Москва”. “Чакаме повече доказателства, ако има такива. Към този момент не считаме, че трябва да изгонваме дипломати от Руската федерация”, повтори Борисов. Малко след изявлението на премиера шефът на парламентарната група на ГЕРБ Цветан Цветанов отново обяви, че са необходими “действия като израз на солидарност с Великобритания, защото техните служби са най-добре подготвените” и той им има пълно доверие. “Нямам никакво съмнение за това, което казва Великобритания. Да, няма действия, но при допълнителни доказателства може да има. Но аз смятам, че трябва да сме солидарни с евроатлантическата общност”, остана верен на позицията си Цветанов.   “Практиката да се ликвидират избягали агенти зад граница в разузнаването е от 30-те и 40-те години на миналия век и отдавна не е актуална”, твърди пред Бриго Аспарухов. Той бе категоричен, че не вярва Русия като държава, или руските спецслужби да имат нещо общо с отравянето на Сергей Скрипал и дъщеря му Юлия. “Реакцията на Европейския съюз бе уникално бърза. Всички обявиха, че вярват на Великобритания за участието на Москва в отравянето, без да има доказателства. А може да е всичко-семейна история, отмъщение на някого срещу бившия полковник от ГРУ”, заявява Аспарухов цитиран от Дир.бг. Според него, случилото се със Скрипал преследва дълбоки политически и икономически цели. И в крайна сметка ситуацията е много странна-губещи са всички участници в конфликта, но и всички те са печеливши по един или друг начин. “Вижте през какви перипетии премина информацията за случая. Първо беше отравяне в заведение, после на пейка, сега се говори за входната врата на жилището и вътре в самото жилище, това е много бърза смяна на ситуацията”, каза още Бриго Аспарухов. Той бе категоричен, че истината, когато излезе, ще изненада всички.   “България, която има силно проруско лоби в правителството си, има нужда от повече време, за да реши дали да последва своите съюзници от ЕС и НАТО в гоненето на руски дипломати заради случая Скрипал”, Това признава вицепремиерът Томислав Дончев в интервю за агенция Ройтерс по повод солидарността на страната ни с позицията на Великобритания по случая “Скрипал”. “Политическата ситуация в България е такава, че подобни решения трябва да се вземат на базата на консенсус”, казва Дончев и посочва, че според част от управляващата коалиция и по-голямата част от опозицията трябва да се поддържат добри отношения с Русия. Вицепремиерът е категоричен, че в момента по темата Скрипал “за добро или лошо, няма такъв консенсус”. Няколко часа след появата на интервюто от правителствената пресслужба пуснаха опровержение. “Посланията за обвързаност на правителството с други държави са интерпретация на медията и не следва да бъдат обвързани с официалната позиция на кабинета, изказана след днешното заседание на Съвета за сигурност към Министерския съвет”, пише в съобщението.     Състоянието на отровената дъщеря на бившия двоен агент Сергей Скрипал – Юлия, бързо се подобрява, тя вече се храни и пие. Това съобщиха британски медии, позовавайки се на източници от болницата, в която са настанени Юлия и баща й. Ден по-рано пък бе съобщено, че дъщерята вече е в съзнание и може да говори. МВнР в Лондон уведомило руското посолство за подобреното здраве на Юлия, която е руска гражданка, макар че официални представители на Москва досега не са допускани до нея. Състоянието на Сергей Скрипал обаче остава критично. Двамата бяха открити в безсъзнание на пейка в Солсбъри на 4 март. Седмица по-късно британските власти обявиха, че те са били отровени със силно токсичното химическо вещество “Новичок”, разработено в СССР (виж графиката горе), и заключиха, че “много вероятно” Русия стои зад атаката.   Москва отвърна огледално на изгонването на руски дипломати в знак на солидарност с Великобритания по случая “Скрипал”. Днес в руското МВнР бяха извикани посланиците на страните, “предприели неприятелски действия срещу Русия”, на които бяха връчени протестни ноти и им бяха съобщени ответните мерки. А те са изгонване на техни дипломати, в равен брой на експулсираните руснаци. В МВнР не бяха повикани представители на страните, които само са извикали за консултации посланиците си в Москва, като България. Ден по-рано Москва обяви изгонването на 60 американски дипломати (колкото експулсираха и САЩ) и закриването на US консулството в Санкт Петербург. От 26 март общо 29 страни експулсираха 145 руски дипломати, а НАТО – 10.", "date": "2018.03.30", "title": " Запазваме канала за комуникация с Русия (обзор)\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b7%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b4%d0%b0-%d0%b7%d0%b0%d1%8f%d0%b2%d0%b8%d1%88-%d0%be%d1%82%d0%ba%d1%80%d0%b8%d1%82%d0%be-%d1%87%d0%b5/", "text": "„На Бойко Борисов не му е било лесно, но е най-вярното и отговорно решение, изненадах се от много крайната позиция на Цветанов и от квалификацията му към БСП като антиевропейска партия, той нападна президентската институция директно – каза, че Румен Радев работи за чужди интереси”, коментира пред   лидерът на БСП Корнелия Нинова взетото днес решение България да не гони руски дипломати във връзка със случая „Скрипал”. „Да заявиш открито, че няма да изгоним руски дипломати, тъй като няма доказателства – това е много смела постъпка, а не снишаване”, посочи тя. „Много погрешно впечатление е, че БСП е антиевропейска партия (…) Не защитаваме руските интереси, а европейските и българските национални интереси”, каза още Нинова. „Европейски интерес ли е да има мир, а не война? Европейски приоритет ли е принципът „невинен до доказване на противното”, европейско ли е да вземам решения информирано”, попита Нинова. „Сега България е председател на Съвета на ЕС – сега е времето да сме мост между ЕС и Русия, после е Австрия – следващия председател на Съвета”, каза тя. По отношение на срещата ЕС – Турция във Варна, Нинова не смята, че тя е историческа. „Последните 3 месеца има 12 срещи – в Брюксел, Истанбул…И тези 12 са преминали в много сериозни конфликти. Нищо историческо няма, това е търсене на диалог. Няма резултат от срещата”, каза още Нинова. „Някой с нечисти пари ще направи България зависима държава, затова ние настояваме да се знае истината, да се прекрати тази сделка (с „Инерком”). КЕВР да си влезе във функциите, законът и наредбата им позволява това”, коментира лидерът на БСП продажбата на активите на ЧЕЗ в България. „Смятаме, че Борисов стои зад тази сделка. Няма как държавната банка (за развитие – б.ред.) да предприеме тези действия и принципалът да не знае. Премиерът говори, че има документ от чешката страна, оказа се, че чешкият премиер не му го е давал. Освен това Гинка Върбакова санира блокове за 8 млн. в различни градове – кой дава парите за санирането? Правителството. По тази логика тя е близка до властта”, посочи Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Нинова за Борисов: Да заявиш открито, че няма да изгоним руски дипломати – това е много смела постъпка"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8%d1%82%d0%b5-%d0%bf%d0%b5%d1%82%d1%80%d0%be%d0%bb%d0%bd%d0%b8-%d1%81%d0%ba%d0%bb%d0%b0%d0%b4%d0%be%d0%b2%d0%b5-%d0%b1%d0%b5%d0%b7-%d0%b3/", "text": "Земеделските обекти да не представят обезпечение от 20 000 лева банкова гаранция, а удостоверение за базите им да се дава безплатно. Това обсъдиха на срещата с министър-председателя Бойко Борисов представители на няколко земеделски асоциации, съобщи пред „Труд” Емил Димитров-Ревизоро. Същото важи и за камионите, превозващи горива. При тях премиерът е разпоредил Автомобилната администрация (ДАИ), МВР и КФН да обменят информация в реално време и всеки камион, превозващ горива да е технически изправен и с платени застраховки. Камиони, транспортиращи контрабандни горива или такива с неясен произход ще подлежат на конфискация – и горивата, и камионите.Премиерът одобрил идеята срокът за превеждане в съответствие на земеделските обекти да бъде увеличен на 8 месеца – до Нова година. На срещата станало ясно, че земеделците не са третирани като търговци и всички обезпечения по директивата на закона не важат за земеделци и производители, защото те касаят търговците на едро. Министър-председателят обърнал внимание на опасността при превоза на горивата от базите на земеделците до техниката на полето. Той изрично поискал да не се допуска преминаването на нерегистрирани цистерни с горива по пътищата, населените места и училища. В момента в целия ЕС по директивата АДР (свидетелство за превоз за опасни товари) има специални изисквания за ядрени и химични вещества, както и за горива. Единствената допустима възможност за превоз на посочените е пренасянето им в стандартизирани съдове с вместимост до 1 тон, разделени в туби или контейнери. Земеделците настояват европейското законодателство да не се прилага за тях, а да имат специален режим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Земеделските петролни складове – без гаранция\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%b4%d0%b0-%d0%b1%d1%8a%d0%b4%d0%b5-%d0%bf%d1%80%d0%b5/", "text": "Заради системно нарушаване на установените вътрешни правила и проява на безотговорно отношение от страна на ползвателите на социалната услуга „Център за временно настаняване“, кметът на Благоевград д-р Атанас Камбитов разпореди приемът да бъде преустановен. Целта е да бъде гарантирано спокойствието на живеещите в и около жилищната сграда, в която се помещава Центърът. Решението на кмета е вследствие на постъпили оплаквания от потребителите в Центъра. Практиката показва, че в голяма степен потребителите пренебрегват ползите от предоставяната услуга и непрекъснато рушат повереното им имущество.  Към този момент няма лица, които да отговарят на критериите за прием и да се нуждаят да бъдат настанени в институцията. В случай на нуждаещи се лица, Община Благоевград ще предприеме необходимите мерки, същите да бъдат подпомогнати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Кметът Камбитов разпореди да бъде преустановен приемът на ползватели на социалната услуга „Център за временно настаняване“"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d0%bf%d0%be%d0%ba%d0%b0%d0%bd%d0%b8-%d0%be%d1%84%d0%b8%d1%86%d0%b8%d0%b0%d0%bb%d0%bd/", "text": "Главата на Македонската православна църква – Охридска архиепископия архиепископ Стефан покани официално българския патриарх Неофит да участва в празненствата по повод 1000-годишнината от създаването на Охридската архиепископия, предаде  . Поканата до българския патриарх е отправена в писмо, подписано лично от архиепископ Стефан. В него се казва още, че ако духовният глава на БПЦ не може да посети Република Македония, за да участва в празненствата, той може да изпрати свой представител на необходимото ниво. Поканата, отправена от МПЦ-Охридска архиепископия, идва само броени дни, след като българският патриарх Неофит, заяви пред БГНЕС на Благовещение, че „ако има покана, ще изпратим“ делегация за честванията. На специално заседание на 13-и март Светият Синод на Македонската православна църква /МПЦ/ – Охридска архиепископия взе решение за отбелязване на 1000-годишнината от Охридската архиепископия в катедралния храм “Света София” в Охрид на 28-и май. Охридската архиепископия е създадена от император Василий Втори през 1018 г. след падането на Първото българско царство под византийска власт. Тя е приемница на понижената в ранг Българска патриаршия и обхваща първоначално 31 епископии. Официалните титли на охридските архиепископи са: първоначално Архиепископ на цяла България, от средата на 12 век се ползва и Архиепископ на Първа Юстиниана и цяла България или на всички българи. През 1767 г. по настояване на Вселенския гръцки патриарх Охридската архиепископия е закрита неканонично, а нейният диоцез присъединен към Вселенската патриаршия. Последният Охридски архиепископ е Арсений II Охридски. Жителите на Охрид се обръщат с пълномощно писмо от 9 април 1861 г. “до представителите на българския народ” в Цариград, да помолят Високата порта за избавяне “от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България”. През 1872 г. Натанаил Охридски е ръкоположен за пръв митрополит на Българската екзархия в Охрид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Македонската църква покани официално патриарх Неофит за 1000-годишнината на Охридската архиепископия"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d0%b5-%d0%b0%d0%bd%d0%b3%d0%b0%d0%b6%d0%b8%d0%bc%d0%b5%d0%bd%d1%82/", "text": "Във връзка с поставени питания от страна на родители относно Системата за прием в първи клас, кметът на Благоевград д-р Атанас Камбитов пое ангажимент да се проведе среща, на която да бъде разяснено участието на родителите и техните отговорности в процеса на кандидатстване, класиране и записване в първи клас през учебната ‎‎2018-2019 година. Днес на редовно заседание на Общински съвет група родители изразиха мнение относно нововъведените правила на централно ниво и поставиха свои искания. По време на заседанието кметът Камбитов обясни, че няма как правилата да бъдат променени, тъй като решението за изменение не е взето от Общината и в случай, че не бъде зачетено ще се наруши Законът и Наредба 10 за организация на дейностите. Заместник-кметът по култура и хуманитарни дейности Христина Шопова допълни, че родителите не са ограничени и могат да кандидатстват в желаните от тях учебни заведения, като самият прием се извършва на база точкова система. Тя поясни още, че Община Благоевград е избрала възможно най-балансирания вариант. По думите й е било възможно да бъде въведен и такъв, предвиждащ приемът на децата да бъде повлиян конкретно от улиците и входове на жилищата, в които живеят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Кметът на Благоевград пое ангажимент за среща с родители относно утвърдената Системата за прием в първи клас през учебната ‎‎2018-2019 г."}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%b7%d0%b0%d1%80%d0%b8%d0%b1%d1%8f%d0%b2%d0%b0%d0%bb-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d0%b7/", "text": "Районна прокуратура – Бургас задържа за 72 часа Андон Х. от Шумен. Мъжът е на 48 години. Той зарибявал малолетно момиче по интернет да се снима без дрехи и да му прати фотоси. После установил контакт с цел съвкупление и блудствени действия. Прокуратурата е задържала за 72 часа Андон Х. Обвиняемият е спипан благодарение на служители от  Група „Компютърни престъпления“ при Икономическа полиция – Бургас. Районна прокуратура – Бургас ще внесе в събота в съда искане за налагане на мярка за неотклонение „задържане под стража“ спрямо обвиняемия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Арестуваха мъж, зарибявал момиченце за голи снимки"}
{"url": "https://trud.bg/%d0%bd%d0%b0-%d1%84%d1%80%d0%be%d0%bd%d1%82%d0%b0-%d0%bd%d0%b0-%d1%81%d1%82%d1%83%d0%b4%d0%b5%d0%bd%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d0%bd%d0%b8%d1%89%d0%be-%d0%bd%d0%be%d0%b2%d0%be/", "text": "Живеем във Втората студена война. Първата приключи през 1989 г. след десетилетно противопоставяне между капитализма и социализма. Последва кратък триумф на победилия неолиберализъм – еднополюсен свят, доминиран от могъщ „имперски“ център с глобално идеологическо и икономическо господство в лицето на САЩ. Но стабилизирането на Русия и икономическия възход на Китай ерозираха тази кратковременна структура на международните отношения. И отново на международната арена се възцариха недоверието, напрежението и сблъсъците. Времената са други, но инструментариумът е същият. Мнозина свързват понятието „студена война“ с прословутата реч на Чърчил във Фултън през март 1946 г. И наистина тази реч и прословутата метафора за „желязната завеса“ бележат символичното начало на първата студена война, макар че самият Чърчил не използва тези думи.  Понятието „студена война“ е сътворено не от политиката, а от публицистиката. Употребява го за първи път Джордж Оруел през октомври 1945 г. в една статия за британския печат под заглавие „Ти и атомната бомба“. И го повтаря няколко месеца по-късно в друга статия, през март 1946 г., по адрес на СССР, който според него е започнал „студена война“ срещу Британската империя.  В политическото пространство терминът навлиза чрез съветника на американския президент Труман Бернард Барух, който го включва в една своя реч пред щатското събрание в Южна Каролина през април 1947 г. В условията на студената война държавите по онова време често прибягват до един традиционен акт в двустранните отношения – обявяването на дипломатически представители и техни сътрудници за persona non grata. Казвам „традиционен“, защото този акт е познат от далеч по-ранни епохи. За негов исторически първообраз се сочи отзоваването на испанския посланик от Англия и на английския от Мадрид през XVI в. по време на борбата за английския трон между Елизабет и Мария Стюарт. По време на първата студена война подобни случаи са десетки, но все пак емблематично е изгонването на 105 съветски дипломати от Великобритания през 1971 г. Тогава правителството на Едуард Хийт получава информация за разузнавателната мрежа на Москва край Темза благодарение на руски шпионин, преминал на страната на „врага“. В началото на втората студена война пък администрацията на Джордж Буш изгони 40 руски дипломати от Вашингтон през 2001 г. Русия, от своя страна, също е гонила неведнъж чужди дипломати. От гледище на международното право този акт е израз на държавния суверенитет. Закрепен е изрично в чл. 9 от Виенската конвенция за дипломатическите отношения. Приемащата държава може по всяко време и без да дължи мотиви да уведоми изпращащата държава, че нейни дипломатически представили са „персона нон грата“, или че членове на административния и технически персонал на посолството са неприемливи. Това може да стане и още преди пристигането им на територията страната, в която са изпратени, а при посланиците такава възможност съществува в рамките на процедурата за даване на агреман, тоест съгласие, от страна на компетентните власти на приемащата държава. Изявлението е едностранно и не се нуждае от приемане. Държавата, към която е адресирано уведомлението, е длъжна да прекрати функциите на съответното лице и да го отзове. Както посочва знаменитият Ърнест Сатоу в своя класически труд по дипломатическо право и протокол, ценен и на Запад, и на Изток, искането за отзоваване на даден дипломат или друг член на персонала на една дипломатическа мисия не означават непременно, че тези лица са уличени в някаква недопустима или незаконна дейност. Те може да са напълно изрядни и да не са накърнили своя дипломатически статус. Може дори да се ползват с подчертано добри контакти и уважение в институциите на приемащата държава. Искането за отзоваване обаче е политически акт, чрез който се изразява суверенната воля на държавата и се дава отрицателна оценка за управлението и политиката на изпращащата държава. С други думи, не всеки дипломат, който бива отзован в резултат на шпионски скандал, примерно между САЩ и Русия, е таен агент. Отзоваването е санкция към държавата, а не толкова спрямо лицето. Предвид тези положения в международното право и дипломатическата практика, не бива да се изненадваме, че в настоящата изострена обстановка Великобритания, а след нея каскадно и други държави от ЕС, НАТО и Британската общност, гонят десетки руски дипломати. Това е стандартен ход, с който се демонстрира пълно несъгласие с официалната руска политика. Въпрос на друг анализ е дали е елемент от „политиката на сдържане на Русия“, формулирана през 1947 г. от Джордж Кенън под псевдонима „мистър Х“ на страниците на „Форин афеърс“ – твърда конфронтация с Москва, а не „рузвелтова мекушавост“. Възможно е да има и конкретни данни, че някой от отзованите е ползвал дипломатическата служба за прикритие на разузнавателна дейност. Няма посолство без дипломати с „пагони“ под белите ризи. Правилото обаче е, че държавата, която има подобни данни или дори само подозрение, не е длъжна да дава публичност. Така стоят нещата в едър щрих. На фронта на студената война няма нищо ново. А за текущия конфликт между Русия и Запада – надеждата е, че като пореден епизод от Втората студена война, ще бъде последван от известна нормализация, а не от ескалация на напрежението. Ще поживеем, ще видим. Обичайно засегнатата държава предприема реципрочни мерки – изгонва дипломати на държавата, която първа й е наложила такива санкции. Преценката отново е политическа и няма нужда от данни, че някой от отзованите е извършил нарушение. Налагането на такива санкционни мерки не означава, че държавите прекратяват всякаква комуникация и сътрудничество, но е силен знак за влошени отношения, дълбоко недоверие и неприемане на политическите цели и действия на отсрещната страна. Ако тези процеси ескалират до крайност, държавите имат на разположение и най-силното мирно дипломатическо средство  – прекратяването на дипломатическите отношения.", "date": "2018.03.30", "title": " На фронта на студената война – нищо ново\t\t\t"}
{"url": "https://trud.bg/%d0%b0%d1%80%d0%b0%d0%b1%d0%b8%d1%81%d1%82%d1%8a%d1%82-%d0%bf%d1%80%d0%be%d1%84%d0%b5%d1%81%d0%be%d1%80-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%87%d1%83%d0%ba%d0%be%d0%b2-%d0%bf%d1%80/", "text": " – Срещата е толкова важна и значима, че отзвуците са многопластови – те са от триумф до силно негативна оценка. Виждаме реакциите в Европа и България. Отзивите в турската преса, които са доминиращо добри, идват да подскажат на кого е била необходима тази среща и кой е големият бенефициент от нея – това е Турция. Тя беше заинтересована и я желаеше. Тонът в турската преса прилича на онзи тон, наблюдаван през 2005 г., когато Ердоган се върна от Брюксел едва ли не на бял кон. Тогава стартираха преговорите на Турция с ЕС и Ердоган го гледаха като национален герой. Мисля, че техните оценки малко изпреварват реалните резултати от срещата. Смятат, че отношенията са едва ли не нормализирани.  – Не, и това го каза в прав текст Доналд Туск. Решения не са взети. В тези многопластови взаимоотношения и множество проблеми, някакви договорености бяха постигнати по темата за бежанците. Очевидно, и двете страни са заинтересовани за това. Защото бежанците, които са на територията на Турция, фактически промениха политическата карта на Европа. Да погледнем какво става с резултатите от изборите в Италия, Австрия, Унгария и самата Германия, която толкова месеци не можа да си направи правителство.  – Разбира се, че са част от нея. И Европа е заинтересована да ги държи надалече. Нека погледнем и нашата страна – държава, в която практически бежанци почти нямаше, те заобиколиха България от 2015 година насам. Това показва, че състоянието реално роди управление, което имаше капацитета и желанието да направи тази среща. Вижте Австрия – тя ще бъде след нас европредседател, през нея мина големият лъч. И в един момент се появи млад и амбициозен канцлер, който директно заяви: ние настояваме за прекратяване на преговорите на ЕС с Турция.  – Този елит се страхува от бежанците, защото те подклаждат и създават алтернативи за самия него. Ето, в Германия се появи партията Алтернатива за Германия. Самата Турция си дава сметка, че след бежанците вървят десни партии в управлението. А същата Алтернатива за Германия съвсем наскоро изпрати германска парламентарна делегация в Дамаск, не в Анкара. Което е наливане на вода в мелницата на Путин. Тези организации и партии са евроскептични, което ги прави естествени съюзници на Русия. Ето тук се стиковат интересите на Анкара и на Брюксел. По всички останали теми обаче нямаме покритие и съгласие. Това несъгласие беше или видимо представено като такова, или директно беше отхвърлено. Имаме стълбица на приемани и неприемани оферти. Консенсусът по темата за бежанците е около детайлите – финансовите параметри и самите механизми.  – Да, а втората цел и половинчато договаряне беше потвърждаването на Турция като стратегически партньор. Т.е. Европа постави акцент, че комуникациите са отворени. Езикът на дипломацията бе показан в лицето на Туск – ясен реалист, и на Юнкер с неговия витиеват стил. Много хора силно го критикуваха за изявлението му, че той бил гарант за продължаване на преговорите на ЕС с Турция.  – Да, и гаранцията е дотогава. Има един много сериозен текст, който излезе от устата на Юнкер. Европа дава тест за сериозността на турците, поставяйки им много ясен ултиматум за двамата гръцки граничари – очакванията са те да бъдат пуснати до Великден. Темите за независимата съдебна система и нарушаването на човешките права в Турция са неща, по които има тотално разминаване. Има още един момент, на който не беше обърнато много внимание – желанието на турците за разширяването на Митническия съюз.  – Силната турска икономика, заради която порасна самочувствието на Ердоган, и от която той успя да направи невероятно силна армия, стана благодарение на европейските инвестиции. От 1996 г. Турция е член на Митническия съюз – европейски инвестиции и респективно продуктите се връщат на територията на ЕС. Реално общата търговия между тях е 130 милиарда евро – в пъти повече от Китай, който е вторият партньор на Турция. Турците много ясно си дават сметка, че без тези европейски инвестиции и милиардите евро икономически благодеяния, страната им щеше да се върне към 80-те и 90-те години на миналия век. Реално те не могат да се оплакват, че не са членове на ЕС.  – Темата за тероризма показа тотално разминаване какво означава международно право. Какво означава тероризъм, визова либерализация, сигурност – неща, които са международно локално определени. ЕС и Турция се разминават и по темата кои организации са терористи и кои не. Става дума за кюрдите и Фетхуллах Гюлен. Добре е за Европа да поддържа подгряващи отношения с Турция. Нека тя да се демократизира, да говори за права на човека, т.е. да има европейски дневен ред с ясното съзнание, че той …няма как да бъде реализиран. Поне по време на нашето поколение и идващото след нас няма как да бъде постигнато. И не бива да се залъгваме.  – Българското правителство е част от тъканта на тази мощна бежанска вълна през 2015-а, която ни заобиколи. Получи се интересна конфигурация. Лично Бойко Борисов е външният министър на България. Той не дава на никого правомощия и компетенции за това, на който и да било коалиционен партньор. Това е негова лична инициатива. И точно оттук идва и разнобоят и многопластовостта по отношение на оценките за неговите външно-политически амбиции. Видяхме и апологетика, и реализъм, но също и тотално отрицание.  – На фона на такава важна среща и авторитарен лидер, какъвто е Ердоган, България трябва да говори на един глас. Да има изразена обща национална позиция. Като преподавател по теория на външна политика винаги съм казвал, че след като има ясно осъзнати национални интереси, трябва да има външнополитически цели. Този, който застава зад тези интереси, трябва да ги отстоява, а не пред камерите да изнасяме нашите различия. Тук имаме не само дисхармония, а по-скоро несъгласие за изграждане на единна държавническа парадигма. И това е много важно за българските политики поне пред външните партньори, които определено стават част от вътрешната политика на България.  – Точно за нея. Ето, на изборите ни миналата година се оказа, че Турция е част от нашия дневен ред (случаят с партия ДОСТ). И при това посещение на Ердоган във Варна не трябваше да има и най-малки съмнения за разнобой на позициите. Имам доста стара позиция, която съм сигурен, че един ден ще стане – на Балканите не само трябва да изработим общонационална позиция, но трябва да направим Балкански Бенелюкс. Това е изработване и отстояване формулировката на трите държави, които в момента са част от ЕС и НАТО – България, Гърция и Румъния. Вече започнаха да се чуват гласове в Брюксел, че рано или късно ще се случи. И това личи от тези амбициозни инфраструктурни обекти. Става въпрос за Коридори 4, 5 и 8. Колкото по-бързо се сближат нашите държави, толкова по-добре. Икономиката е тази, която ще тласне общите политически позиции в отбраната, сигурността, и така ще ги направи равностойно устойчиви на фона на Турция, която на срещата във Варна демонстрира самочувствието на регионален лидер, конкуриращ ЕС.  – Ето тук бих желал да опонирам управляващите сега, които казват, че не би следвало да се прави група, която да наподобява Вишеградската група. Напротив, трябва много ясно да се търси максимално сближаване с нашите съседи, които отговарят на тези критерии – ЕС и НАТО, Сърбия също е добре дошла, но когато безвъзвратно се самоопредели по кой път ще върви – по европейския или друг.  – Двете теми бяха преплетени. Оповестяването на прогонването на руски дипломати от различни страни стана във Варна и то от устата на Доналд Туск – нещо като “думам ти дъще, сещай се снахо.” Това е много ясна визия и доказателство за западната солидарност. Но всяка една история си има предистория и собствени причини. Цялата предистория започна в Сирия. Тя е плацдарм не само на световния джихадизъм, а е държава, в която, за съжаление, изригва вулкан от противоречия на фона на противоборството между Русия и Западния свят. Но там се случиха и наблюдаваха и много интересните комбинации, направени между Русия и Турция, но също така и комбинации между Турция и Запада на базата на съответните регионални интереси. Там трябва да търсим корените на това, което се случва сега.  – Историята наистина е много по-аргументирана и много по-дълбока и тя има своите корени в средата на този месец. Това са ожесточените битки – Ердоган, ако не се лъжа, на 13 март каза, че светът е пред прага на трета световна война. Нека да го вържем и с факти отвъд Океана – отстраняването на Рекс Тилърсън и на генерал Макмастър, появата на Джон Болтън, пълната чистка, която стана в апарата на Съвета по национална сигурност на САЩ. Това са събития, които са по-скоро в дъното. А историята с шпионина е някак си точно на повърхността. Вече се вижда, че става дума за много силни тектонически движения отдолу, които поне според мен говорят за ново преструктуриране на тежест в самия свят. И в известна степен преструктуриране на понятието Запад. Това са неща, които рано или късно ще излязат на повърхността. Става дума за процеси, които текат в недрата, и които са тясно свързани със ставащото в Сирия. Там е показното – външна политика и взаимоотношения в най-чист вид – няма преговори, т.е. има някакви, но на фона на бойни действия и всякакъв вид изненади, коварства, нарушаване на принципи.  – Русия има срещу себе си половината свят, а очевидното е, че половината свят някак си не харесва Путин. Ескалацията нямаше как да не стане след тази негова безапелационна победа на изборите за президент там.  – Вижте, въпросът е следният – в Сирия просто има такива взаимоотношения, които стряскат много от опонентите на Русия, имам предвид историята с Африн. Всеки един кюрдски сайт обвинява Русия, че тя е виновна за трагедията на кюрдите в града. Преди ден се повтори същият сценарий за съседния град Тел Рифат – Русия се оттегли и предаде града на турската армия, която продължава операцията “Маслинова клонка”. Хуманитарното положение е още по-тежко, защото около 50 хиляди човека от Африн избягаха в Тел Рифат. Те ги хвърлиха за пореден път в ръцете на турската армия. Което подсказва, че има споразумение за промяна на демографския профил на Северна Сирия от турска и руска страна. Така че не е това, което казват политиците и външните министри, а реално какво се договарят на терен. Каква ще бъде и съдбата на Мандич – това е градът, в който има американски контингент. С днешна дата американците обявяват, че няма да отстъпят пред турския натиск. Това реално обяснява истинските намерения на големите играчи. А шпионският скандал “Скрипал” е просто една проекция, реминисценция.", "date": "2018.03.30", "title": " Арабистът професор Владимир Чуков пред „Труд“: Половината свят не харесва Русия на Путин\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%be%d1%85%d1%80%d0%b8%d0%b4%d1%81%d0%ba%d0%b0-%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b0%d1%80%d1%85%d0%b8%d0%b5%d0%bf%d0%b8%d1%81/", "text": "Преди няколко дни изтече съобщение от пресцентъра на Светия Синод, че българският патриарх е заявил, че ще изпрати църковна делегация за честване на 1000-годишнината на Охридската архиепископия. Надявам се, че журналистите са се объркали, защото Негово Светейшество е отлично подготвен в историята на църковните институции на Балканите поне, и не би могъл да направи такава грешка, която води до национално предателство. Защото признавайки, че е съществувала независима Охридска архиепископия и днешната македонска църква е неин наследник, това означава, че Светият Синод признава и независим македонски народ още преди 1000 години. Но трябва да призная, че не само Светият Синод бърка. Понятието „Охридска архиепископия” се върти от няколко видни български общественици при техни публицистични изяви. Нека да видим за какво става дума и да започнем нашите политически разкопки. През 971 година столицата на Българската патриаршия – независима от 927 година, е принудена да се премести от град Силистра в други български градове, останали извън окупацията на византийските войски. След като минава последователно през Видин, София и др. тя се установява трайно в Охрид. През 1018 г. българският цар Иван Владислав загива при опит да превземе град Дуръс, днес Драч (в Албания). Българската царица и българският аристократичен елит решават да приемат изгодните условия, които им представя за капитулация императорът на Византия Василий II – Българоубиец. А те са: първо, тези които се предадат, ще останат да управляват градовете и крепостите си, царският елит, многобройните деца на цар Иван Владислав, Гаврил Радомир и т.н. се приемат във византийския двор, а българският народ ще плаща данъци така, както е плащал по времето на българското царство. Т.е. в натура, а не в пари. Освен това Василий II – Българоубиец е решил да даде независимост като поредното добро условие за българите, и независима българска църква, като понижи в ранг Патриаршията в автокефална (самостоятелна, отделна) архиепископия. По това време такава извън вселенската патриаршия е само Кипърската църква и така се отбелязва в следващите столетия, като се изредят църковните патриаршии на изток – Вселенска патриаршия, Александрийска и т.н. се казват автокефални архиепископии. Така Василий II, наречен Българоубиец, запазил социално-правния статут на Българската църква, като постановил епископите сами да избират архиепископа и да го утвърждава императорът, а не вселенският патриарх в Константинопол. Василий II опазил Българската църква от намеса във вътрешните й работи и от страна на гражданската администрация. Седалището на тази българска църква си остава Охрид, но никога тя не е означавана с това име. Тя се означава само с едно име, както постановява на 29 май 1018 година византийският император: „БЪЛГАРСКА АВТОКЕФАЛНА АРХИЕПИСКОПИЯ”, а предстоятелите й се титулуват „АРХИЕПИСКОП НА ЮСТИНИАНА ПРИМА (така са смятали, че се е казвал Охрид през античността) И НА ЦЯЛА БЪЛГАРИЯ”. Тук ще отбележа, че макар и архиепископия, което е един разред по-ниско в църковната административна йерархия от патриаршия, автокефалните архиепископии са си независими патриаршии. Император Василий II – Българоубиец, постановил в указите си от 1019-1020 г. архиепископите да бъдат българи по етнически произход. Първият избран и утвърден архиепископ наистина бил българин – монахът Йоан от манастира “Св. Иван” в Дебър (днес малко градче в западния дял на областта Македония). Но след смъртта на архиепископ Йоан, в следващите 750 години, през които съществувала архиепископията, на престола били поставяни все повече гърци. В източнославянския свят ролята на царете и императорите в избора на църковния глава винаги била решаваща. Под това име Българската автокефална архиепсикопия със седалище в Охрид просъществува до 1767 година. Обстоятелството, че тя не е организирана от църковна институция, а от светско лице, какъвто е византийският император, е един от поводите вселенските патриарси да настояват пред административните ръководители на областта – византийските императори, българските царе и турските султани, да я премахнат. И успяват, но чак през 1767 година. Тоест, Българската автокефална архиепископия е най-дълго съществувалата църковна институция. Патриаршията в Дръстър – Силистра, съществува около 40-50 години, а Търновската патриаршия около 150 години. Архиепископията в Македония съществува 750 години. Но тя обхваща само земите на днешна Македония. Една голяма част от архиепископиите й се намират в Северна Гърция, други в днешна Източна Сърбия, Влашко, Молдова, а по някое време тя има архиепископии и в Южна Италия. Защо – не знаем, може би там е имало българско емигрантско население, защото тези епархии са присъединени към нея чак през XV-XVI век, т.е. времето на турското завоевание на Балканите. Особено голямо значение за оцеляването на българите като нация и духовност имала Българската архиепископия в Охрид след 1396 г., когато всички български земи паднали за дълги пет века под властта на мюсюлманската Османска империя, а Търновската патриаршия била ликвидирана. Българска автокефална архиепископия в Охрид останала единствената българска духовна институция и с много усилия и труд успяла да опази жив християнския дух сред българите. През XV-XVII век охридските архиепископи все по-често започнали да се подписват с титула патриарх. Неслучайно Българското Възраждане започва от Македония. От Македония е и Христофор Жафарович, който прави първия български герб, Паисий Хилендарски, който пише първата История на България, братя Миладинови, които създават първия сборник с български народни песни. И затова, когато се създава Българска екзархия, само 100 години по-късно с разпускането на Българската автокефална архиепископия в Охрид, градът остава заедно с Битоля и Скопие извън границите на Българската екзархия (в първоначалния ферман от 1870 г. само източна Македония като част от Кюстендилска епархия влиза в границите на екзархията). В Охрид, Битоля и Скопие са произведени избори, за да се види как ще се определи населението. В Охрид Българската екзархия печели референдума с 94% за вярващите, със 74% в Битоля и с 80% в Скопие. Така нейната безусловна роля, макар че невинаги е била в границите на държавата България, е много голяма за запазването на българското национално самосъзнание. Тези митрополии, за които споменах, след фаталната за нас Междусъюзническа войска (1913 г.) и още по-фаталния за нас Ньойски мирен договор (1919 г.) остават в границите на Сърбо-хърватско-словенското кралство, по-късно Югославия. И са присъединени към Сръбската православна църква, но това не означава, че тя е майка на македонските епархии. Те наистина не могат да бъдат направени в отделна църква, защото нямат история. Освен това никога не са съществували като Охридска архиепископия или някакъв друг подобен буламач. Те са били или независима българска църква, или епархии (църковни области) на Българската екзархия, по-късно патриаршия. Редно е, ако искат да следват канона, да се присъединят към Българската патриаршия, а не да формират една нова църква с измислената история на „Охридска архиепископия”. Редно е обаче и друго – тези български общественици, които продължават да настояват по телевизионни студия и страници на вестници да признаваме „Охридската архиепископия като независима”, да прекратят своята дейност. Не зная дали съзнават колко вредят на България и на българската кауза в Македония.", "date": "2018.03.30", "title": " Няма Охридска, има Българска архиепископия!\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b5%d1%82%d0%b0-%d0%b7%d0%b0%d1%85%d0%b0%d0%bf%d0%b0-%d0%bd%d0%be%d0%b2%d0%b8%d1%82%d0%b5-%d0%bf%d0%bb%d0%b5%d0%b9%d0%bc%d0%b5%d1%82%d0%ba%d0%b8/", "text": "Николета Лозанова за пореден път демонстрира голямо самочувствие и подчерта, че останалите плеймейтки могат само да й дишат прахта. Този път тя захапа новите участнички в конкурса, като ги сравни с тайландски травестити – в полза на травеститите, обаче. Бившата тв водеща публикува в социалните мрежи колаж, на който от една страна са новата носителка на титлата „Мис Плеймейт“ Нора Недкова и подгласничките й, а от друга – тайландски „хубавици“ от мъжки пол. „Наясно съм, че моето мнение, изразено чрез тази публикация е като трамплин за слава на тези „момичета”, но нали съм с благородно сърце – нека имат своите 3 минути популярност…от мен да мине“, написа Ни Ло към публикацията. „Айдее… да им пусна аванта, една безплатна реклама“, добави в коментарите бившата госпожа Божинова.", "date": "2018.03.30", "title": " Николета захапа новите плейметки"}
{"url": "https://trud.bg/%d1%86%d1%81%d0%ba%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%8e%d0%b1%d0%b8%d0%bb%d0%b5%d0%b9%d0%bd%d0%b8%d1%8f-%d0%b5%d0%ba%d0%b8%d0%bf-%d0%b8-%d1%83%d1%81%d0%bf%d0%be%d0%ba/", "text": "Ръководството на ЦСКА представи екипа, с който тимът ще излезе навръх своя 70-и рожден ден срещу “Лудогорец” на 5 май. На “червеното” трико грее емблемата, която избраха лично привържениците на тима след направена за целта анкета. А шефовете на тима успокоиха всички желаещи да се сдобият с най-новия клубен артикул: “Интересът към фланелката е огромен. Всеки ден получаваме куп запитвания. Тиражът е 1948, но имаме готовност да направим втори при нужда. Феновете да са спокойни. Фланелката ще бъде пусната във фенмагазина на отбора.” Цената на фланелката е 35 лева.  ", "date": "2018.03.30", "title": " ЦСКА представи юбилейния екип и успокои феновете"}
{"url": "https://trud.bg/%d0%b0%d0%bf%d0%b8-%d1%81%d1%82%d0%b0%d1%80%d1%82%d0%b8%d1%80%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b0-%d0%bf%d0%be%d1%80%d1%8a%d1%87%d0%ba%d0%b0-%d0%b7%d0%b0-%d0%bd%d0%be/", "text": "Агенция „Пътна инфраструктура“ стартира обществена поръчка за монтаж на ново LED осветление на Дунав мост при Русе. Това съобщиха от пресслужбата на АПИ. За по-добра видимост при пътуване по съоръжението ще бъде премахнато старото осветление и ще бъдат монтирани 106 бр. нови енергоефективни осветителни тела. Индикативната стойност на поръчката е близо 117 хил. лв. без ДДС. Средствата са осигурени от бюджета на АПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " АПИ стартира обществена поръчка за ново LED осветление на Дунав мост 1"}
{"url": "https://trud.bg/40-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%b2%d1%82%d0%be%d1%80%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%b7%d0%b0%d0%bf%d0%be%d0%b2%d0%b5%d0%b4-%d0%b7%d0%b0/", "text": "40-годишен мъж от омуртагското село Беломорци е с втора европейска заповед за арест заради убийство, след като веднъж вече е бил пратен там през есента заради същия случай. Това стана ясно в петък следобед, след като в Търговище беше получен подробния превод на заповедта, която преди това озадачи местните власти – защо и как, вече изпратения там, български гражданин, се намира в дома си и пак го търсят за същия случай. Първоначално се смяташе, че е дирен за опит за убийство от миналата година, но междувременно станало ясно, че е за най-тежкото престъпление. Историята, заради която го издирвали била от февруари 2016 г. в Холандия. В тъмната част на деня се чули изстрели и била засечена група от няколко облечени в черно лица. В локва кръв бил намерен холандски гражданин. По късно били установени и мъжете в черно, а в дома на жертвата била намерена оранжерия за марихуана. Издирваният от село Беломорци разказал на предното дело по европейската заповед за арест, че не е участвал в престъплението. Бил извикан да  прибере някого и така попаднал в кошмарния случай. От новата заповед сега станало ясно, че при екстрадирането му през есента, е бил освободен след 14-дневен арест, тъй като не били намерени достатъчно доказателство.  Мъжът побързал да се прибере у дома и вероятно се е надявал, че всичко е приключило. Междувременно работата по случая продължила и взетата ДНК потвърдила, че е съпричастен към случая. Това сочела новата информация. По тази причина се наложило за българския гражданин отново да бъде издадена европейска заповед за арест, научи „Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " 40-годишен с втора европейска заповед за арест след нови доказателства за убийство в Холандия"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d0%b0%d1%80%d0%b8-%d0%ba%d1%80%d1%8a%d0%b2-%d0%b7%d0%b0-%d0%bd%d0%b0%d1%86%d0%b8%d0%be%d0%bd/", "text": "Президентът Румен Радев отправи призив за участие в Националната кръводарителска кампания на БЧК за Цветница. Държавният глава дари кръв за благородната инициатива. Със своя хуманен жест президентът откри националната пролетна кампания за безвъзмездно и доброволно кръводаряване „Запалете свещичка, дарете кръв, дарете живот сега!”, съобщиха от БЧК. „Вярвам, че с всяка капка дарена кръв спасяваме живот, но и даряваме човечност. Всеки доброволен кръводарител в България заслужава уважението ни заради избора му да помогне на напълно непознат човек. Доброволно и безвъзмездно дарената кръв е ценност, тя няма цена. Дарената кръв ни свързва завинаги в истории за благородство, състрадателност и памет за стореното добро. Нека всеки, който може да дари кръв, да се включи в кампанията за кръводаряване „Капка по капка – живот!“ Приемете личната ми благодарност, че ще дарите живот на човек в беда“. С тези думи държавният глава се обърна към всички доброволни кръводарители в България. Десетки служители на президентската администрация и на НСО последваха неговата човешка съпричастност към необходимостта от кръв и кръвни продукти за лечението на хиляди нуждаещи се. На 1 април в деня на големия християнски празник Цветница, в цялата страна ще се проведе кръводарителска акция, организирана от Националния център по трансфузионна хематология (НЦТХ), Министерство на здравеопазването и Българския Червен кръст, с подкрепата на Българската православна църква. С дарителския си акт Румен Радев стартира Мрежата от добрини на БЧК. Червенокръстката организация посвещава инициативата на 140-годишнината си, чийто патрон е президентът на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Президентът Радев дари кръв за националната кампания за Цветница"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d1%81-%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%b4%d0%b8%d0%b3%d0%b0-%d0%bf%d0%be%d0%b4%d0%ba%d0%be%d0%bf%d0%b0%d0%bd%d0%b8%d1%82%d0%b5-%d0%be/", "text": "Продължава насипването на скална маса при разлива на р. Струма край Симитли, заплашващ основите на ГП Е-79, предаде БГНЕС. В началото на седмицата придошлата река започна да подкопава Е-79, което наложи изграждането на временна дига. Тя трябва да предпази разрушаването на ската на 10 метра под нивото на пътя. Самосвали изсипват скална маса, която булдозерите избутват в реката, тека тя се оттегля на безопасно разстояние от пътя. След насипването на скална маса, което се прави вече трети ден, пътят е спасен на този етап. А нивото на р. Струма започна да спада. Но снеготопенето се очаква след 25-градусовото затопляне, което ни очаква утре.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Спасиха с временна дига подкопаните основи на Е-79 от придошлата Струма"}
{"url": "https://trud.bg/%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d1%82%d0%b8%d1%82%d0%bb%d0%b0%d1%82%d0%b0-%d0%bd%d0%b0-%d1%82%d0%b5%d0%bd%d0%b8%d1%81-%d1%82%d1%83%d1%80%d0%bd%d0%b8%d1%80%d0%b0-%d0%b2-%d0%bc/", "text": "Големият финал на втория за годината ATP Masters 1000 турнир – този в Маями, ще е акцентът в уикенд програмата на спортните канали на Мтел. Решителният двубой за титлата започва в неделя от 20:00 часа и ще бъде излъчен пряко както по Mtel Sport 1, така и като pay-per-view на платформата ppv.mtel.bg. След отпадането на тримата топ поставени – Роджър Федерер, Марин Чилич и Григор Димитров, шампионът от Индиън Уелс Хуан Мартин дел Потро е големият фаворит, но своите шансове имат и останалите трима полуфиналисти – Александър Зверев, Джон Иснър и Пабло Кареньо Буста. Тенис турнирът в Маями е част от ATP тура от 1985 г. и впечатлява с големия награден фонд от общо почти 8 млн. долара. Най-много титли имат Андре Агаси и Новак Джокович – по 6 спечелени финала, следвани от Роджър Федерер с 3 успеха. Любопитна подробност е, че испанецът Рафаел Надал никога не е печелил титлата в Маями като има на сметката си цели 5 загубени финала. Освен развръзката на големия тенис турнир в щата Флорида, спортните фенове ще могат да се насладят и на поредната доза дербита от Холандската Ередивизи. В събота от 20:45 часа Mtel Sport 1 ще излъчи домакинския мач на лидера във временното класиране ПСВ Айндховен срещу тима на НАК Бреда. Домакините имат аванс от 7 точки на върха пред преследвача Аякс и трите точки са задължителни. В неделния ден от 15:30 часа коравият тим на Грьонинген посреща Аякс и ще се опита да откаже гостите от Амстердам от шампионските им амбиции. Малко по-късно, от 17:45 часа, шампионът Фейенорд има наглед лесната задача да вземе три точки при домакинството си на Екселсиор. И двата сблъсъка от Ередивизи ще се излъчват пряко по Mtel Sport 1. С оставащи броени дни до края на редовния сезон в НХЛ, всеки мач носи допълнителен заряд. Бостън Бруинс се бори с Тампа Бей Лайтнинг за първото място в Източната конференция и ще гони задължителен успех срещу Флорида Пантърс. „Пантерите”, от своя страна, са се вкопчили в битка с тима на Филаделфия Флайърс за последното място, даващо право на участие в плейофите. Именно тимът на Бостън може да се окаже ключът към това кой отбор ще продължи напред в битката за Купа Стенли и кой ще отпадне. В събота от 20:00 часа Бруинс играят срещу Флорида, а по-малко от 24 часа по-късно, в неделя от 19:30 часа се изправят и срещу Филаделфия Флайърс. И двата сблъсъка могат да се проследят в реално време по Mtel Sport 2.", "date": "2018.03.30", "title": " Битката за титлата на тенис турнира в Маями пряко по Mtel Sport 1 и на ppv.mtel.bg"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bc%d0%b2%d0%bd%d1%80-%d0%bf%d1%80%d0%b8%d0%b2%d0%b8%d0%ba%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b7/", "text": "Министерството на външните работи на Русия ще връчи на посланиците на страните, изгонили руски дипломати, протестни ноти и ще обяви ответни мерки на техните действия. Това съобщиха от руското външно ведомство, предаде ТАСС. „На 30 март в МВнР на Русия се привикват ръководителите на акредитираните в Русия дипломатически мисии на редица страни, предприели неприятелски действия по отношение на Русия „в знак на солидарност“ с Великобритания за т.нар. “дело Скрипал”. На посланиците ще бъдат връчени протестни ноти и ще им бъдат обявени ответните мерки на руската страна“, информираха от руското министерство. Както предава кореспондента на ТАСС, в централната сграда на МВнР на Смоленския площад вече са пристигнали посланиците на Германия, Франция, Полша и Италия, както и ръководителите на дипломатическите представителства на Нидерландия, Албания, Румъния, Украйна, Латвия, Литва и Македония. По-рано руското дипломатическо ведомство бе посетено от британския посланик Лори Бристоу, който не разкри целта на визитата си. В четвъртък Русия обяви за персона-нон-грата 58 служители в американското посолство в Москва и двама от консулството в Екатеринбург и им даде срок до 5 май да напуснат страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Руското МВнР привика посланиците на западните държави"}
{"url": "https://trud.bg/%d0%b5%d0%ba%d0%be%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%ba%d1%83%d0%bf%d1%83%d0%b2%d0%b0%d0%b9%d1%82%d0%b5-%d1%86%d0%b2%d0%b5%d1%82/", "text": "Цветя, върбови клонки и малки букетчета не трябва да се купуват от продавачи, които нямат разрешение за търговска дейност. Това припомнят експертите от отдел „Биологично разнообразие“ в Министерството на околната среда и водите преди предстоящите пролетни празници – Лазаровден, Цветница, Великден, Гергьовден. Тези дни се отбелязват с изобилие от цветя и билки, но и зачестяват случаите на нерегламентирана търговия. Гражданите е добре да следят за нарушения и да сигнализират за тях на 16-те Регионални инспекции по околната среда и водите, зоват от МОСВ. България е изключително богата на растителни видове. Много от тях виреят само в нашата страна и никъде другаде по света. Това са т.нар. ендемити, които трябва да пазим от изчезване. Някои от тях са защитени от Закона за биологичното разнообразие и забранени за събиране, отрязване, изкореняване, а забраните са валидни за всички жизнени стадии от развитието на растенията. Има забрани за притежаването, отглеждането, пренасянето, превозването, изнасянето зад граница, търговията и предлагането за продажба или размяна на взети от природата екземпляри (диви циклами, диви орхидеи, съсънки, перуники, гладиоли, пролетно котенце, рилска иглика, минзухар и др.). Красиви и използвани за букети са и много билки (червен божур, лечебна иглика). В Закона за лечебните растения също има забрани и допустими за събиране количества. При брането на билки за търговия е необходимо предварително да се издаде позволително от съответната община, горско стопанство или от собственика на земите. Търговците в цветарските магазини не трябва да купуват от цветните борси растения за букети без документи. Най-честият случай на нарушение е с бодлив залист. За да продължат дивите цветя да радват всички, букети трябва да се берат само за лична употреба и на позволените за това места. Само така околната среда ще бъде съхранена, ще запазим хармонията с нея и ще предадем традициите и празниците за бъдещите поколения, ползвайки разумно природните ресурси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Екоминистерството: На купувайте цветя и клонки от нерегламентирани търговци"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d1%83%d1%81%d0%ba%d0%b0%d1%82-%d0%bd%d0%b0-%d1%82%d1%8a%d1%80%d0%b3-21-%d0%ba%d0%be%d0%bb%d0%b8-%d0%bd%d0%b0-%d0%b1%d1%80%d0%b0%d0%ba%d0%be%d0%bd%d0%b8/", "text": "Регионалната дирекция по горите в Шумен пуска на търг 21 автомобила, които са били конфискувани от бракониери. Освен возилата, ще бъдат разпродавани и над 50 каруци и 26 иззети триона. Бдителните горски са конфискували и близо 300 кубика незаконно добита дървесина, съобщи директорът на РДГ-Шумен Емил Гелов. На търговете обикновено няма голям интерес. Колите, с които бракониери влизат в горита, са трошки и цените им не са по-високи от 200 до 300 лева. За миналата година горските са съставили 517 акта, а наложените санкции са за 18 760 лв.  Проблем за горите в Шуменско и Търговищко остават короядите по иглолистните видове. Най-засегнати са масивите 268 в ДГС-Омуртаг – поразени са 268 хка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Горски пускат на търг 21 коли на бракониери"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%b8%d1%81%d0%ba%d0%b0-%d1%82%d0%b8%d1%82%d0%bb%d0%b0%d1%82%d0%b0-%d0%b7%d0%b0-%d1%8e%d0%b1%d0%b8%d0%bb%d0%b5%d1%8f/", "text": "ЦСКА поиска титлата за юбилея. Това стана на пресконференция по повод предстоящия „червен“ празник за 70 години от създаването на клуба. Пред медиите спортният директор Пламен Марков обяви голямата цел. Честването на годишнината съвпада с дербито срещу „Лудогорец“ от плейофната фаза на шампионата.  „Победа в този ден безспорно ще бъде ценен и хубав подарък – обяви шефът на „червените“. – Но най-големият подарък би бил да завоюваме шампионската титла. Продължаваме да я преследваме.“  От клуба обявиха, че всички легендарни състезатели ще бъдат поканени за 5 май на националния стадион „Васил Левски“. А евентуален мач с гранд от Европа като част от празненствата е малко вероятен.  „Ръководството взе решение да отпразнува юбилея в деня на рождения ден на клуба 5 май. Още повече, че съперник ще бъде и основният конкурент за титлата. В този период всички отбори играят важни мачове от заключителния етап на първенствата си. Ако станем шампиони ще помислим за подобна среща.“  Марков не пропусна да удари по самочувствието на „орлите“. На въпрос дали клубът ще отпусне 10% от капацитета на националния стадион за гостуващите фенове, той призна: „Мисля, че 4000 зрители все още не е имало на домакински мач на „Лудогорец“, но по никакъв начин не подценяваме въпроса. Заявените от тях билети ще бъдат осигурени.“", "date": "2018.03.30", "title": " ЦСКА поиска титлата за юбилея"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%bd%d1%8f%d0%bc%d0%b0-%d0%b4%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%b5%d0%b2%d0%b5%d0%bd%d1%82%d1%83%d0%b0%d0%bb%d0%bd%d0%b0-%d0%b5%d0%ba%d1%81/", "text": "Германското правителство няма намерение да се меси в развитието на събитията около бившия каталунски лидер Карлес Пучдемон, който бе задържан в неделя на германска територия. Берлин няма да блокира евентуална екстрадиция на политика в Испания, съобщи в петък на своя сайт немското списание Der Spiegel, като се позовава на свои източници, предава ТАСС. Малко по-рано, адвокатите на Пучдемон обнародваха заявление, в което призоваха официален Берлин да наложи вето на възможно решение за екстрадиция. Правителството има такива пълномощия, но още в деня на задържането то взе решение да не го прави. Този въпрос бе обсъден миналата неделя от министъра на правосъдието Катарина Барлей, външния министър Хайко Маас, както и ръководителят на канцеларията на канцлера Хелге Браун. Пучдемон бе задържан в Германия на 25 март на път от Финландия към Белгия. Преди това Върховният съд на Испания взе решение да издаде международна заповед за арест на политика, който е обвинен за подстрекаване към бунт в хода на опитите му да постигне независимост на испанския автономен регион Каталуния. Възможно е решението за екстрадиция на политика в Испания да бъде взето през април. По-рано се появи неофициална информация за това, че Пучдемон може да поиска убежище в Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Берлин няма да блокира евентуална екстрадиция на Карлес Пучдемон"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d0%b7%d0%b3%d0%be%d0%bd%d0%b8-%d0%b4%d0%b2%d0%b0%d0%bc%d0%b0-%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0/", "text": "В петък Русия информира посланика на Нидерландия в страната, че ще експулсира двама дипломати в огледална мярка във връзка със случая „Скрипал“, предава AFP. Посланикът на Нидерландия в Русия Ренее Джоунс-Бос заяви: „Двама от моите колеги напускат Москва. Но ние (посолството) оставаме тук“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Русия изгони двама холандски дипломати във връзка със случая „Скрипал“"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%bf%d1%80%d0%be%d0%b5%d0%ba%d1%82-%d1%82%d1%8a%d1%80%d1%81%d0%b8-%d1%80%d0%b5%d1%88%d0%b5%d0%bd%d0%b8%d0%b5-%d0%bd%d0%b0/", "text": "България е в топ 10 на страните с най-висок риск от застаряващо население. На всеки пенсионер се падат 2,6 работещи, което е сред десетте най-ниски стойности в света, посочва Bloomberg Sunset Index. Демографията на България продължава да се влошава, а страната ни е на път да попадне в групата на хиперзастаряващите общества. Това е последната, най-критична категория на ООН, която се изготвя на база каква част от цялото население в дадена държава е на възраст над 65 години. Едно общество се смята за хиперзастаряло, когато делът на хората извън трудоспособна възраст в него е над 21%.  Към края на 2016 г. България е на ръба да прекрачи този праг – с 20,7% от хората над 65-годишна възраст, показват данните на Националния статистически институт. За сравнение, през 2010 г. съотношението е било 17,7%. Според изчисления на института до 2030 г. делът ще се вдигне до над 30%. Същевременно от миграционния поток страната губи млади хора. Всеки втори емигрант е на възраст между 20 и 39 г., което се равнява на малко над 16,3 хил. души през 2016 .г.  Тези данни показват, че ще се задълбочи проблемът с предоставянето на грижи по домовете на все по-застаряващото население. В противовес на тази тенденция идва възможността от ускорено внедряване на иновации в областта на домашните грижи, които да позволят по-голям брой хора да получават медицинско наблюдение (теле-медицина, теле-грижа), медицински услуги и съхранение и обработка на медицинска информация (е-здравеопазване) или подкрепа за помощ в дома (смарт-домове) от по-малко на брой лекари, асистенти, други медицински лица и помощници благодарение на новите технологии. За да се улесни подкрепата на развитието на тези услуги и свързаните с тях продукти, да се насърчи разработването им и внедряването им с помощта на наличните публични фондове, 8 партньори от България, Кипър, Словения, Румъния, Литва, Унгария, Португалия и Чехия реализират проекта HoCare – “Иновативни решения за домашни грижи чрез укрепване на сътрудничеството в регионалните иновационни вериги”. Водещ партньор е Агенцията за развитие на Никозия (АНЕЛ) от Кипър. От българска страна партньор е Сдружение Бизнес Агенция с бюджет 124 399 евро.  Проектът продължава 4 години – от април 2016 г. до март 2020 г., в рамките на програмата Интеррег-Европа 2014-2020, финансирана от Европейския фонд за регионално развитие и съфинансирана от българския републикански бюджет. Основната цел на програма ИНТЕРРЕГ ЕВРОПА 2014-2020 е да продължи процеса на обмен на опит и усвояване на политики между публичните органи за подобряване изпълнението на политиките и програмите по цел 1: “Инвестиции за растеж и работни места”. Програмата позволява на публичните органи и нестопанските организации, свързани с регионалното развитие в цяла Европа, да обменят практики и идеи за изпълнението на публичните политики, намирайки по този начин решения за подобряване на техните стратегии в полза на гражданите в съответствие с приоритетите на Европа 2020 за интелигентен, устойчив и приобщаващ растеж.  Проектът HoCare е посочван като много успешен пример за цялата програма. Той се занимава с търсене на решения, свързани с проблемите на застаряването на населението. Той има за цел да се подобри прилагането на политики за регионално развитие и програми, които поддържат предоставянето на иновации от участниците в регионалните иновационни вериги.  Партньорите изготвиха 8 Регионални анализа в областта на изследванията и иновациите в сектора за домашни грижи и сътрудничеството по модела на “четворната спирала”, допълнително обсъждани по време на 3 международни тематични работилници. Подбрани бяха 33 добри практики, подходящи за трансфер между регионите, което позволи формулирането на насоки за нови политики в областта на домашната грижа. Всеки партньор, включително и Сдружение Бизнес агенция, изготви три тематични доклада и три доклада за трансфер на политики в областта на домашната грижа. Местните партньори работиха в тясно сътрудничество с различни заинтересовани страни от различни сфери, свързани с домашната грижа, както и с договарящите органи на структурните фондове в страните-партньори. Българският партньор изготви и План за действие за подобряване на условията за реализиране на иновативни проекти, ориентирани към подобряване на домашната грижа, който ще доведе до конкретни предложения по процедури от Индикaтивната годишна работна програма за 2018 г. на ОП “Иновации и конкурентоспособност” 2014-2020, насочени към иновациите. Бяха положени и усилия да се добавят допълнителни приоритетни направления в Тематична област “Информатика и ИКТ” в Иновационната стратегия за интелигентна специализация на Република България 2014-2020 г., свързани с дългосрочната грижа.  Проектът продължава още 2 години, в рамките на които ще продължат усилията да се насърчава разработването на иновации в сферата на домашните грижи и социалните услуги.  Повече информация можете на получите на  или на сайта на БА ", "date": "2018.03.30", "title": " Международен проект търси решение на проблема със застаряването\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b8%d0%b4%d0%b5%d1%8f%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%b4%d0%b0/", "text": "Остри реакции от официална Анкара предизвика френската идея за посредничество между Турция и кюрдските сили в Северна Сирия. Президентът Ердоган заяви, че изявлението е странно и изцяло погрешно и добави, че ако изявлението е вярно, Франция надскача височината си по въпроса, предаде  . “Турция няма нужда от посредник. Тя няма да седи на една маса с терористи”, беше категоричен турският президент Реджеп Ердоган. Той обясни, че в телефонния си разговор с френския си колега Еманюел Макрон е чул “странни неща”, на които се налага да отговори “на висока честота”. По думите му Анкара подслонява 3,5 млн. сирийски бежанци, докато Франция е посрещнала седмина терористи в Елисейския дворец. По-рано вицепремиерът и говорител на турското правителство Бекир Боздаг заяви, че идеята на Париж представлява подкрепа за терористичните организации, атакуващи Турция.  В Туитър той написа, че сътрудничещите на терористите стават цел на Анкара също както терористите и поясни, че се надява Париж да не предприеме такава нелогична стъпка. По време на пресконференция външният министър Мевлют Чавушоглу заяви, че идеята на Франция е неприемлива. По думите му, Париж този път е отишъл твърде далеч и действията му показват двойни стандарти. Чавушоглу е изказал турското недоволство по време на телефонен разговор с френския първи дипломат Жан-Ив Льо Дриан. Франция е имала административен мандат върху Сирия от края на Първата световна война до края на Втората световна война. Междувременно Реджеп Ердоган заяви, че Турция е започнала подготовка да прочисти от терористи още три района в Северна Сирия и в Северен Ирак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Ердоган критикува идеята на Макрон да посредничи за Сирия"}
{"url": "https://trud.bg/%d1%84%d0%be%d1%82%d0%be%d0%b0%d0%bf%d0%b0%d1%80%d0%b0%d1%82%d0%b8-%d0%b7%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d0%ba%d0%be%d0%bd%d0%ba%d1%83%d1%80/", "text": "Дигитални фотоапарати ще спечелят победителите в конкурса за фоторазказ „Търговище днЕС“, който Общината обяви през януари, а срокът за кандидатстване изтича на 10 април. Идеята е да се покажат различни аспекти на местните традиции, бит, култура, начин на живот, спорт и развлечения, училищна и улична среда, в контекста на европейските ценности и символи. Определени са две възрастови групи – за ученици от пети до осми клас и за по-големите девети-дванайсти. Желаещите да участват трябва да изпратят до 10 авторски снимки, подредени във фоторазказ, на и-мейл: targovishte.dnes@gmail.com или да ги подадат лично в Центъра за административно обслужване на Общината, записани на CD/DVD и запечатани в плик с надпис: „За участие в конкурса за фоторазказ „Търговище днЕС“. Призьорите ще получат фотоапарати. Техните подгласници ще си тръгнат с дигитални фоторамки, а за трето мястото са предвидени карти памет. Всички отличени ще получат и книга за фотографията. Община Търговище обяви конкурса във връзка с председателството на България на Съвета на Европейския съюз. Условията за участие са публикувани на сайта на местната администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Фотоапарати за победителите в конкурса „Търговище днЕС”\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d0%be%d0%b3%d1%8a%d0%bd-%d1%83%d0%b1%d0%b8-%d0%bf%d0%b5%d1%82%d0%b8%d0%bc%d0%b0-%d0%b8-%d1%80%d0%b0%d0%bd%d0%b8-%d0%b4%d0%b5%d1%81%d0%b5%d1%82/", "text": "Петима души загинаха, а 350 бяха ранени в размирици на границата на Ивицата Газа с Израел, съобщи Би Би Си, позовавайки се на палестинския министър на здравеопазването. Много от ранените са пострадали от израелски огън, заяви министърът. Хиляди палестинци се стекоха днес към границата за протест под надслов Великият поход на завръщането и разпънаха пет лагера край границата. По данни на израелските сили за защита около 17 хил. палестинци са се струпали на пет места по протежение на граничната ограда, палели са гуми и са хвърляли коктейли „Молотов“ и камъни по оградата. Те съобщиха за метежи и че са стреляли по „главните подбудители“, за да спрат бунта. Армията е наложила затворена военна зона около Газа.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Израелски огън уби петима и рани десетки при протест на палестинци по границата на Газа"}
{"url": "https://trud.bg/40-%d1%80%d1%8a%d1%81%d1%82-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d1%81%d0%ba%d0%b8%d1%82%d0%b5-%d0%b0%d0%ba%d1%82%d0%be%d0%b2%d0%b5-%d0%b7%d0%b0-%d0%b3%d0%be%d0%b4%d0%b8%d0%bd/", "text": "40% ръст на внесените в съда прокурорски актове отчита Добричката окръжна прокуратура за 2017 г. спрямо предходната, показва анализ за работата на институцията. Най-голям е броят на споразуменията – 53%, следвани от обвинителните актове – 30%. Увеличили са се и предадените на съд – общо 1081 души. Трайно висок остава делът на осъдените – 1027 души, като налице е тенденция за ръст на образуваните дела от особен обществен интерес. Миналата година те са били 609 при 551 за 2016 г., се сочи в отчета. Според него най-много на територията на региона са били осъдените за наркотици. Близо 40% от наблюдаваните досъдебни производства през миналата година обаче са за държане на дрога. Това показва ниската ефективност на полицията, която успява да установи само дребните пласьори, посочват от прокуратурата. Миналата година обект на разследване за притежание на дрога са били 157 души. Обвинителите са работили и по 38 производства срещу непълнолетни, като са успели да приключат 55% от тях. 11 от делата са били прекратени поради липсата на голяма обществена опасност. След внесени обвинителни актове съдилищата в региона са осъдили 13 деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " 40% ръст на прокурорските актове за година в Добрич\t\t\t"}
{"url": "https://trud.bg/e%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d1%80%d0%b5%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d1%8e/", "text": "“Най-голямата загуба за България през годините бе загубата на хора. Днес имаме 4 на сто ръст на икономиката, но представете си какъв щеше да бъде, ако вие бяхте останали. В момента безработицата е около 6% и се налага за внасяме работна ръка от чужбина.” С тези думи вицепремиерът и министър на външните работи Екатерина Захариева се обърна към българските граждани в Република Южна Африка, които се събраха на среща с нея в Центъра на българската общност в йоханесбургското предградие Мидранд. Това съобщиха от пресслужбата на МВнР. “Сами сте се организирали и създали това прекрасно място. Това е доказателство, че когато сме обединени, сме по-силни. Говорих с външния министър г-жа Линдиве Сисулу и тя обеща да съдейства за по-бързо получаване на разрешението за строеж на българска православна църква, която ще е първият наш храм в Африка”, каза още Захариева.  Документите за промяна на предназначението на земята са внесени още през август 2016 г. До момента са одобрени част от строителните книжа. Имотът за църквата е купен със средства на българите в страната и с помощ от българското правителството. Осигурен е и строежът на храма. В момента българският свещеник отец Йонко Иванов служи в параклис в Мидранд. “Поклон пред родителите и учителите на българското училище “Слънчо”, че намирате време за Родината и разказвате за нея на децата си”, каза още Захариева, която посети и учениците, които всяка събота се събират, за да учат български език, история и обичаи. Вицепремиерът Захариева информира българите в Южна Африка за хода на Българското председателство на Съвета на ЕС и обясни, че поводът да посети страната е именно среща на външните министри на Южноафриканската общност за развитие, на което представлява върховния представител по външната политика Федерика Могерини. Българският първи дипломат разказа и за мерките, които се предвиждат за намаляване на административната тежест – разработване на електронна система за подаване на документи за самоличност, която ще изисква само едно посещение на място в консулската служба (при подаване или при получаване  на документа), намаляване на таксите, въвеждане на плащане с банкови карти (към момента тази възможност вече съществува в София и в 40 български посолства). Нашите сънародниците поставиха редица въпроси. Един от тях бе за визовият режим между Република България и Република Южна Африка, който прави по-трудни посещенията на техни роднини заради формалностите и цените на разрешителните стикери. “Поставяме въпроса на европейско ниво. Заедно с още 10 европейски държави имаме визов режим и се надявам да променим това положение, за да има равноправно третиране на всички европейски граждани. Когато сме обединени в ЕС, сме по-силни. Видяхте, че успяхме и визите за Канада паднаха”, каза Захариева. Българите се интересуваха и кога ще е достъпно плащането на местни данъци онлайн, тъй като много от тях притежават имоти в България. Външният министър им обясни, че това зависи от конкретната община, но че повече от половината от тях вече са създали условия за безкасово плащане, което да не изисква посещение на място. Същевременно Националната агенция за приходите и редица други държавни ведомства отдавна поддържат платформи за онлайн услуги на гражданите, които позволяват двупосочна комуникация с държавата и спестяват време и пари. След като отговори подробно на въпросите им, министър Захариева присъства на български фолклорен концерт. На срещата присъства и първият български посланик в Република Южна Африка Петко Драганов, който в момента е политически директор на Министерството на външните работи. “Има една приказва, че мъжът не е мъж, докато не построи къща. Посолството в Претория е моята къща”, каза развълнуван той, след като посети дипломатическата мисия и видя много свои познати и приятели от българската общност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Eкатерина Захариева пред българите в Южна Африка: Най-голямата щета за Родината по време на прехода бе загубата на хора"}
{"url": "https://trud.bg/%d0%b2%d1%83%d1%87%d0%b8%d1%87-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d1%86%d0%b5%d0%bb-%d0%bd%d0%b0-%d0%b0%d0%bb%d0%b1%d0%b0%d0%bd%d1%86%d0%b8%d1%82%d0%b5-%d0%b5/", "text": "Сръбският президент Александър Вучич заяви, че не е тайна, че единствената цел на албанците е да завземат северната част на Косово, предава македонската медия „Стандард“. „Те искат да завземат северната част на Косово“, заяви Вучич. Той допълни, че албанците са „силни, големи и мощни“, както техните спонсори и добави, че имат „подкрепата на Запада“. „Грижа се за Сърбия, винаги ще я защитавам. Ще запазим мира и стабилността“, увери сръбският президент. Той допълни, че албанците провеждат проучвания за всяка от сръбските общини, защото тяхната единствена цел е северната част на Косово.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Вучич: Единствената цел на албанците е да завземат северната част на Косово"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0/", "text": "Турция е започнала подготовката за изчистване на северносирийските региони Айн ал Араб, Рас ал Айн и Тел Абяд от терористите чак до границата с Ирак, заяви президентът на страната Реджеп Таийп Ердоган в петък, като добави, че турската армия ще ликвидира и терористите в Ирак, предава турското издание Yeni Safak. Турският президент уточни, че Въоръжените сили на страната няма да нараняват бойци от съюзническите нации, които са разположени в региона, но и че Турция не може да позволи терористите да се разхождат свободно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Ердоган: Турция започна подготовката за по-нататъшните военни операции в Северна Сирия"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bd%d0%b5-%d0%b5-%d0%bf%d1%80%d0%b0%d0%b2%d0%b8%d0%bb-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b8/", "text": "Във връзка с публикациите, които отразяват интервю на заместник министър-председателя Томислав Дончев за агенция Ройтерс, заявяваме, че той не е правил изказвания и оценки относно ориентацията на правителството по отношение на която и да е от страните в случая “Скрипал”, съобщиха от правителствената информационна служба, прилагайки аудиозапис от интервюто. Посланията за обвързаност на правителството с други държави са интерпретация на медията и не следва да бъдат обвързани с официалната позиция на кабинета, изказана след днешното заседание на Съвета за сигурност към Министерския съвет. Интервюто на вицепремиера Дончев е дадено на 29 март. Точните му думи са: “Просто казано, предвид факта, че правителството ни е коалиционно, в него присъстват различни партии, не съм убеден, че едно подобно решение може да бъде взето толкова лесно и толкова бързо. Политическата ситуацията в България е такава, че подобни решения трябва да се вземат с консенсус. И аз не говоря само за Правителството, аз говоря и за други институции – Народно събрание, включително и Президента. От това, което разбирам към момента, за зло или добро, такъв консенсус няма. Консенсус се изгражда с разговори. Това е утвърдената политическа технология. България има особени исторически отношения с Русия, това е безспорен факт. Само че историята понякога е добър, понякога е лош учител в политиката.  България е член на ЕС и член на НАТО и не веднъж е доказала, че тя е лоялен член на двете организации, че членството не е нито фиктивно, нито номинално. И за разлика от други държави често се е налагало да вземаме трудни решения, утвърждавайки и доказвайки, че сме добри членове.”", "date": "2018.03.30", "title": " Томислав Дончев не е правил изказвания и оценки относно ориентацията на правителството за случая “Скрипал”"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d1%81%d1%82%d1%80%d0%b0%d1%85-%d0%be%d1%82-%d0%be%d1%82%d0%bc%d1%8a%d1%89%d0%b5%d0%bd%d0%b8%d0%b5-%d1%83%d0%b1%d0%b8%d0%b9%d1%86%d0%b8%d1%82%d0%b5-%d0%bd%d0%b0/", "text": "Обвиненият заедно с баща си в   на бизнесмена от София Венцислав Младенов Марин Боюклиев се страхувал роднините на жертвата да не му отмъстят, затова и адвокатът му Борислав Мазнев се съгласи с искането на прокуратурата той да остане в  . Бащата Севдалин Боюклиев и защитникът му оставиха на Окръжния съд в Пловдив да реши. Съдия Весела Евстатиева постанови мярка „задържане под стража“, а адвокатите на двамата няма да обжалват. Убитият се е занимавал със самбо и имал много близки в този спорт, което е в основата на страха от отмъщение на двамата обвинени в убийството. Синът Марин е направил признания за извършения побой, довел до смъртта на Младенов, бащата все още не е. Срещу него обаче има косвени доказателства – не само обясненията на сина му, а и записите от камерата в заведението в Нареченски бани, което Боюклиеви и Младенов държали заедно. На 21 март тримата се скарали за пари за ремонта на заведението, започнали да се бият, а когато Младенов престанал да дава признаци на живот, Боюклиеви натъпкали тялото му в бидон и го хвърлили в река Чепеларска. Двамата имат зад гърба си по една условна присъда, но бащата вече e реабилитиран за шофиране след употреба на алкохол. Свидетелски показания ги сочат като агресивни хора, а синът дори не можа да посочи адреса, на който живее, пред съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Заради страх от отмъщение убийците на Младенов предпочитат в ареста"}
{"url": "https://trud.bg/%d0%b7%d0%b8%d0%b4%d0%b0%d0%bd-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b8%d1%81%d0%ba%d0%be/", "text": "Зинедин Зидан, старши треньорът на „Реал“ (Мадрид), отговори на нападките по негов адрес, дошли от футболиста на тима Иско. Обещаващият талант призна след мач на националния отбор на Испания, че не усеща подкрепата на своя наставник на „Сантяго Бернабеу“.  „Той е щастлив, може би няма същата роля в клуба си, но ще му покажа, че е важна част от тима. Радвам се, че изигра силен мач срещу Аржентина (6:1).“  Французинът разкри, че Иско има  лека травма от контролата на националния отбор и заедно със Серхио Рамос отпадат за предстоящия днес мач с „Лас Палмас“ от Примера дивисион. Много е вероятно почивка да получи и голямата звезда Кристиано Роналдо. Идеята е португалецът да бъде съхранен за първия сблъсък с „Ювентус“ от 1/4-финалите на Шампионската лига идния вторник.  В същото време 32-годишният португалски идол успя за пореден път да плени женските сърца само с едно действие, публикувайки своя снимка по бельо в социалната мрежа инстаграм.", "date": "2018.03.30", "title": " Зидан отговори на Иско"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b0-%d0%b3%d1%80%d1%83%d0%bf%d0%b0-%d1%89%d0%b5-%d0%be%d0%b1%d0%bc%d0%b8%d1%81%d0%bb%d0%b8-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5-%d0%bd%d0%b0/", "text": "Министърът на здравеопазването Кирил Ананиев пое ангажимент да създаде работна група от лекари и икономисти, която да обмисли създаване на национална онкологична стратегия, предаде “Ако наистина тази работна група прецени, че има място за такава стратегия, аз поемам отговорността наистина да работя по нея”. Държавата има сериозно отношение към пациентите с онкологични заболявания, защото България не прави изключение от тревожната световна тенденция, допълни министър Ананиев: “По данни на Националния център за обществено здраве и анализи, злокачествените заболявания заемат второ място – 16,1% от умиранията от хронични незаразни болести”. “От тази година Здравната каса ще заплаща стойността на шест иновативни молекули за лечение на малигнени хемопатии и на пет нови прицелни молекули за лечение на солидни тумори”, каза още министър Ананиев на парламентарния контрол.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Работна група ще обмисли създаване на национална онкологична стратегия"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d0%b1%d1%81%d0%bb%d1%83%d0%b6%d0%b8%d0%bb%d0%b8-%d0%b7%d0%b0-%d1%82%d1%80%d0%b8-%d0%bc/", "text": "Над 20 000 данъкоплатци и осигурители са обслужени в НАП-Велико Търново през първото тримесечие.  4318 граждани са посетили приходната администрация в областния град по повод подаване на данъчни и осигурителни декларации и уведомления за трудови договори, а 4115 – във връзка със здравния си статус. За 885 клиенти причината е била уточняване на задължения по справки, получени чрез електронната услуга “Справки за задължения”. 930 са го направили поради необходимост от регистрация и промени в регистрацията, 514 – за да получат информация по различни въпроси. 2218 са посетили великотърновската дирекция, за да подадат заявление за подаване на документи по електронен път, като по-големият им брой се дължи на факта, че от началото на 2018 г. повечето декларации са подадени по електронен път. На 1732 граждани е издаден ПИК /персонален идентификационен код/. Обслужени са били и 195 лица в неравностойно положение, като те използват специален бутон от машината, с който биват обслужени от служител с предимство. За плащане на задължения с карта през ПОС терминал са посетили приходната администрация 154 лица. Интересът към това нововъведение на НАП е повишен поради липсата на такси при извършване на операцията. Системата за управление на опашките позволява и стриктен контрол при обслужването на гражданите. Системата автоматично отчита както средното време за изчакване и за обслужване, така и средното време, за което даден инспектор извършва съответната административна услуга. 11 минути е средното време за изчакване на клиент през трите месеца, а 9 минути – за обслужването му в НАП Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Данъчните в  Търново обслужили за три месеца над 20 000 клиенти"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d1%81-%d0%b4%d0%b5%d0%b1%d1%8e%d1%82-%d1%83-%d0%bd%d0%b0%d1%81-%d0%bd%d0%b0-%d0%bf%d1%80%d0%be%d1%84%d0%b8%d1%80%d0%b8%d0%bd%d0%b3%d0%b0/", "text": "Даниел Асенов-Тайсъна (52 кг) и Петър Белберов (над 91 кг) ще направят дебют пред родна публика на професионалния ринг на 21 април в „Овъргаз арена“ в столицата. И двамата вече имат успешни изяви в профисериите, които са под шапката на Международната федерация (АИБА).  Кулминацията на вечерта обаче ще е битката на Данаил Станоев за титлата на WBC CISBB (на славянските народи) в категория до 59 кг. Противник на българина ще е Евгений Алейник (Беларус). Нашият боец е многократен шампион на България по кикбокс и муай тай, а в профибокса е от 4 години като до момента има 10 победи и 3 загуби. Преди тази Гала обаче Тайсъна ще брани европейската си титла на първенството за мъже до 22 години в Румъния. Тази вечер Асенов излиза за място във финала срещу французина Билал Бенама. А в следобедния сеанс от 14 часа най-малкият му брат – Боян ще боксира в полуфинал с представителя на домакините Еузеби Ютару. Националите от ямболското село Кукорево са единствените българи, пробили до тази фаза на първенството.  При жените до спор за титлата от нашите достигна само Мелис Йонузова (69 кг). Трикратната еврошампионка за девойки Еми-Мари Тодорова (48 кг) загуби на полуфиналите и за първи път от 5 г. не стигна до златото.", "date": "2018.03.30", "title": " Тайсъна с дебют  у нас на профиринга"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%b8%d1%8f%d1%87%d0%b8%d1%82%d0%b5/", "text": "Тричленен състав на Върховния касационен съд – ВКС остави в сила решението от 7 юни 2017 г. на Софийския апелативен съд (САС) срещу Александър Донов и Патрик Първев, причинили тежка телесна повреда на малолетния Христо Татеосян. Решението не подлежи на обжалване, наложеното наказание е “лишаване от свобода” за срок от 6 г. Това съобщиха от пресслужбата на държавното обвинение. Делото е образувано по касационни жалби на подсъдимите срещу решението по на Софийския апелативен съд. С присъда от 10 февруари 2017 г. на Софийския градски съд подсъдимите Донов и Първев са признати за виновни в това, че на 20 юли 2015 г. между 18.00 ч. и 21 и 20 ч. в София в съучастие са причинили на малолетния Христо Татеосян тежка телесна повреда Подсъдимите са осъдени да заплатят на гражданския ищец Христо Татеосян, чрез неговия законен представител и 60 000 лв. С решението на САС първоинстанционната присъда е изменена единствено във връзка с определеното място за изтърпяване на наказанието “лишаване от свобода”. Според тричленния състав на ВКС касационните жалби са неоснователни. Видът на телесното увреждане е преценен съобразно промяната в здравословното състояние на малолетния Христо Татеосян, настъпила веднага след инцидента и изразена в остър кръвоизлив под твърдата мозъчна обвивка и хигром, експертно определена като постоянно общо разстройство на здравето, опасно за живота на пострадалия. Вещите лица са защитили своето становище, възприето и от инстанционните съдилища, че без проведената спешна, адекватна и високоспециализирана оперативна интервенция в болнично заведение закритата тъпа травма на главата неминуемо е щяла да доведе до смъртта на детето. “Даденото от тях заключение правилно е съобразено от съдебните състави със законовия текст”, категорични са върховните съдии. По отношение на твърденията на жалбоподателите за недоказаност на деянието не могат да бъдат разгледани в касационното производство, тъй като приетите от въззивната инстанция факти по случая са окончателни. В решението си САС мотивирано е изследвал събраните по делото доказателствени източници. Доводи за съвместния принос на двамата подсъдими в причиненото от тях телесното увреждане са изложени в актовете на предходните съдебни инстанции, поради което касационната проверка приема правната теза на тези съдилища за единна. Възражението за допуснато съществено процесуално нарушение с отказа на въззивната инстанция да събере нови доказателства, се приема от върховните съдии за неоснователно. Според тричленния състав на ВКС отказът на въззивния съд да назначи нова съдебно-медицинска експертиза за здравословно състояние на малолетния Христо Татеосян след проведената оперативна интервенция (в подкрепа на тезата им за друго телесно увреждане, различно от приетото с присъдата) не е повлиял върху правилността на обжалвания съдебен акт и правата на подсъдимите не са били накърнени. По предявеното касационно основание (за явна несправедливост на наказанието) съставът на ВКС намира искането на подсъдимия Първев за неоснователно. Въззивният съд е подкрепил изложените от първата инстанция съображения при индивидуализацията на санкцията, където са посочени всички смекчаващи и отегчаващи обстоятелства за конкретната обществена опасност на извършеното деяние и личността на двамата подсъдими. Според съдебния състав на ВКС санкцията, наложена на подсъдимия Първев, е съответна на тежестта на престъплението и на личностовата му характеристика, поради което е справедлива. Направеното в съдебно заседание искане за намаляване на наказанието на подсъдимия Донов, което не е предявено в касационната му жалба, не подлежи на касационна проверка. Съдът приема, че отсъства необходимост от занижаване на санкцията в интерес на този подсъдим, наложена от други, служебно изведени от съдебния състав, обстоятелства. Тричленният състав на ВКС приема, че правилно е преценено като справедливо и присъденото обезщетение за причинените с деянието неимуществени вреди в размер на 60 000 лева, дължими от всеки от подсъдимите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Окончателно: 6 години затвор за биячите на 3-годишния Христо"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b6%d0%b0%d0%bb%d0%b5%d0%bd%d0%b8%d0%b5-%d0%b7%d0%b0%d1%80/", "text": "Британското министерство на външните работи изрази днес съжаление заради реакцията на Русия на експулсирането на дипломати, предаде Ройтерс. “Като е отровила бившия разузнавач Сергей Скрипал и дъщеря му на британска територия, Русия наруши международното право”, подчерта говорителка на Форин офис. “Това буди съжаление, но с оглед на поведението на Русия преди това, ние очаквахме някаква реакция”, каза тя. “Няма друго заключение, различно от това, че руската държава е виновна. Русия е в крещящо нарушение на международното право и Конвенцията за забрана химическите оръжия и действията, предприети от страни от целия свят, показаха колко дълбоко е международното безпокойство”, добави говорителката на британското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Великобритания изрази съжаление заради руската реакция на експулсиранията на дипломати"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5/", "text": "Стартира подготовката за изграждането на новия мост над р. Янтра, който ще бъде част от общинския път между Велико Търново и с. Шемшево. Екипи на фирмата изпълнител работят по оформянето на подходите към съоръжението, както и по терена, където ще бъдат основите му. Те ще бъдат вкопани на дълбочина от няколко метра под нивото на р. Янтра. Над 1,1 млн. лева е инвестицията. Очакванията са строителството да приключи през летния сезон. Новият мост ще е с две ленти за движение, ще бъде по-широк и с около 2 метра по-висок от старото съоръжение. Завишена е и товароносимостта, предвид преминаването на тежки камиони към и от Западната промишлена зона на Велико Търново.  Средствата за изграждането бяха осигурени по финансовите механизми на Междуведомствената комисия за възстановяване и подпомагане към Министерски съвет. Строителството на новия мост се наложи заради частичното рухване на свода на стария мост над р. Янтра през февруари 2017 година. Веднага след сформирането на настоящето правителство кметът Даниел Панов и екипът му внесоха проект за решаване на инфраструктурния проблем. Инвестиционното намерение бе одобрено, последваха процедури по съгласуване на проекта и отчуждаване на земи. Провеждането им бе задължително условие преди издаването на строително разрешение. Строителството ще възстанови най-бързата транспортна връзка на селата Шемшево, Леденик, Буковец, Керека и Пушево с Велико Търново. Старият мост над р. Янтра ще бъде съборен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Стартира подготовката за изграждането на нов мост край Търново\t\t\t"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%b0%d0%b7%d0%b5%d1%80%d0%b1%d0%b0%d0%b9%d0%b4%d0%b6%d0%b0%d0%bd%d1%81%d0%ba%d0%b8/", "text": "Нападател простреля и тежко рани азерски журналист и уби жена му край френския град Тулуза днес, като местният кмет предположи, че става дума за разчистване на политически сметки, съобщи Ройтерс. Рахим Намазов бе критик на политическото ръководство на Азербайджан и лежал в затвор, преди да потърси изгнание във Франция през 2010 г. Във видеозапис в Ютюб през декември миналата година той заяви, че е пратен в затвора, след като писал за бруталността срещу войниците в части на азербайджанската армия. И посочи, че изкарал 6 месеца в единична килия. „Днес бе атакувана журналистическата професия, баща на семейство и свободата на медиите“, заяви Карин Мишле-Травал – кмет на Коломие, където бе стреляно по двойката. В коментар за вестник тя добави: „Мисля, че е разчистване на сметки“. Съпругата на Намазов е убита при стрелбата. Полицейски източник заяви, че тя била простреляна в главата, очевидно от близко разстояние. Свидетели твърдят, че чули множество изстрели. Очакваше се по-късно днес местната прокуратура да направи изявление.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Нападател простреля азербайджански журналист във Франция, уби жена му"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0-%d0%be%d1%82-%d0%b4%d0%b0%d0%bd%d1%8a%d1%86%d0%b8-%d0%bc%d0%b5%d1%81%d1%82%d0%bd%d0%b8-%d0%bf%d1%80/", "text": "Финансовото министерство на Китай съобщи в петък, че въвежда данъчни облекчения за производителите на технологични чипове в страната, като това решение идва в момент, когато правителството се опитва да намали зависимостта си от чуждестранни полупроводници в условията на търговско напрежение със САЩ по отношение на трансфера на технологии, съобщава Ройтерс. Този ход на властите в Пекин е в отговор на плановете на Съединените щати да наложат мита за вноса на редица китайския износ на стойност 50 млрд. долара годишно, като Вашингтон се позовава на наличието на дискриминационни търговски практики в секторите на високите технологии, включително полупроводниците. Китайските производителите на чипове ще бъдат освободени от корпоративни данъци в продължение на две до пет години, последвано от частични допълнителни данъчни отстъпки, съобщи днес Министерството на финансовите на своя уебсайт. Администрацията на президента Доналд Тръмп поиска от Китай да започне да купува повече полупроводници, произведени в САЩ, като част от плана за избягване на предложените от Вашингтон митнически тарифи и на риска от търговска война, съобщи Ройтерс по-рано тази седмица. Според днешното съобщение на китайското финансови министерство, компаниите, които произвеждат чипове от висок клас, използващи 65 или по-малки нанометрови технологии, с инвестиция над 15 млрд. юана (около 2,39 млрд. щатски долара), ще бъдат освободени от корпоративни данъци в продължение на пет години. Компаниите, които произвеждат чипове, използващи технология с размери 130 или по-малко нанометри, ще бъдат освободени от данъци за следващите две години. Новите правила ще дадат предимство най-вече на по-големите и по-стари производители на технологични чипове в Китай, тъй като те могат да се ангажират с по-големи инвестиции и по-мащабно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Китай освобождава от данъци местни производители на технологични чипове в отговор на търговската война със САЩ"}
{"url": "https://trud.bg/%d0%b5%d0%b4%d0%bd%d0%b8-%d0%b7%d0%b0%d0%b2%d0%b8%d0%b6%d0%b4%d0%b0%d1%82-%d0%b4%d1%80%d1%83%d0%b3%d0%b8-%d1%80%d0%be%d0%bf%d1%82%d0%b0%d1%8f%d1%82-%d1%82%d1%80%d0%b5%d1%82%d0%b8-%d0%bf%d1%80%d0%be/", "text": "Димитър Петков се счита за един от най-успешните софийски кметове, превърнал София от голямо кално село с криви улици и паянтови къщи в модерен европейски град. Даже политическите му опоненти смятат действията му по същество правилни, макар че много от тях са в „сопаджийски“ стил. Именно при Димитър Петков общината осъществява мащабен план за градоустройствени промени. Това налага събарянето на цели квартали, включително древни и знакови за София постройки поради това, че попадат на пътя на новата улична мрежа или че някому изглеждат вехти и грозни. Така са унищожени шест средновековни църкви със стенописи, главно в центъра на града. Вместо тях се построяват, според руския учен Михаил Сперански, „доволно пошли вили във виенски стил“. Димитър Петков, наречен Свирчо (по името на неговия в. „Свирчо“, под чиято глава пишело „Лист за подсвиркване и подгавряне“), понякога напълно Това научаваме и от запазени спомени на софиянци. Ето как е съборен, примерно, Чохаджийския хан близо до църквата „Св. Неделя“. Стамболов пише изрично писмо до Димитър Петков да забави това събаряне за няколко години, защото собственикът, негов близък, има малки деца, които разчитат на този доход, нека да отраснат и тогава. Но Димитър Петков дава заповед на пожарникарите да действат. Щом те започват, пристигат взвод стражари и ги прогонват. Долагат за това на кмета и той уж отстъпва, но това е привидно – няколко дни след това, посред нощ, когато спят и министри, и стражари, спорният хан е сринат. Едва са спасени Ротондата „Св. Георги“, Баня Баши джамия, църквата „Св. Петка Самарджийска“, древната базилика „Св. София“. По повод събарянето на църквата „Св. Богородица пречиста“ – 22 май 1889 г. – скандалът е публичен и грозен. Жените от енорията, научили за предстоящото събаряне, без да бъдат уведомени, за да отслужат молебен и да изнесат с подобаваща тържественост светите принадлежности от църквата, се събират в обедните часове и пречат на разрушителите. Бият камбаната и събират около църквата тълпа от случайни минувачи, която също дюдюка и крещи възмутено. В крайна сметка силата надвива – идват жандарми, които тръгват срещу хората с голи шашки, приставите гърмят във въздуха, пристига и войсково отделение, втурват се „толумбите“ (пожарните помпи) и множеството е разпръснато, а църквата – съборена сред плачове и проклятия. Някои от „подстрекателите“ са арестувани, Събарянето на стара София облагодетелства някои от управниците, т.е. развихря се почти нескрита далавера. При събарянето на малки къщички се образуват, според новия регулационен план, нови, маломерни парцелни места, чиито собственици трябва да бъдат обезщетени. Според спомените на Добри Ганчев част от управниците, включително Димитър Петков и Стефан Стамболов, използват подставени лица, за да притиснат и изнудят собствениците да им ги продадат на ниски цени, а после самите те да получат срещу тях от общината урегулирани места, апетитни и за притежание, и за строежи. Приблизително такава е и далаверата със земя в района между София и софийската мера, наречен Юч-Бунар. Тогава тази земя принадлежи на някой си грък, Мимиди, но в един момент се оказва прехвърлена като собственост на Стамболов (по-скоро Мимиди е принуден да „признае“ Стамболов за ортак), а в последствие се оказва натиск над Димитър Петков да прехвърли града зад тези бостани, т.е. цената на земята да се удесетори.  Обект на почти същата проста операция са местата срещу Борисовата градина, от лявата страна на Цариградско шосе, чийто собственик има спешна нужда от средства. Готов е да ги продаде дори за 2 лева на квадратен метър. Стамболов ги купува по лев, а кметът ги „вкарва“ в града, парцелира ги и ги обявява за продан. Според мнозина съвременници Така правят всички властимеющи. Както казва Димитър Петков веднъж в отговор на нападките, че използва властта за лични облаги: „Ако тези парцели ги купи някой си Исак или Мордохай… ще бъде по вашето разбиране, честно, а пък аз ако ги купя и мене се предаде парцела – безчестно. Аз този морал не го разбирам“ .  Направеното от Димитър Петков е изключително важно и необходимо за София – не става дума само за улиците, за канализацията, за портите на София – Лъвов и Орлов мост, а и за Градската градина и за Минералните бани, дори за създаването на Централните гробища. Но в неговата биография има два факта, които хвърлят сянка върху неговия държавен размах и съзидателна енергия. Това е затварянето на университета заради освиркването на Фердинанд при откриването на Народния театър през 1907 г., както и откритият след смъртта му факт, че като „вътрешен“ министър внасял парите от фонда за подпомагане на бежанците от Македония и Одринска Тракия в своя лична лихвена сметка в БНБ. Както казва един съвременник с въздишка: “Моралът беше такъв“.", "date": "2018.03.30", "title": " Едни завиждат, други роптаят, трети просто крадат\t\t\t"}
{"url": "https://trud.bg/%d0%bc%d0%b0%d1%82%d1%8e-%d0%bd%d0%b8%d0%bc%d0%b8%d1%86-%d0%be%d0%be%d0%bd-%d0%b8%d0%bc%d0%b0-%d0%bf%d0%be%d0%bb%d0%be%d0%b6%d0%b8%d1%82%d0%b5%d0%bb%d0%b5%d0%bd-%d0%bd%d0%b0%d0%bf%d1%80%d0%b5%d0%b4/", "text": "Специалният пратеник на ООН за спора за името Матю Нимиц, заяви след срещата си във Виена с външните министри на Македония и на Гърция Никола Димитров и Никос Кодзиас, че има положителен напредък в преговорите, но все още много трудности, по които трябва да се положи повече работа и които трябва да се преодолеят, предава „Press 24“. „Проведохме добра дипломатическа среща. И двете страни се фокусираха върху по-добро бъдеще, срещите ще продължат, но има напредък. Двете страни са насочени към укрепване на взаимните отношения“, заяви Нимиц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Матю Нимиц, ООН: Има положителен напредък в преговорите за името на Македония"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%b5-%d0%b1%d0%b8%d0%bb-%d0%bf%d1%80%d0%b5%d0%b1%d0%b8%d1%82-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80%d1%82/", "text": "Млад мъж е бил пребит в кв. ,,Модерно предградие”. Това съобщиха от ОДМВР- София. Сигналът за инцидента е получен снощи в 23.55 часа. Мъжът е прегледан в болнично заведение и освободен. Извършва се проверка на обстоятелствата по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Млад мъж е бил пребит в столичния квартал “Модерно предградие”"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b3%d1%83%d0%b1%d0%b5/", "text": "Областният управител на Велико Търново проф. д-р Любомира Попова проведе среща с министъра на правосъдието Цецка Цачева, която присъства на обучителен семинар по право на ЕС. Форумът бе организиран от Центъра за обучение на адвокати “Кръстю Цончев”. “В кабинета на областния управител, заедно с началника на кабинета на министъра на правосъдието Десислава Абрашева, заместник областния управител Ивета Кабакчиева, председателя на Управителен съвет на фондация „Център за обучение на адвокати „Кръстю Цончев“, адвокат  Йордан Цветанов и адвокат Веселка Коева членове на Висшия адвокатски съвет, обсъдиха актуални теми за региона и областта”, съобщиха от администрацията. След срещата е открит семинарът за обучение на адвокати, в който лектор е проф. д.ю.н. Атанас Семов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Министър Цецка Цачева се срещна с губернатора на Велико Търново"}
{"url": "https://trud.bg/%d0%b1%d0%b5%d0%bb%d0%b3%d0%b8%d1%8f-%d0%bd%d0%b0%d0%bc%d0%b0%d0%bb%d0%b8-%d0%b8%d0%b7%d0%b4%d1%80%d1%8a%d0%b6%d0%ba%d0%b0%d1%82%d0%b0-%d0%bd%d0%b0-%d0%bf%d1%80%d0%b8%d0%bd%d1%86-%d0%bb%d0%be%d1%80/", "text": "Белгия намали издръжката на принц Лоран – необуздания брат на крал Филип, в безпрецедентно наказание заради срещи с чужди представители без разрешение на правителството, съобщи агенция Франс прес. Парламентът гласува в четвъртък да намали годишната му издръжка от 307 000 евро с 15% – т.е. 46 000 евро по-малко, след препоръка от премиера Шарл Мишел. Принц Лоран (54 г.) бе сниман миналата година с военна униформа на честването на 90-годишнината на китайската армия в посолството на Пекин в Брюксел. Фотографията бе разпространена от него в Туитър без официално разрешение. По-рано принцът бе укоряван заради срещи в Либия и неразрешена визита в Демократична република Конго (бивша белгийска колония) през 2011 г. Решението в парламента с 93 гласа „за“ и 23 „против“ е първото прилагане на клауза на закон от 2013 г., позволяваща спиране на издръжката на членове на кралското семейство, ако нарушат определени правила. Принц Лоран разпространи чрез адвокатите си писмо, в което казва, че наказанието „може да му причини сериозни вреди, които трудно ще бъдат  поправени“. Опитвайки се да спечели симпатиите на депутатите преди вота, той се оплака, че не може да работи заради статута си на кралска особа. Както и че „три четвърти от издръжката му е свързана с изпълнение на задълженията му под стриктния контрол на сметната палата“. „Тази издръжка, намалението на която се обсъжда в резултат на политически или медийни внушения, е цената на моя живот, който като цяло е зад мен сега“, написа принц Лоран, който е 3 години по-малък от краля. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Белгия намали издръжката на принц Лоран заради срещи с чужденци"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0%d1%81%d0%bb%d0%b5%d0%b4%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%bf%d0%b5%d0%b2%d0%b8%d1%86%d0%b0%d1%82%d0%b0-%d0%bc%d0%b0%d1%80%d0%b8%d1%8f/", "text": "Върховен лукс, екстравагантен стил, ориенталски разкош и неподправено детско щастие – бяха основните акценти в третата вечер на най-мащабното модно събитие Sofia Fashion Week SS 2018. С колекции на гост световни изпълнители стартира модната вечер в зала EFE на хотел „Маринела“. Известният италиански бранд ROCCOBAROCCO за първи път представи на сцената на Sofia Fashion Week SS 2018 ексклузивната си пролетно-лятна колекция. Неповторимият стил на един от най-известните италиански дизайнери, който знае как да подчертае женствеността, представи своите уникални модели в препълнената зала на хотел Маринела. Идеята на неговата колекция идва от едно мечтано пътуване в магическия ориент, създаден чрез италианския дизайн. Романтични рокли, ризи, апликации с дракони и маски от японския театър са само част от неговите модни предложения. Всеки дизайн изобразява концепцията на маестро Бароко за съвършенство,премерена екзотична съблазън и аристократичност подчинена на реалността. Цветовете, които предлага за този сезон, са жълто, фуксия, тюркоаз, златисто и зелено, съчетани с артистична бродерия и в унисон към модерната метрополитна гейша, но създадени с класиката на модната къща. Роко Бароко е емблемата за луксозна италианска мода. Той е дизайнерът, който твори тоалети за Лайза Минели, Клаудия Кардинале, контеса Кларета Аугуста, Урсула Андерс и др., а ревютата му се откриват и закриват от най-известните топмодели в света, като Клаудия Шифър, Наоми Кембъл, Каролина Куркова, Аня Воскресенска. Всяка година дизайнерът създава по четири колекции, винаги тематични, отличаващи се със стил и собствен почерк. Само след няколко месеца Роко Бароко ще пристигне в България, за да открие своя първи бутик у нас. Веднага след дамкия лукс на Роко Бароко, мъжката аудитория стана свидетел на най-новата колекция на изисканата марка CARDUCCI. Дизайнерът Осман Узун предложи впечатляваща колекция, отличаваща се с много смели тонове, костюми и облекла от световна класа. Съвременна и същевременно автентична, Carducci въплъщава същността на италианската изработка на мъжки облекла и предлага радикално модерен подход към начина на живот. Моделите на сцената показаха костюми, сака, елеци и атрактивни аксесоари в свежи пролетни цветове – бяло, райе, турско синьо, като водещ тренд бе костюмът в три части. Истинско оживление настана в залата, когато на сцената излязоха най-малките манекени, представящи марката BAPA KIDS STORE за сезон пролет- лято 2018. Детски усмивки, професионално позиране, някои срамежливи и свенливи, дефилираха пред погледите на своите майки. Сцената се превърна в детски празник – 26 момичета и момчета показаха най-новото в детската мода. Певицата Мария, гордо снимаше дефилето на своята дъщеря Марая, Анабел и Ветко позираха с професионален замах, на подиума се изяви и талантливата Дара – състезател по художествена гимнастика със завоювани медали. Биляна Гаджева – представител на марката за България, за поредна година взима участие на Sofia Fashion Week SS 2018 и дава шанс за изява на най-малките модели в това събитие. След детското вълнение, елегантният бутик ALLURE представи най-актуалните визии за сезона, селектирани за клиенти, които знаят какво се случва в динамичния свят на модата. Черни рокли, къси панталони в комбинация със сако и нежна дантела, бяха част от акцентите в ревюто им. Световноизвестната дизайнерка Нина Ноштдал отново пристигна специално в България, за да представи своята дамска и детска мода. Новата й колекция е вдъхновена от изкуството и красивата палитра от цветове. В силуетите има движение и ръчно бродирани детайли. Женствени и стилни, тоалетите на Нина Ноштдал впечатляват с елегантност и класа. Дизайнерката създава модели и за най-малките почитатели на модата. С ефирни рокли за принцеси и елегантни костюми за малките момченца дефилираха моделите на сцената на Sofia Fashion Week SS 2018. С детски чар и бляскав стил обраха овациите на публиката. Нина Ноштдал започва своя бизнес през 2001 година в Англия, но по пътя на модата поема заради красивите дрехи, сред които израства, и модните съвети на своята баба. Специално за седмицата на модата в София пристигнаха президентът и генерален дректор на Чезаре Пачоти – Marco Calcinar и Ursula Re Cecconi – мениджър продажби. Революция на цветовете показаха в новата си колекция CESARE PACIOTTI. На сцената на Sofia Fashion Week SS 2018 освен обувки, брандът представи дрехи и аксесоари. Линията от новата им колекция е по-спортна и ежедневна. Същинска революция налага марката при обувките, отпада червеният цвят от подметката и вътрешната част, който беше като запазена марка на Чезаре Пачоти. Червеното е заменено от деликатен нюанс в бежово. Пастелните и сорбе цветове се съчетават с ярки и пъстри тонове като розово-цикламено, червено и електрическо синьо, превръщайки колекцията в елегантна и романтична. На мода излизат островърхите обувки, вдъхновени от незабравимите 80-те години. В България световноизвестният бранд стъпва през 2008 г., като изключителните права на марката се представляват от Юлиана Дончева, Даниела Димова и Румен Янков. Представянето на облеклата на INSIDE US и NARCOS беше повече от впечатляващо. Двата италиански бранда представиха колекции, в които властваше черното във всякакви форми и тъкани – от памук до кожа. Лъскави, гланцирани дантели, шипове и преобладаващото лого върху всички елементи определят новата визия в мъжкото облекло. NARCOS вече са се превърнали в улична концепция, насочена към публиката, която не просто носи облекло, но иска да изследва, да е стилна и да изглежда наистина ексклузивно. Вечерта завърши с много стил и блясък с ревюто на мултибранда BRIDAL FASHION, които представи булчински официални и абитуриентски рокли на световноизвестните модни марки – Pronovias, My Lady Haute Couture, Badgley&Mischka, Enzoani, Sherri Hill, ROCCCOBAROCCO. Финалното дефиле откри Мисис България Вселена – Паолина Петракиева с впечатляваща рокля. Холандският бранд Modeca представи булчинската рокля в нови дизайн и цветове. Лансира съчетаването на студени нюанси, обогатени с уникална дантела изобразяваща клонки от магнолии и момина сълза. Официалните тоалети на Pronovias и Sherri Hill се отличиха със златисти, светлсини и черни цветове, подсилени чрез блясъка на фини кристали и пайети. BRIDAL FASHION дълги години облича светските дами на България, представителката на марките за нашата страна Анелия Петкова за първи път представи модните брандовете на сцената на Sofia Fashion Week SS 2018. Почитателите на модата продължиха с афтър парти в най-актуалния нощен клуб на София Мегами Клуб. За трета вечер генералният партньор на Sofia Fashion Week SS 2018 – Гаранти коза в присъствието на чаровните водещи Боряна Баташова и Теодор Тодоров-Тео наградиха късметлията, който спечели билет за двама за АTP в Лондон за месец ноември. Спонсорът покрива разходите по транспорт и настаняване в луксозен хотел, като и VIP билети за турнира. Всеки гост на модното събитие има реалния шанс да бъде един от печелившите. Sofia Fashion Week SS 2018 завърша тази вечер с представянето на ексклузивни ревюта и fashion after party с AHMET KILIC. Всички новини и снимки от събитието може да видите на официалната фейсбук страница: ", "date": "2018.03.30", "title": " Вижте наследниците на певицата Мария и на фамилия Арабаджиеви на подиума на Sofia Fashion Week SS 2018"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bc%d0%be%d0%b6%d0%b5-%d0%b4%d0%b0-%d0%ba%d1%83%d0%bf%d1%83%d0%b2%d0%b0-%d0%bf%d0%b5%d1%82%d1%80%d0%be%d0%bb-%d1%81-%d1%8e%d0%b0%d0%bd%d0%b8/", "text": "Китай предприема първи стъпки за плащане на вносния суров петрол в юани вместо в щатски долари, съобщи Ройтерс, като се позовава на три източника. Това ще бъде ключов момент в усилията на Пекин да наложи валутата си на международно равнище. Прехвърлянето дори на част от петролната търговия в юани има голямо значение. “Черното злато” е най-търгуваната суровина в света, чиято стойност годишно възлиза на 14 трилиона долара, или приблизително колкото брутния вътрешен продукт на Китай. Пилотна програма за разплащане в юани може да започне най-рано през втората половина на годината, посочва Ройтерс. Китай е вторият най-голям потребител на “черно злато” в света като през 2017 г. изпревари САЩ. Пекин може да започне с покупки на петрола в юани от Русия и Ангола, които също като Китай искат да се противопоставят на световната доминация на долара. Ако плановете на Пекин се окажат успешни, това може да доведе до разплащането в юани на още стоки, включително метали и други суровини.", "date": "2018.03.30", "title": " Китай може да купува петрол с юани\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%82%d0%b5%d1%81%d1%82%d0%b2%d0%b0-%d0%bc%d0%b5%d0%b6%d0%b4%d1%83%d0%ba%d0%be%d0%bd%d1%82%d0%b8%d0%bd%d0%b5%d0%bd%d1%82%d0%b0%d0%bb%d0%bd%d0%b0%d1%82%d0%b0-%d1%81/", "text": "Русия тества своята нова междуконтинентална балистична ракета (МКБР) за втори път. Това съобщи Министерството на отбраната на Русия в Twitter. Ядреното оръжие „Сармат“ ще замени ракетата съветско производство „Воевода“. Руското министерство на отбраната публикува видео показващо как МКБР излита. Това е вторият тест на „Сармат“. Първият беше в края на миналата година. Тестът се проведе на космодрума Плесецк, разположен в западната част на Русия. Президентът Владимир Путин разкри детайли за ракетата по-рано през март. Тогава той каза, че “ракетата може да достигне до всяка точка на света”. „Сармат“ е част от мерките за защита на страната. Руските тестове се провеждат във време, в което страната е обвинено от Великобритания за отравянето на бившия агент Скрипал. САЩ заедно с други страни подкрепиха обвинението и изгониха руски дипломати от страните си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Русия тества междуконтиненталната си балистична ракета “Сармат” (ВИДЕО)"}
{"url": "https://trud.bg/12-%d1%81%d1%82%d0%b0%d0%bd%d0%b0%d1%85%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%81%d0%ba%d0%b8%d1%82/", "text": "Дванадесет стана броят на загиналите палестинци при днешните  на границата между ивицата Газа и Израел, предаде АФП, цитирайки данни на палестински институции. Най-малко 1000 палестинци били ранени от бойни и гумени куршуми. Други пострадаха от сълзотворен газ, употребен от израелската армия в опит да спре палестинския протест, твърди здравното министерство в Газа. Израелските сили казаха, че демонстрантите са замеряли с бутилки със запалителни течности и камъни войниците, които  затова са открили огън по тях. Армията обяви още, че привечер е обстреляла три обекта на радикалното движение Хамас, което контролира Газа, с танков огън и въздушни удари в отговор на атака с огнестрелно оръжие от палестинци по границата. Причина за протеста е отказът на еврейската държава да допусне завръщането на палестинските бежанци по родните земи, отнетите им при основаването на Израел преди 70 години, и да отмени блокадата на ивицата Газа. Протестното движение започна днес и се очаква да продължи шест седмици. Първият ден на протестите съвпада с „Деня на земята“, когато палестинците почитат паметта на шестима невъоръжени палестинци, убити при сблъсък с израелските сили по време на демонстрация срещу конфискацията на земи на 30 март 1976 г. Хиляди жители на Газа се събраха в шестте палаткови лагера, всеки от които е разположен на неколкостотин метра от границата. Оттам много хора се насочиха към граничната бетонната ограда, някои от тях хвърляха камъни по войниците, които отвръщаха с огън и сълзотворен газ. Военните твърдят, че стрелят само по „главните подстрекатели“ в тълпите. В слово пред десетките хиляди протестиращи, събрали се край границата, шефът на политическото бюро на Хамас Исмаил Хания каза, че започващият днес поход е „послание към Тръмп“. „Не може да има компромиси за Йерусалим, няма алтернатива на Палестина, няма друго решение, освен завръщане“ по изконните палестински земи, подчерта той. Въпреки обещанията на управляващите от Хамас протестите да бъдат мирни Израел изпрати подкрепления на силите по границата с Газа. Главният израелски военен говорител – бригаден генерал Ронен Манелис, заяви, че армията е готова да се справи с  размириците. Късно в четвъртък броят на войниците по границата бил удвоен, включително снайперистите, бойците от специалните части и военизираните сили на гранична полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " 12 станаха загиналите при палестинските протести на Ивицата Газа, ранените са 1000"}
{"url": "https://trud.bg/%d0%b0%d1%80%d0%bd%d0%be%d0%bb%d0%b4-%d1%88%d0%b2%d0%b0%d1%80%d1%86%d0%b5%d0%bd%d0%b5%d0%b3%d0%b5%d1%80-%d0%bf%d1%80%d0%b5%d1%82%d1%8a%d1%80%d0%bf%d1%8f-%d1%81%d0%bf%d0%b5%d1%88%d0%bd%d0%b0-%d1%81/", "text": "Актьорът и бивш губернатор на щата Калифорния Арнолд Шварценегер претърпя спешна сърдечна операция в Лос Анджелис, съобщава ТАСС. Лекарите са възнамерявали да сменят капата на катетър на 70-годишния Шварценегер, но са настъпили усложнения. Според специализирания сайт TMZ лекарите са преценили, че Арнолд трябва незабавно да бъде опериран. Хирургичната намеса е продължила няколко часа. Състоянието на Шварценегер се оценява като стабилно. Това не е първата сърдечна операция на актьора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Арнолд Шварценегер претърпя спешна сърдечна операция"}
{"url": "https://trud.bg/%d0%b7%d0%b0%d0%b1%d1%80%d0%b0%d0%b2%d1%8f%d0%bc%d0%b5-%d1%85%d0%b0%d0%b9%d0%b4%d1%83%d1%82%d0%b8%d1%82%d0%b5-%d0%bd%d0%be-%d0%bf%d0%be%d1%87%d0%b8%d1%82%d0%b0%d0%bc%d0%b5-%d0%b7%d0%b0%d0%b2%d0%b8/", "text": "Еленчанинът Иван Първанов е журналист и писател-документалист, с интерес към тоталитарните общества, фигурите на тираните и диктаторите. Автор е на шест книги. Първите три от тях са своеобразна диктаторска трилогия: „Кремъл, власт и смърт” (посветена на загадъчната смърт на съветските генерални секретари), „Любовниците на властта” и „Децата на диктаторите”. Останалите му книги са: „Мумии и мавзолеи”, „Свещения джихад” и „Атентатите на ХХ век”. Току-що е завършил проучване и е публикувал най-новата си книга „Българските паметници“ (изд. „Милениум“) с подкрепата на ЗАД „Армеец”. Интересът към проучване на българските паметници у Иван Първанов се появява след разговор с колега италианец, който го моли да му разкаже за историята на България. Силно впечатлен от българското Средновековие и от владетелите, той иска да му изброи поне 30-40 техни паметника, които да посети по време на обиколките си из страната. Българинът не може да се сети за повече от десет. Решава да провери в библиотеките, оказва се, че няма нито книга, нито енциклопедия на тази тема. Казва си: „Значи е дошло времето аз да я напиша”. Вдъхновява го паметникът на Васил Левски в Карлово. Голямо е изумлението му, когато разбира, че между които Куба, Аржентина, Япония, САЩ. Надали има друг национален герой с паметници в толкова много държави! „В стремежа си да бъдем интернационалисти и глобалисти – разсъждава Иван Първанов – съществува сериозна опасност да престанем да бъдем българи. А това не бива да бъде допуснато! Нашите деди пет века под чуждо иго са успели да запазят българската нация с цената на много кръв и жертви. Престъпно и непростимо ще бъде ние сега да стъпчем техния труд и да се изгаврим с тяхната саможертва в името на някакви мъгляви европейски и атлантически ценности. Ние сме преди всичко българи и след това всичко останало. И това не бива да забравя никой от нас!“ Италианецът създава през вековете красиви хармонични статуи, помпозни фонтани, прелестни чешми. Българинът – величави грамади като “1300 години България” например. Какво говори това за самочувствието ни, манталитета, нуждата ни от герои? Според Иван Първанов причините за тия различия са лесно обясними. През петте века на чуждо робство българите загубват не само в политическо и икономическо, но и в културно отношение. Докато в свободна Европа творят Леонардо да Винчи и Рафаело, в нашите земи хората се борят за насъщния, за оцеляването си и единственото, което се строи, са полувкопаните в земята църкви, в които народът ни да успее да опази вярата си. Малко по-късно идват и първите килийни, а след това и светските училища, т.е. архитектурата у нас тогава има чисто практическо приложение, тя не служи за създаване на сгради на лукса и разкоша. В Италия, Австро-Унгария, Франция по това време богати меценати и ценители спонсорират прекрасните архитектурни шедьоври и паметници. У нас кой би изиграл тази роля – турските паши и бейове ли? А и да би се намерил богат българин, който да е склонен да даде пари, как ли биха реагирали османските власти при положение, че те не разрешават българските църкви да бъдат по-високи от боя на турчин, яхнал кон… Сред 300 родни монументи, оказва се, има и много на неизвестни герои. Забравени са почти всички хайдушки войводи. за Гаджал и десетки други? Докато събира информация, за Иван Първанов е истински потрес да разбере, че хората по места не познават паметниците си. В една от общините вдига на крак всички служители от отдел „Култура“ (тъй като там няма музей) с молба за информация за паметник на местен войвода. Всички вдигат рамене. В друг град пък паметникът се намира на площада между местното читалище и историческия музей. Пак нито един служител, от нито една институция не знае кога е построен и кой е неговият автор.  В България има доста странни и интересни паметници. Паметникът на умората край ловешкото село Малък извор показва мястото, където през октомври 1877 г. руските войски спрели да си починат. В Хасково има уникален Паметник на завистта, на скулптора Господин Тенев – Гуспата. Той представлява Икар, вдигнал ръце и готов за полет, и две големи длани, които го натискат силно надолу… Паметниците на благодарността са израз на признателността на българските евреи към нашия народ, вдигнал се в тяхна защита през Втората световна война. Всеки паметник има своя любопитна история. Например позиционирането на лъва върху паметника на връх Шипка. Според първоначалния замисъл е трябвало да гледа на север, посоката, от която са дошли братята-освободители, и да бъде на самия връх на паметника. Когато го поставят обаче, се получава че ако лъвът не спре „да гледа“ към Румъния, тя ще обяви война на България. За да има мир, обръщат лъва на запад – реагира Сърбия, на юг – започва да дрънка оръжия Турция. И накрая, за да има мир и угодия на всички, лъвът е свален от върха и е обърнат на изток, към Черно море. При строежа на паметника на Бенковски пък един от гранитните късове, тежащ над 50 тона, пада от ремаркето на камиона, който го превозва, и тръгва към града, като накрая спира на метри от сградата на училището в Копривщица. През последните години е открит паметник на хан Алцек в Италия. Там има и паметник на Пенчо Славейков. А в африканската държава Бенин съществува монумент на комунистическия вожд Георги Димитров. Той е издигнат през 1975 г. в знак на признателност към България, която е финансирала асфалтирането на улиците в столицата на държавата…", "date": "2018.03.30", "title": " Забравяме хайдутите, но почитаме завистта\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d1%80%d0%b0/", "text": "Руското външно министерство обвини американските разузнавателни служби, че се опитват да вербуват руските дипломати, изгонени от САЩ във връзка с отравянето на бившия руски шпионин Сергей Скрипал във Великобритания, предаде Ройтерс. В изявлението се казва, че има „рязко увеличение на провокационните действия срещу руски дипломати”. Според Кремъл американските спецслужби са предприели трескави усилия да отправят към изгонените дипломати предложения за сътрудничество. Външното министерство на Русия определя действията на Вашингтон като „цинични и отвратителни”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " МВнР на Русия обвини американските разузнавателни служби, че вербуват техни дипломати"}
{"url": "https://trud.bg/%d0%b4%d0%b2%d0%b0-%d0%b2%d0%b0%d0%b3%d0%be%d0%bd%d0%b0-%d0%bd%d0%b0-%d0%b1%d1%8a%d1%80%d0%b7-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0%d0%ba-%d0%b3%d0%be%d1%80/", "text": "Два вагона на бърз пътнически влак горят на гара Коньово между Нова Загора и Ямбол, предава БГНЕС. Сигналът за инцидента е подаден около 20.02 часа. На място са прситигнали два противопожарни екипа, които са започнали гасенето на пламъците, заяви говорителят на ГД “Пожарна безопасност и защита на населението” Валентин Кръстев. Пътниците са изведени от вагоните, няма пострадали хора. Минути след 21 часа огънят не е потушен. Към мястото на инцидента пътуват още екипи на пожарната, полиция, линейки и БДЖ. Все още не е ясно колко пътници са пътували във влака.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Два вагона на бърз пътнически влак горят на гара Коньово"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0-%d0%b4%d0%be%d0%b1%d0%b8%d0%b2%d0%b0-%d0%bd%d0%b0-%d0%b3%d0%b0%d0%b7-%d0%b7%d0%b0%d1%80/", "text": "Към 2030 г. ще бъде спрян добивът от находището Грьонинген, което е едно от най-големите не само в страната, но и в ЕС, съобщава „Дойче веле“. Причината са многобройните земетресения в региона, заяви холандският премиер Марк Рюте. Още в края на 2022 г. се планира производството на газ да бъде съкратено до по-малко от 12 милиарда куб.м. годишно. През 2017 г. там бяха добити 23,6 милиарда, а през 2013 г. – двойно повече. В Грьонинген на границата с Германия са разположени големи запаси от газ, но там често се случват земетресения. Заради тях бяха повредени хиляди домове в региона. Холандското правителство обяви свиване на добива в началото на 2018 г. след поредния земен трус със сила 3,4. Това решение ще доведе до свиване на износа за Германия, Франция и Белгия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Холандия ограничава добива на газ заради земетресенията"}
{"url": "https://trud.bg/%d0%b1%d0%b4%d0%b6-%d0%bd%d1%8f%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%8a%d1%82%d0%bd%d0%b8%d1%86%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80/", "text": "Няма пострадали пътници при   в бързия влак от София за Бургас, съобщиха от БДЖ. Днес, 30-и март, около 20:00 ч. е възникнало запалване в третия вагон на бързия влак № 8613 от София за Бургас. Огънят е забелязан от превозните служители при влизането на композицията в гара Коньово. Служителите са реагирали своевременно като веднага са евакуирали хората от влака. Няма пострадали пътници и служители на БДЖ. Екипи на Главна дирекция ”Пожарна безопасност и защита на населението” са на място и в момента обливат засегнатите последни два вагона от състава на влака. До този момент няма данни за причините, предизвикали запалването в третия вагон. В пътническата композиция са пътували около 80 човека, за които ще бъде осигурен превоз с автобуси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " БДЖ: Няма пострадали пътници при пожара в бързия влак от София за Бургас"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d1%87%d0%b5/", "text": "Общо 6368 досъдебни производства са наблюдавани през миналата година от Окръжната прокуратура във Велико Търново. От тях са приключени 3776, като всички в законовите срокове, с изключение на 1 дело. Това стана ясно от отчетния доклад на окръжния прокурор Емил Денев. Той отбеляза, че е намалял общият брой на спрените досъдебни производства спрямо предходните години и това е трайна тенденция. През миналата година на съд са предадени 1063 лица, срещу 1014 през 2016г. През отчетната година е налице известно увеличение на броя по този показател с 49 лица. Има ръст на внесените в съда прокурорски актове. Превес имат образуваните дела по внесени обвинителни актове, докато през предходната година повече са били внесените споразумения. Прокурорите са решили най-много преписки – 2176 броя. „Осъдените и санкционирани лица с влязъл в сила съдебен акт през 2017г. са 997. Нисък остава и процента на оправдателните присъди и решения. Относителният дял на постановените през 2017г. оправдателни присъди и решения, които са 14 спрямо общия брой на внесените в съда обвинителни актове и предложения по чл.78а от НК от прокурорите във Великотърновски съдебен окръг -635 е 2,2 % „ се посочва още в доклада. През отчетния период не са постановявани оправдателни присъди по дела със значим обществен интерес.  Окръжна прокуратура – Велико Търново по натовареност на прокурорите се нарежда на трето място в страната и няма постановени оправдателни присъди. За втора поредна година няма и върнати дела от съда за допуснати процесуални нарушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Окръжната прокуратура в Търново отчете нисък ръст на оправдателните присъди"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%be%d0%b1%d0%b5%d1%89%d0%b0%d0%b2%d0%b0%d0%bb-%d0%b4%d0%b0-%d0%bf%d0%be%d0%bc%d0%be%d0%b3%d0%bd%d0%b5-%d0%b7%d0%b0-%d0%bf%d0%be%d0%bb%d1%83%d1%87/", "text": "Петдесетгодишен мъж бе арестуван днес в Сърбия по подозрение, че е извършил измами, обещавайки под фалшиво име на ощетените лица помощ за придобиването на българско гражданство и документи, съобщи сръбското министерство на вътрешните работи, цитирано от Танюг. Заподозреният, представящ се под името Сърджан Пешич, обещавал помощ за процедурата за придобиване на българско гражданство и документи, като искал и получил от ощетените общо 10 500 евро. Той е в ареста за 48 часа и ще бъде изплавен пред съда в град Младеновац. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Измамник, обещавал да помогне за получаване на българско гражданство, бе арестуван в Сърбия"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%8a%d0%bc-%d0%b0%d0%bd%d0%b0%d1%82%d0%be%d0%bb%d0%b8/", "text": "Заместник-министърът на външните работи Юрий Щерк се срещна днес с посланика на Руската Федерация у нас Анатолий Макаров. Тема на разговора бе българската позиция в светлината на взетите тази седмица решения в контекста на нападението в Солсбъри на територията на Обединеното кралство и проведеното днес извънредно заседание на Съвета по сигурността към Министерския съвет на Република България. Това съобщиха от пресслужбата на МВнР. „Трябва да подчертая, че България, като член на ЕС и НАТО, е част от взимането на решения в рамките на двата съюза, още повече и като Председател на Съвета на ЕС. В тази връзка, решенията на ЕС, взети на Съвета на 22 и 23 март в Брюксел, а и на НАТО на 27 март, представят и българската позиция. Всички действия, предприети от двата съюза, са резултат от консенсусно решение на държавите членки и израз на суверенното решение и действия на българското правителство, предадени от нашите представители в ЕС и НАТО. Позицията ни е и израз на солидарност към нашите съюзници“, заяви Юрий Щерк. Той подчерта, че използването на химическо оръжие на територията на Великобритания е недопустимо и е грубо нарушение на действащото международно право, независимо от мотивите, които стоят зад него. „България е сериозно обезпокоена от съобщенията за възможна връзка на лица и организации от Руската федерация с използването му на територията на европейска държава. Очакваме резултатите от разследването на обстоятелствата и фактите около нападението в Солсбъри“, допълни още българският дипломат. Заместник-министър Щерк уточни, че във връзка с развитието на ситуацията българското правителство извика на консултации посланика на България в Руската федерация Бойко Коцев, който взе участие и в Съвета по сигурността по-рано днес, като изложи факти и обстоятелства, свързани с руската позиция по въпроса. „На този етап и в светлината на това, което ни е известно, българското правителство смята, че действията на страната ни са достатъчни. В светлината на по-нататъшното изясняване на случая България ще преценява целесъобразността от предприемане на допълнителни действия, допълни още Юрий Щерк. „При атаката в Солсбъри са пострадали руски граждани, но и граждани на Обединеното кралство, тоест граждани на ЕС. Това буди безпокойство и ние искаме да сме сигурни, че това няма да се случи в друга европейска страна. Решението на българското правителство да извика посланик Коцев на консултации е израз на загриженост от наша страна. Трябва да вървим заедно към разрешаване на този въпрос и установяване на извършителите, както и поставянето им под отговорност съобразно закона. Разчитаме, че руската страна ще спомогне за установяването на виновниците.“, каза в заключение заместник-министърът. Той изрази съпричастността на страната ни и във връзка с трагичните събития в Кемерово, отнели живота на повече от 60 души, сред които и много деца. От своя страна руският посланик запозна българския заместник-външен министър с вижданията на своята страна по случая.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.30", "title": " Външният зам.-министър към Анатолий Макаров: България е солидарна със съюзниците по случая Скрипал"}
