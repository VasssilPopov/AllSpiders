{"url": "https://trud.bg/%d0%bd%d0%b0%d0%b1%d0%b8%d1%80%d0%b0%d1%82-%d1%81%d0%b5-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0-%d0%bf%d1%8a%d0%bb%d0%bd%d0%be%d1%82%d0%be-%d0%b2%d1%8a%d0%b7%d1%81%d1%82%d0%b0/", "text": "Разрушеният православен храм “Свети Георги” над Сливен бе възстановен през последните две години със средства от дарителска кампания, по време на която са били набрани близо 40 хил.лева. Това съобщиха протосингелът на Сливенската митрополия отец Евгений Янакиев и представители на гражданското сдружение “Св.Георги Победоносец”, които са основни организатори на инициативата. Църквата е била една от двете оцелели от някогашната Сливенска Света гора – комплекс от стотина манастири и храмове в района на Сливен и околността. Това място е било известно на поколения сливенци от по-ново време като “манастира “Свети Георги”, хората са го посещавали най-редовно заради природата, лековития му извор, имало е възможност за отдих и почивка. Последните две десетилетия храмът е бил подложен на вандалски погром, от него останала единствено северната му стена. “Нашето сдружение реши да го възстанови, откриха се две дарителски сметки. С парите и с много труд, тъй като теренът е недостъпен за техника и всичкосе извършва на ръка, успяхме да вдигнем самата сграда”, каза адвокат Момчил Пантелеев от сдружението. Тя е възстановена в размери, близки до автентичната постройка: дължина 10 метра, ширина – 5 метра. Междувременно е било създадено и църковно настоятелство. Организаторите дадоха отчет за това как са изразходвани получените дарения и изказаха благодарност на всички, които са ги подкрепили, при това – напълно безвъзмездно – автори на архитектурния проект, доставчици на строителни материали, доброволци, които са разчистили терена от храсталаци и бурени и са участвали в градежа. Равносметката е, че до момента е изпълнена 60 на сто от работата. Тепърва трябва да се осигури оборудването на църквата, иконостаса, кандилниците и свещниците, изографисването му. Ще бъдат поставени камбани с програмно устройство, видеонаблюдение, соларни панели с батерии за осигуряване на електричество. Според предварителните разчети, за довършителните дейности във вътрешността на храма ще са нужни около 70 хил.лева. Най-важно, според тях, е възстановената църква да бъде оградена, след което да започнат дейностите по нея. “Желанието ни е църквата да има и баптистерий, където да могат да се кръщават възрастни хора”, допълни отец Евгений. Дарителските сметки са разкрити в ОББ-АД: BG63UBBS80021047339940 на името на църква “Св.Вмчк Георги Победоносец” и BG31UBBS80021028424740 на името на сдружение “Св.Георги Победоносец”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Набират се средства за пълното възстановяване на храм от старата Сливенска Света гора (СНИМКИ)"}
{"url": "https://trud.bg/%d0%be%d0%b7%d0%b8-%d0%be%d0%b7%d0%b1%d1%8a%d1%80%d0%bd-%d1%80%d0%b0%d0%b7%d0%ba%d1%80%d0%b8-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d1%81%d0%b8-%d1%81%d1%82%d1%80%d0%b0%d1%85/", "text": "Британският рок музикант и основател на групата “Блек сабат” Ози Озбърн обяви, че най-много на света се страхува от себе си, съобщи Лента. По-рано той се е боил най-силно от съпругата си Шарън. “Казвам го с цялото си уважение”, подчерта Озбърн. Ози Озбърн и Шарън Ардън се ожениха през 1982 г. За рокаджията това е втори брак. Двамата имат три деца – Ейми, Кели и Джек. Семейството на вокалиста на “Блек сабат” стана известно с телевизионното риалити “Семейство Озбърн”. В момента 69-годишният Ози Озбърн е на прощално турне. Истинското име на британския изпълнител е Джон. Той стана световноизвестен в началото на 70-те години като вокалист на хеви метъл бандата “Блек сабат”. Групата е основана през 1968 г. и е сред основоположниците на хеви метъла. През 1979 г. Озбърн е изгонен от “Блек сабат” за пиянство и наркозависимост. Рокаджията обаче успя да направи успешна солова кариера, а “Блек сабат” продължи с други вокалисти. Няколко пъти бандата се събира в оригиналния си състав, с изключение на барабаниста Бил Уорд. През 2013 г. излезе албума на “Блек Сабат “13”. Той беше първият студиен проект на групата и Ози Озбърн от 35 години. Няколко години по-късно стана ясно, че членовете на бандата смятат да я разпуснат. Преди това обаче те направиха прощално турне. Последният концерт от него беше през февруари 2017 г. в родния на музикантите Бирмингам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Ози Озбърн разкри най-големия си страх"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0-%d0%bd%d0%b0-%d0%ba%d0%be%d0%bb%d0%be%d0%b5%d0%b7%d0%b4%d0%b5%d0%bd%d0%b5%d1%82%d0%be-%d1%84%d1%80%d1%83%d0%bc-%d0%bd%d0%b5-%d0%b5-%d0%b2-%d0%ba%d0%bb%d1%83/", "text": "С титлата на Джиро д’Италия Крис Фрум стана едва третият колоездач, който едновременно притежава и трите шампионски фланелки от гранд турове. С това той се присъедини към легендите Еди Меркс (Белгия) и Бернар Ино (Франция). Но Ино не смята, че трябва да е „в един клуб“ с британеца. „Фрум определено няма място сред най-великите в колоезденето – заяви 63-годишният французин. – Той дори не трябваше да бъде допуснат да стартира на Джирото. Защо чакат толкова дълго, за да определят наказанието му? Самият факт, че се готви за Тур дьо Франс е скандален.“ Според френския „Екип“ вероятността Фрум да разбере какво е наказанието му за положителната допинг проба от миналата година преди началото на Тура, е под под 50%.", "date": "2018.05.30", "title": " Легенда на колоезденето: Фрум не е в клуба на великите"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be%d0%ba-%d0%b2%d0%bb%d0%b8%d0%b7%d0%b0-%d0%bf%d1%80%d0%b5%d0%b7-%d0%b1%d1%8a%d0%bb%d0%b3%d0%b0/", "text": "„Турски поток влиза на територията на България”. Това заяви министър-председателят Бойко Борисов по време на пресконференция след срещата с президента на Русия Владимир Путин. Разговорите продължиха около два часа. Програмата предвиждаше срещата да приключи за около час. „Преговорите, бяха доста резултатни”, категоричен бе Путин. „Готови сме да се върнем към реализацията на проекта АЕЦ „Белене, разбира се на пазарна основа”, съобщи президентът на Русия. Той обясни, че е разговарял във вторник с турския президент Реджеп Ердоган и двамата с него нямат нищо против да има втора точка на вход от Турски поток за България. Преди имаше съвсем друго трасе, но от името на българите съм благодарен за това решение. Да, можеше да дойде директно в България Южен поток, но това са минали събития“, заяви българският премиер Бойко Борисов след разговорите в Кремъл. Той обясни, че предстои „Газпром“ и „Булгартрансгаз“ да намерят решение за преразпределяне на горивото за други държави от региона. “Заедно с горивото от Украйна стават 34 млрд. куб м., които минават през България“, изчисли Борисов. Той обясни, че горивото ще бъде ползвано и през газовия хъб във Варна, който трябва да бъде построен като европейски проект. Путин поясни, че обемите на доставките през хъба зависят от това какъв транзит през Украйна ще бъде запазен и какви ще са заявките на потребителите на руски газ занапред. „Трябва да уточним, че към момента директна тръба не е възможна. Но, ако България бъде стабилен и прогнозируем разпределителен център за Европа, ще говорим тогава за още една тръба. Тя ще струва около 9 млрд. евро. „Газпром“ и Путин ни опростиха 800 млн. евро за проваления проект „Южен поток“, заяви Борисов. „Съжаляваме за „Южен поток“, виждам, че и България съжалява, защото проектът щеше да е много изгоден. Но ние сме готови за реализацията на новия маршрут“, заяви още Путин. Той припомни, че 25% от прихода на българския бюджет се формира от „Лукойл“ и дейността на компанията. „Общият обем на руските инвестиции в България надвиши 30 млрд. долара. Особено в строителство и имоти. Русия е надежден доставчик на енергийни ресурси в България. Има възможност този транзит за други страни да бъде развиван. Обсъдихме „Росатом“ да предложи гориво за „Козлодуй“ и да помага за удължаване експлоатацията на шести блок. И Русия е готова да се върне към реализацията на АЕЦ „Белене“, разбира се на пазарна основа“, заяви Путин. Благодарих за пети и шести реактор на „Козлодуй“, но след 5-6 години ще имаме необходимост от други реактори”, обясни Борисов. За да няма спекулации за АЕЦ „Белене”, хипотезата от предишната ни среща с президента Путин от София беше свързана с реакторите. Реакторите вече са платени, президентът Путин бе така добър да ни опрости 90 млн. лихви и правителството на България, българският народ разполага с два реактора за АЕЦ „Белене”, допълни Борисов. „Вече сме си научили урока – задължително изкупуване на тока на пазарен принцип, на конкурсен принцип с участие на България с това, което до момента сме инвестирали за реактори и площадка да търсим съвместно частен инвеститор”, каза още премиерът. Според него проектът трябвало да може „на пазарен принцип да се издържа, а генерира не само печалба, но и сигурност след 10 години. „Така че, всички добре дошли – на пазарен принцип, който даде най-добри условия е добре дошъл”, коментира премиерът. „Към България бе проявено по-особено отношение. Ние сме най-дисциплинираната държава в ЕС и НАТО и ни заобиколиха всички потоци. Газопроводите минаха през натовските Турция и Гърция, а ние останахме без нищо, отказахме ги. Заради това благодаря на г-н Путин, че не ми държи гарез. Но по-големият прощава“, каза Борисов. Путин пък му отговори, че се страхува от определения голям и малък, защото по-големият обикновено плащал. Не сме обсъждали темата „Скрипал“, отговори Путин на въпрос дали отказът на България да изгони руски дипломати е повлиял за промяната в отношенията между Москва и Русия. „Още през март говорихме за Скрипал. Независимо от отношенията, защото винаги аз съм бил този, който създава напрежение, винаги аз съм бил виновен. Но винаги сме имали добър контакт, така че случаят „Скрипал“ няма никакво отношение“, заяви Бойко Борисов. Благодарен съм на президента Путин за това, което е правил. Защото винаги аз съм бил този, който е бил виновен. Винаги аз бил този, който е създавал напрежение. Но още от срещата в Гданск като започнахме, в София, през това време сме имали 6 или 7 разговора и в най-трудни времена, когато съм казвал, искам да говоря, Путин винаги ми е давал отговор. И е казвал: Не съм аз виновен, ти си виновен, така че прави каквото искаш. Това е истината, обяви Бойко Борисов. Той съобщи, че на 27 юни в Москва България ще представи „една прекрасна изложба на икони от Средновековието”. „Чудотворни икони ще докараме тук”, обяви Борисов. Той пожела на Путин успех и добро домакинство на Световното първенство по футбол. Боисов покани президентът Путин да посети България в удобно за него време.", "date": "2018.05.30", "title": " Борисов: Турски поток влиза през България\t\t\t"}
{"url": "https://trud.bg/%d1%80%d0%b0%d0%b9%d0%be%d0%bd%d0%b5%d0%bd-%d1%81%d1%8a%d0%b4-%d0%b1%d1%83%d1%80%d0%b3%d0%b0%d1%81-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d0%bc%d1%8f%d1%80%d0%ba%d0%b0/", "text": "Районен съд – Бургас остави без уважение искането на Районна прокуратура – Бургас, спрямо Диян Боксьора, привлечен като обвиняем за принуда. Той е обвинен, че в офис на фирма, като съизвършител с неустановени до момента съучастници, принудил бизнесмен да подпише нотариално заверена декларация, с която прехвърля 72 000 лева по банкова сметка на друго лице. Обвиняемият употребил за това сила – нанесъл удари на бизнесмена по тялото и главата. Според съда има непълнота на доказателствата и че вероятно е извършено друго престъпление, но не и принуда, за каквото е привлечен като обвиняем Диян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Районен съд – Бургас остави без мярка за неотклонение обвиняем за принуда"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b1%d0%b0%d0%bb%d0%be%d0%bd%d0%b8-%d0%b2-%d0%bd%d0%b5%d0%b1%d0%b5%d1%82%d0%be-%d0%be%d1%82-%d0%b1%d0%be%d1%80%d0%b4%d0%b0-%d0%bd%d0%b0-%d0%b2%d0%b5%d1%82%d1%80/", "text": "Малчугани ще наблюдават старта на най-голямата ветроходна регата Varna Channel Cup от борда на символа на българското мореплаване-“Калиакра” във Варненския залив. В небето ще полетят разноцветни балони точно в Деня на детето 1 юни. Български морски квалификационен център и дирекция “Социални дейности” в община Варна организират посещението на деца в неравностойно положение на ветроход “Калиакра”, за да гледат по море най-голямата надпревара на килови яхти. Гонките се организират за пета поредна година в акваторията на Варненския залив, в канала море-езеро. Най-зрелищната надпревара, която прави регатата уникална като изживяване за екипажи и зрители, е в събота. Влизайки в канала, яхтите минават изключително близо до брега и са в непосредствен контакт с публиката, давайки възможност на зрителите да ги окуражават, а на децата да видят отблизо опънатите платна. Състезанието е придружено с развлекателни програми, музика и коментар на живо в Аспаруховия парк, Морската градина и на Морска гара. Финалът на регата е в неделя, когато ще бъдат наградени победителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Пускат балони в небето от борда на ветроход “Калиакра”\t\t\t"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%b0%d1%80%d0%ba%d0%b0%d0%b4%d0%b8%d0%b9-%d0%b1%d0%b0%d0%b1%d1%87%d0%b5%d0%bd%d0%ba%d0%be-%d0%b5/", "text": " Руският журналист и отявлен критик на Кремъл Аркадий Бабченко, за когото бе съобщено, че е застрелян пред дома си в Киев, се появи късно вчера следобяд, жив и здрав, на пресконференция. Тя бе свикана от Службата за сигурност на Украйна (ССУ) и бе предавана на живо по телевизията. На нея бе съобщено, че мнимото убийство на Бабченко (41 г.) е било постановка, за да се предотврати готвено срещу журналиста реално покушение. То било организирано от руските спецслужби, посочи шефът на ССУ Василий Грицак. “Поръчителите са обещали на изпълнителя – гражданин на Украйна и бивш участник в операциите в Донбас, 30 000 долара, като 15 000 от тях му били дадени авансово. Посредникът е получил 10 000 долара”, разказа Грицак. И допълни, че организаторът на убийството е бил задържан в Киев три часа преди пресконференцията, но не съобщи повече подробности за него. Бабченко пък разказа, че операцията е била подготвяна в продължение на два месеца, като самият той бил посветен в плана преди месец. Той поднесе специални извинения на съпругата си за “целия ад, който й се наложило да преживее”, която изглежда не е знаела, че всичко е постановка. Пръвоначалните съобщения за случилото се с Бабченко гласяха, че във вторник вечерта той е бил гръмнат с няколко куршума в гърба пред входа на блока си в Киев, където съпругата му го намерила кървящ, а после той починал в линейка на път за болница. Малко след новината за убийството украинският премиер Володимир Гройсман обвини Москва, че стои зад ликвидирането на журналиста, което тя отрече. Бабченко, който е служил в двете войни в Чечня, бе критичен към политиката на Кремъл в Сирия и Източна Украйна.  През декември 2016 г. в свой пост във фейсбук за падането в Черно море на руския Ту-154 с прочутия военен хор “Александров” на борда той нареча Русия “агресор”. Твърди, че след това започнал да получава заплахи за живота и напуснал родината си. Първо се заселил в Прага, а после се преместил в Киев, където работи в тв ATR. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " „Застреляният“ в Киев руски журналист се появи жив\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d0%bd%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be-%d0%b4%d0%b5/", "text": "Българският съд осъди Бойко Борсов и ГЕРБ за разпространение на клевета. Считам, че е позорно един премиер да се опитва да избяга от своята отговорност, при наличието на толкова публично признати, известни и документирани факти. Това заявява Елена Йончева в позиция, разпространена от пресцентъра на БСП, по повод на изречените от трибуната на парламента думи от заместник председателя на НС Емил Христов, който оспори, че Бойко Борисов е осъден за клевета. Той трябва да си подаде оставка или поне да се извини, коментира Йончева. “Защото от позицията, която заема – лидер на партия, не просто е наклеветил един журналист и кандидат- депутат. Той превърна тази многократно изречена лъжа пред националните медии в свой инструмент в предизборната кампания.”, се посочва още в позицията на Елена Йончева. Ето и пълния текст на позицията: По повод на изречените от трибуната на парламента думи от заместник председателя на НС Емил  Христов, който оспори, че Бойко Борисов е осъден за клевета, напомням:      Българският съд осъди Бойко Борсов и ГЕРБ за разпространение на клевета. Считам, че е позорно един премиер да се опитва да избяга от своята отговорността, при наличието на толкова публично признати, известни и документирани факти. Той трябва да си подаде оставка или поне да се извини. Защото от позицията, която заема – лидер на партия, не просто е наклеветил един журналист и кандидат- депутат. Той превърна тази многократно изречена лъжа пред националните медии в свой инструмент в предизборната кампания.  Ето какво се казва в съдебното решение от 17.05.2018 г.  “Съдът реши: осъжда Бойко Методиев Борсов и партия ГЕРБ да платят солидарно на Елена Николова Йончева сумата от 5000 лева обезщетение за претърпени неимуществени вреди от накърнена чест и достойнство, причинени от противоправно поведение на Бойко Борисов, изразяващо се в отправяне на неверни твърдения”. Ще напомня, че според чл.147 от НК – “ една от характеристиките на клевета е, че е невярно твърдение, което позори и е разгласено публично”. Бойко Борисов наговори клевети, повтори ги многократно по всички национални медии – в продължение на цяла една предизборна кампания, през март 2017. Това не бяха изпуснати реплики на Борисов, а съзнателно и многократно повтаряни думи. Когато казах, че ще го дам под съд, той отговори в национален ефир, че ще участва в един такъв процес “с удоволствие”. Ще напомня само една от клеветите на Борисов. Например, на  12.03.2017 той казва пред журналисти, след мое участие в телевизионно студио като кандидат за народен представител: “ Та туй ново лице, което си позволи да каже, че ГЕРБ краде…ако продължи да каже още една дума, ще наруша закона и ще изляза да кажа как бяхме принудени милиони да платим за нея. Много добре си спомням предишния мандат как платихме едни големи пари, милиони….казах просто да си мери приказките. Но тя прекрасно знае за какво става въпрос….тогава беше първа дама и казах просто да си мери приказките”.  Ето още един цитат от ББ, думи, казани пред медиите: “Ако иска да ме съди, ще призова специализираната прокуратура да извади всичко, което сме платили насила. С постановление сме платили близо 2 милиона.” Първо – чрез своя адвокат, Борисов казва, че тези думи не са се отнасяли за мен. Ето какво твърди адвокатът му – описано в решението на съда. “По нищо от изявлението му (на Бойко Борисов) не става ясно, че действително се говори за ищцата, поради това не може да бъде направено заключение, че говори за ищцата.” Второ – адвокатът му вероятно счита, че е нормално подобни клевети да се изричат по време на  предизборна кампания. В решението на съда четем какви са аргументите му : “в случая не е налице противоправно деяние, тъй като изразеното твърдение е част от предизборна политическа кампания, като по този начин не може да се приеме, че в конкретната ситуация прави опит да злепостави ищцата “. Трето – Бойко Борисов, чрез своя адвокат, даже оспорва автентичноста на записите. Ние предоставихме и видеозаписи с думите на   Борисов – излъчени от националнте медии, показани в  социалните мрежи, както и пълен видеозапис, качен на неговата фейсбук странца. Борисов, чрез своя адвокат, твърди, че тези записи може да са манипулирани, а по отношение на своята фейсбук медия – че той нямал достъп до нея. Съдът назначи експертиза и доказа, че въпросните записи по националнте телевизии и други медии не са манипулирани. Ето какво се казва в решението само за един от записите, излъчен от национална медия: ”Съдът намира за установено по несъмнен начин съдържаниеито на предаването. Затова е неоснователно възражението на ответната страна за това, че записът е бил манипулиран и обработен”. И още нещо, което е важно. Съдът е дал на ББ възможността, чрез неговия адвокат, да предостави доказателства – от разузнаването и от финансовото министерство, които да потвърждават неговите думи. Такива ББ не е предоставил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Вижте присъдата на Бойко Борисов по делото на Елена Йончева (ДОКУМЕНТИ)"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d1%82%d1%80%d0%b5%d0%bd%d1%8c%d0%be%d1%80-%d1%8f%d1%85%d0%bd%d0%b0-jaguar/", "text": "Култовият треньор Жозе Моуриньо не е единственият футболен корифей с афинитет към бързите коли на Jaguar. Неговият млад германски колега Юлиан Нагелсман също харесва британската марка и се ангажира да бъде неин посланик в Германия. За да изпълнява новите си функции, 30-годишният Нагелсман скочи в кабриолет F-Type със сребрист цвят. Със спортния модел той ще обикаля стадионите в Бундеслигата и ще лети по немските магистрали, където няма ограничения на максималната скорост на движение. Нашумелият Юлиан Нагелсман на два пъти поред бе избран за най-добър треньор в Германия, след като класира скромния клуб „Хофенхайм” в два поредни сезона на четвърто и на второ място, а преди това го спаси от изпадане. Той пое поста на 28-годишна възраст и стана най-младият треньор в историята на Бундеслигата, като впоследствие съдбата го срещна и с „Лудогорец” в Лига Европа. Новият посланик на Jaguar е известен с някои крилати лафове. В едно интервю той разкрива, че най-добрите тактически идеи му хрумват, когато е в… тоалетната: „Там хората четат вестници или ровят в телефона си, а аз обмислям какво правим в тренировките. Така ми идват най-добрите идеи, защото намирам спокойствие…” Нагелсман избрал да шофира кабриото на Jaguar поради факта, че е любител на мотоциклетите и на карането без таван над главата. Дори в по-хладни дни той сваля подвижния покрив на своя F-Type и се наслаждава на вятъра и на хитовете на любимата си група „Ред Хот Чили Пепърс”.", "date": "2018.05.30", "title": " Германски треньор яхна Jaguar\t\t\t"}
{"url": "https://trud.bg/%d0%bd%d0%b0%d0%b4%d0%b0%d0%bb-%d1%82%d1%80%d0%b5%d0%bd%d0%b8%d1%80%d0%b0-%d1%81%d1%80%d0%b5%d1%89%d1%83-%d0%b4%d0%b2%d0%b0%d0%bc%d0%b0/", "text": "Десеткратният шампион на „Ролан Гарос“ Рафаел Надал явно няма нужда от кой знае каква почивка между мачовете в първите кръгове в Париж. За да поддържа нивото си Краля на клея реши да потренира с двама местни играчи и за нерядко печелеше разиграванията, въпреки че спаринг партньорите му нямаше нужда да тичат, а само да връщат топката. Днес испанецът излиза срещу Гуидо Пея (Аржентина) във втория кръг на надпреварата. До третия кръг пък се добра друг испанец – Фернандо Вердаско, който надигра с 6:3, 6:2, 6:2 Гуидо Андреоци (Аржентина). Той очаква победителя от мача между Григор Димитров и Джаред Доналдсън (САЩ), завършил късно снощи. Париж посрещна триумфално трикратната шампионка Серина Уилямс, която надигра със 7:6 (4), 6:4 Кристина Плишкова (Чехия). Американката се появи на корта в екстравагантен костюм, а медии и фенове веднага я оприличиха на супергероиня. „Нямах представа, че може да играе с това – оплака се чехкинята. – Мен са ме карали да играя с пола дори когато е било студено, но явно за нея има други правила.“ №1 в женската схема Симона Халеп (Румъния) също потегли с трудна победа – 2:6, 6:1, 6:1 срещу Алисън Риск (САЩ).", "date": "2018.05.30", "title": " Надал тренира срещу двама"}
{"url": "https://trud.bg/%d1%82%d0%b8%d1%80-%d0%b8-%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%b0%d0%bc-%d1%85%d0%b5%d0%bc%d1%83%d1%81-%d0%ba%d1%80%d0%b0/", "text": "Жена пострада при тежка катастрофа на автомагистрала „Хемус” в района на гара Яна тази вечер, предаде  . Ударили са се тир и лека кола. При инцидента в посока Варна няма тежко ранени, но в района се образува голямо задръстване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Тир и кола се удариха на АМ „Хемус” край гара Яна"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%ba%d1%8a%d0%bc-%d0%b0%d0%b1%d0%b8%d1%82%d1%83%d1%80%d0%b8%d0%b5/", "text": "„Време е да направите първите си самостоятелни стъпки, които ще ви водят към посоката, която сте избрали“. С тези думи държавният глава се обърна към абитуриентите, израснали без родителски грижи. „В партньорство с професионални и браншови организации ще осигуряваме безплатно професионално обучение за младежите, които участват в инициативата, за да получите първоначални умения и знания“, заяви държавния глава и добави, че доброто образование открива нови хоризонти и увеличава възможностите за професионална реализация. Традиционният абитуриентски бал, чийто домакини са президентът Румен Радев и съпругата му Десислава Радева, събра 107 младежи от над 60 специализирани институции за деца в цялата страна. Събитието е част от благотворителната инициатива „Подкрепи една мечта“. „Помнете, че във всичко непознато, което ви предстои, сила и увереност ще ви дават хората, които ви помагаха досега във вашия живот. Това са вашите наставници, възпитатели, учители. Те са вашето семейство, не ги забравяйте, защото тяхното дори духовно присъствие ще ви крепи в моменти на изпитания“, категоричен беше държавният глава. Румен Радев пожела на младите хора да бъдат отговорни към себе си и към другите, да имат желанието да си поставят цели и да ги отстояват. „Бъдете смели, мечтайте много и още повече работете така, че вашите мечти да се сбъднат“, посочи още президентът. Румен Радев отправи благодарност към възпитателите от специализираните институции за деца, към представителите на държавните институции, които са партньори на Администрацията на президента в работата с младежите и към дарителите, за тяхната социална отговорност при набирането на финансовите средства. Президентът благодари и на партньорите – „Кристиан оф Рома“ и консултантска къща „От игла до конец“, които ще осигурят безвъзмездно на младежи от инициативата професионално обучение и възможност за стаж и работа в сферата на фризьорството и шивачеството. Тази година водещи на тържеството в Гербовата зала на „Дондуков“ 2 бяха абитуриентите Божана Атанасова от Разград и Слави Стоянов от Пловдив. Божана разказа за интересите си, насочени към професионална реализация в сферата на модата. Божана е сред зрелостниците, които ще преминат професионално обучение по фризьорство. Слави е избрал да продължи образованието си в специалността „Социални дейности“ на Пловдивския университет „Паисий Хилендарски“, като мечтата му е един ден да стане депутат. С историята на своята мечта в тържеството се включи и Милко Георгиев, който беше част от инициативата „Подкрепи една мечта“ през 2017 година. Той увери държавния глава, че е спазил обещанието си да стане студент в Лесотехническия университет в София, за да може след като завърши да стане началник на горско стопанство в родния Велинград. По-късно празникът ще продължи в ресторант „Лаура“, Национален дворец на културата с абитуриентския бал, който продуцентска къща „Дрийм Тийм Прадакшънс” АД организира благотворително за пореден път. Изпълнителите, които подкрепиха инициативата, са Поли Генова, Михаела Филева, Любо Киров, Орлин Павлов, Искрата, Дара, Павел и Венци Венц, Дичо, Нели Петкова, група „D2“, група „4 Magic“ и Танцов ансамбъл „Пламъче“. С приветствия към зрелостниците ще се включат и актьорите Любомир Нейков, Ненчо Илчев, Ралица Паскалева, Силвия Лулчева и Наум Шопов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Президентът Румен Радев към абитуриентите в неравностойно положение: Новият път за развитие на инициативата „Подкрепи една мечта“ ще е свързан с професионалната ви подготовка и обучение\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bf%d1%83%d1%82%d0%b8%d0%bd-%d1%81%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d0%b7%d0%b0-%d0%b2%d0%be%d0%b5%d0%bd%d0%bd/", "text": "Разбрахме се да постигнем договорки за съхраняването на военните ни паметници на българска земя. Това обяви президентът на Русия Владимир Путин по време на съвместната пресконференция с премиера Бойко Борисов в Кремъл. Той бе категоричен, че военните паметници на загиналите десетки хиляди руски и съветски войни с на българска земя са изключително важни. „Влиянието на Русия в Балканите е факт още от Руско-турската война, така че искам да привлечем всички световни лидери, които имат отношение към региона, да помогнат за стабилността, мира, етническата толерантност, да изграждаме, да строим и да не воюваме, а да повдигнем брутния вътрешен продукт и народите ни да живеят по-добре. Надявам се и президентът Путин да положи всички усилия, колкото е възможно по-скоро конфликтът в Сирия да свърши, за да може съответно и тази мигрантска вълна да спре да тормози Европа“, заяви Борисов и посочи че ключовите думи, около които всички трябва да положат усилия, са мир, диалог и компромис.", "date": "2018.05.30", "title": " Борисов и Путин се договориха за военните паметници"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b5-%d1%81%d0%bf%d0%b8%d1%80%d0%b0-%d0%bd%d0%b0-%d1%81%d1%82%d0%be%d0%bf-%d0%bf%d0%b0%d0%bb%d0%ba%d0%b0-%d0%b1%d0%bb%d1%8a%d1%81%d0%ba%d0%b0-%d0%ba%d0%be/", "text": "200 хиляди контрабандни цигари иззе полицията в Нова Загора на 30 май, съобщиха от ОД на МВР в Сливен. В ареста е задържан 43-годишният В.И. от Харманли. А до разкритието се стигнало след преследване в центъра на Нова Загора. Събитията се разиграли на най-оживената улица в града, около 11 часа, докато служителите на реда извършват ежедневните си задължения по безопасност на движението. Те подали сигнал със стоп-палка на лек автомобил “Фолксваген шаран” с хасковска регистрация. Водачът обаче не се подчинил. Вместо да спре, натиснал педала на газта. Блъснал се в друга кола. На кръстовище преминал на червен светофар. Междувременно полицията създава светкавична организация за залавяне на беглеца. След преследване пътят му бил пресечен от екип на криминалистите. При последвалото претърсване в автомобила са били намерени голямото количество нелегални цигари, без акцизен бандерол, от марката “Капитал”. Засега водачът на автомобила В.И. е задържан за 24 часа в полицейския арест. Той е криминално проявен за същото престъпление. По случая се води бързо досъдебно производство под надзора на Районната прократура в Нова Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Шофьор не спира на стоп-палка, блъска кола, минава на червено, в колата му – 200 000 контрабандни цигари"}
{"url": "https://trud.bg/%d0%bb%d0%be%d0%b2%d0%b5%d1%86-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%b6%d0%b5%d0%bd%d0%b0-%d1%81%d0%b8-%d0%b8-%d1%81%d1%8a%d1%81%d0%b5%d0%b4-%d0%be%d0%b1%d0%b7%d0%be%d1%80/", "text": "Двойно убийство ужаси жителите на хасковското село Козлец. Кървавата драма се разиграла към 9,30 ч вчера. Ловецът Гюнай Мюмюн (45 г.)   Фатха (44 г.). Съседът му Мехмед Мехмед (48 г.) чул изстрела, докато ремонтира трактора си. Хукнал да види какво става, но и той бил смъртоносно прострелян. Според съседи кръвопролитието се разиграло пред очите на дъщерите на убиеца – на 5 и 25 години. Пристигналите полицаи заловили стрелеца. Оказало се, че той е гърмял със законна пушка „ИЖ”, тъй като бил ловджия. Кметът на Козлец обясни, че преди време получил сигнал от местни хора, че Гюнай се държи неадекватно и ги посъветвал да подадат сигнал, за да може да му се отнеме оръжието. В селото се говори и, че мъжът посещавал психолог, тъй като изпаднал в психично разстройство, заради тежка болест на малката си дъщеря и тия дни трябвало да пътуват до Турция за химиотерапия. Той болезнено ревнувал жена си и подозирал, че тя има връзка с почти всички мъже в селото. 45-годишният мъж се занимавал с животновъдство, а съседът му със земеделие.", "date": "2018.05.30", "title": " Ловец застреля жена си и съсед (обзор)\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b8-%d0%bf%d0%be%d0%bc%d0%bf%d0%b5%d0%b9%d0%be-%d1%81%d0%b0-%d0%be%d0%b1%d1%81%d1%8a%d0%b4%d0%b8%d0%bb%d0%b8-%d0%bf%d0%be-%d1%82%d0%b5%d0%bb%d0%b5%d1%84%d0%be/", "text": "Първите дипломати на Русия и САЩ, Сергей Лавров и Майк Помпейо, обсъдиха днес по телефона конфликтите в Сирия и Украйна, съобщи руското министерство на външните работи, цитирано от ТАСС и Ройтерс. В комюникето се казва още, че двамата са разговаряли и за състоянието на отношенията между Москва и Вашингтон. Лавров и Помпейо са се съгласили, че е необходимо да се работи за изпълняване на задачата, поставена, също в телефонен разговор, от президентите на Русия и САЩ, Владимир Путин и Доналд Тръмп, разногласията да се преодоляват чрез диалог. Днешният разговор се е състоял по инициатива на американската страна, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Лавров и Помпейо са обсъдили по телефона кризите в Сирия и Украйна, както и двустранните отношения"}
{"url": "https://trud.bg/%d0%b8%d1%81%d0%ba%d0%b0-%d0%bb%d0%b8-%d0%b5%d0%b2%d1%80%d0%be%d0%b7%d0%be%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bb%d0%b8-%d0%bd%d0%b5/", "text": "Докладите на ЕК и ЕЦБ за т. нар. „конвергенция“ или напредък на страните извън еврозоната разбуниха духовете през миналата седмица. Страховете, че ЕК тръшка вратата пред мераците на България за влизане във валутния механизъм (ERM 2), или т.нар. чакалня на еврото, бяха породени от един по-скоро „дяволски“ прочит на евангелието. Истината е, че относително погледнато, това са най-положителните доклади за България досега, а страната ни е „отличникът“ по параметри сред разглежданите 7 държави. Де юре ние изпълняваме три от четирите, а де факто – всичките маастрихтски критерии за прием във валутния механизъм. Ценова стабилност, публични финанси, дългосрочни лихвени проценти – не просто сме в норма, а сме далеч под опасните граници. При последния критерий – определения марж на колебание на валутния курс спрямо еврото, бидейки във валутен борд, го изпълняваме по подразбиране и реално ни липсва само „приемането“ във валутния механизъм – за което всъщност и кандидатстваме. Защо, ако отговаряме на номиналните кретерии, ни поставят нови изисквания? За да имаме отговор на този въпрос е важно да разберем динамиката вътре в самата еврозона. А тя е следната: след кризата и спасяването на банковите системи на страните-членки с парите на данъкоплатците, в еврозоната се появи политическа воля за прекъсване на връзката „държава-банки“. За целта се оформи проектът „Банков съюз“, стъпващ на два стълба – единен банков надзорен механизъм (надзор) и единен механизъм за преструктуриране – тоест обща рецепта за реакция при проблемни банки. Реално погледнато, България е първата страна, която следва да бъде приета след въвеждането на т. нар. Банков съюз. Самата еврозона е на кръстопът и ние сме, така да се каже, Рубиконът, като възможните пътища са: или ще се зачитат формалните критерии, плюс появилите се нови такива в движение, или политическият елемент ще има все по-видима сила, а решаваща за влизането в паричния съюз ще е политическата оценка на страните-членки. Междувременно във Франкфурт сблъсъкът за това кое е по-важно за развитието на съюза – изграждането на Банковия съюз или създаването на общ фиск, включващ общ бюджет, дълг и хармонизация на данъците, продължава да тлее. Периферията от Юга определено лобира за втория вариант с общ бюджет, където действително ще се раздават пари, а няма да се залага просто на правила. В тази светлина са и страховете на фискално консервативните – да не трябва да дават пари и за нашето спасяване. Същевременно залогът с приемането на България действително е много голям, защото страната ни изпълнява критериите вече доста години и неприемането й създава усещане за безпринципност и липса на равни права в рамките не само на паричния съюз, но и на ЕС като цяло. Опциите пред нас са две: да се готвим за Банковия съюз вън от ERM 2, или да влезем в „чакалнята“ и оттам да стиковаме стъпките по интегрирането на банковия съюз в законодателството и практиките ни. Всъщност, ако европейските ни партньори са обективни и искат да стимулират очевидното старание на България за по-дълбока интеграция в европейската архитектоника, то приемането във валутния механизъм-чакалня е един отличен начин, при положение че макар да има двугодишен минимален период за чакане там преди прием в еврозоната – юридически няма краен срок, в случай че не отговаряме на всички изисквания. Притесненията в доклада за България са, че все още има несъответствия между Договора за функционирането на ЕС и нормативните актове на ЕЦБ, от една страна, и закона за БНБ, от друга. Технически напълно решим проблем, като по-важното е, че друго притеснение – за възможно финансиране на правителство и общини от централната банка при нас е неутрализирано поради липсата на парична политика на БНБ. За разлика впрочем от ЕЦБ, която щедро изкупува дълга на задлъжнели европейски правителства за трилиони евро, поставяйки под въпрос дори собствената си политическа независимост в името на финансовата стабилност на Съюза. Допълнителните критерии за конвергенция, като растеж на доходите и корупция, са важни и там следва да се правят усилия. Отчетено е също така, че безработицата у нас пада от 7.6% на 6.2% от 2016 в 2017-та, производителността на труда расте, доходите и заетостта – също. Надзорните практики и корпоративната задлъжнялост остават на фокус, но при стабилни параметри на публичните финанси като спад на дълга от 29% от БВП през 2106 г. до 25,4% днес и 21,4% след година – намаляват системните рискове значително. В доклада е споменат и случаят КТБ, както и ползата от стрес-тестовете за възстановяване на доверието във финансовия сектор. При всяко положение урокът от тогава е важен, а България е много по-консервативна към банките в страната по отношение на ликвидност и капитал, отколкото аналозите й в зоната. При средната капиталова адекватност там от 18 на сто, при нас тя е 22%, като изискуемите задължителни минимални резерви (ликвидност) при нас са десет пъти по-високи от тези за банките от Евросистемата.   Какво ще се очаква от България оттук насетне? Най-вероятно да използваме опцията за страните вън от еврозоната да участват в основния стълб от Банковия съюз, а именно единния банков механизъм за надзор, посредством опцията за „тясно сътрудничество“. Вероятно като знак на добра воля – ще трябва да проведем още стрес-тестове и прегледи на активите във финансовия ни сектор. Трябва да знаем, че дори след интегриране на този стълб, надзорът на нашата банкова система ще се извършва преимуществено от родните надзорни органи, като ЕЦБ ще следи само за големите и считани за „системни“ кредитни институции в Съюза.", "date": "2018.05.30", "title": " Иска ли еврозоната България или не?\t\t\t"}
{"url": "https://trud.bg/%d0%b1%d0%bd%d1%82-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%bc%d0%b5%d1%82%d0%be%d0%b4%d0%b8-%d0%bc%d0%b0%d0%bd%d1%87%d0%b5%d0%bd%d0%ba%d0%be-%d0%b8-%d0%be%d1%89%d0%b5-5-%d0%bc%d0%b0/", "text": "Изненадващи организационни промени в националната телевизия. В рамките на провеждащите се промени в ръководството на БНТ, от 31 май 2018 година от заеманите длъжности се освобождават Методи Манченко – главен продуцент на продуцентски център „Спорт“ към дирекция „Информация“, Росица Григорова – финансов директор, Елисавета Боянова-Канелова – главен счетоводител, Зорина Бояджиева – началник на отдел „Управление на собствеността“, Асен Илиев – началник на отдел „Обществени поръчки“ и София Живкова – началник на отдел „Маркетинг и продажби“ в дирекция „Маркетинг и комуникации“. Предстои да бъдат обявени новите титуляри на тези длъжности. С настоящите промени приключва формирането на ръководния екип на БНТ. Българската национална телевизия благодари на колегите за работата им в медията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " БНТ освободи Методи Манченко и още петима началници"}
{"url": "https://trud.bg/%d1%81%d0%bd%d1%83%d0%bf-%d0%b4%d0%be%d0%b3-%d0%bd%d0%b0%d0%bf%d1%80%d0%b0%d0%b2%d0%b8-500-%d0%bb%d0%b8%d1%82%d1%80%d0%be%d0%b2-%d0%ba%d0%be%d0%ba%d1%82%d0%b5%d0%b9%d0%bb-%d1%81-%d0%b4%d0%b6%d0%b8/", "text": "Рапърът Снуп Дог постави рекорд на “Гинес”, като направи най-големия коктейл с джин и сок на музикален фестивал в Калифорния, съобщи ЮПИ. Идеята за 500-литровия коктейл “Парадайз” на Снуп Дог беше посветена на хита му “Gin and Juice” от 1993 г. Той го направи на фестивала Ботъл рок в долината Напа заедно с колегата си Уорън Джи и победителя от конкурса “Топ шеф” Майкъл Волтаджио. За целта тримата използваха чаша с височина 1,50 м и широчина 90 см и изсипаха в нея 180 бутилки джин и огромно количество сок, дарени от веригата магазини “Хоул фудс”. Снуп Дог беше хедлайнер на втория ден на фестивала Ботъл рок в събота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Снуп Дог направи 500-литров коктейл с джин"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%be%d0%b6%d0%b8%d0%b2%d1%8f%d0%b2%d0%b0-%d0%b2%d1%8a%d0%b2-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b0-%d1%80%d0%b0%d0%b7%d1%85%d0%be%d0%b4%d0%ba/", "text": "Бургаски дизайнери, програмисти, аниматори и фотографи, са направили възможна виртуална разходка из морския град. Тя разкрива вечния му чар , впечатляваща архитектура и нова градска визия, реконструираното ларго, колоритните малки улички, интересни места, романтични локации и морски пейзажи. Всички те вече са на един клик разстояние –  , съобщават от общината.  Проектът за изработване на мобилно приложение и интерактивен гайд за представяне на интересни обекти от историята на Бургас, се реализира от Община Бургас, общинско дружество “Иновационни системи – Бургас” ЕООД и ИКТ Клъстер Бургас. Главен герой във виртуалната разходка е гларусът- Руси. Той е вечният събеседник на рибарите на Моста, свидетел на всички срещи при Часовника, посреща и изпраща влаковете на гарата, крачи гордо по площада пред Общината. Любознателната птица показва града, най- интересните му кътчета, кафенета и дори е неизменна компания по уникалната улица “Богориди”. Виртуалната разходка показва истинския Бургас – очарователен, романтичен, магнетичен, живописен, артистичен. Град, свенлив за непознатите и щедър към всички, усетили емоционалния ритъм на морето, обясняват създателите на виртуалната разходка. Те посочват, че Бургас винаги е носил привлекателното усещане за свобода, артистичен и бохемски дух, винаги е впечатлявал с модерното си мислене, и воля да прогресира. Екипът, създал бургаската виртуална реалност, обещава да добавя нови и развива съществуващите виртуални места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Бургас оживява във виртуална разходка"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81/", "text": "Шестима министри ще идзпратят всички държави на Черно море в Бургас по повод честването на Европейския морски ден. Той ще бъде тържествено открит в Атриума на Бургаския свободен университет в четвъртък. В залите на университета ще се проведат интересни беседи, ще бъдат презентирани проектите по ОП “Рибарство” и др. Предполага се, че повечето от министрите, които ще се включат в събитието, ще са с ресор “Тренспорт”, очакват се и еврокомисари. Всички заедно ще подпишат декларация за опазване чистотата на Черно море. Програмата предвижда демонстрации на световния шампион по кайтсърф Аиртон Козолино, откриване на Научна археологическа конференция в зала “Георги Баев” на КЦ “Морско казино”, както и първа копка на Конгресен център в Зоната за обществен достъп на Пристанище Бургас. Вечерта ще бъде открита атрактивната изложба “Тайните на Черно море”, в зала “Ал. Г. Коджакафалията” на КЦ “Морско казино”.На 1- ви юни от 10.30 до 13.00 ч. – на пирса на Морска гара-Бургас ще акостира гранично-полицейският кораб “Обзор”. Всеки, който желае, може да се качи и да го разгледа. В залите на Морска гара пък ще бъде презентирана дейността на Гранична полиция. На близкия паркинг служители от дирекцията ще презентират специализираната техника и кучета, с които се изпълняват задачите по гранично наблюдение и проверките на ГКПП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Шестима министри в Бургас за Европейския морски ден"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d1%80%d0%b5%d1%86%d0%b5%d0%bf%d1%82%d0%b0-%d0%b7%d0%b0-%d0%b2%d0%be%d0%b9%d0%bd%d0%b0-%d0%b8-%d1%81%d0%bf%d0%be%d1%80%d1%82/", "text": "Вечерта на 8 август в Пекин, 2008-а, 15 хиляди души правят един от най-величествените спектакли в историята на Олимпийските игри. Домакин е Китай, а на стадиона присъстват лидери на държави от целия свят. Сред тях е и временно пребиваващият в длъжност министър-председател, бивш двукратен президент на Руската федерация и бъдещ такъв – Владимир Путин. Бившият премиер Димитър Медведев временно топли мястото в Кремъл, но за всички е ясно в кого е властта. На олимпийския стадион е истинска еуфория, но часове по-късно се случва едно драматично събитие, което ще принуди Владимир Путин да напусне игрите и да се върне в Русия, за да води поредната война. През нощта на 8 август 2008 година, грузинската армия, след заповед на президента Михаил Саакашвили, започва артилерийска подготовка за настъпление на армията в Южна Осетия. Грузинците бомбардират столицата Цхинвали с ракетни установки, с артилерия и по въздух със самолети Су-25. Около стотина съветници от САЩ и Израел координират действията на армията. Четниците от осетинска страна бързо губят позиции и изглежда, че областта с неясен от години статут, отново ще се върне под контрола на Тбилиси. Но само един провинциален политик може да си помисли, че желаното е реалност, когато срещу теб е Кремъл. Както бе казал Отто фон Бисмарк “никога не кройте хитроумни планове срещу Русия, защото тя ще отвърне с неподозирана глупост.” Москва отдавна чака тази грешка. Буквално за два дни руската армия поглъща Южна Осетия, другата спорна автономия – Абхазия и стига до Поти в крайморското настъпление и почти Тбилиси. Така още преди светът да се усети какво се случва, двете области вече са част от Руската федерация. Изглежда завинаги. Две седмици след като всичко в Кавказ бе приключено, в Батуми пристигна първият кораб с обещаната помощ за воюващите грузинци. От САЩ. Минерална вода и памперси. Хубав скеч за иначе обещаната помощ от всякакъв вид за Саакашвили. Спортните събития бележат най-драматичните обрати, честно казано в руска полза, през последното десетилетие. Тези събития започват с провокация, според мен с активното и тихо подклаждане от Кремъл, а след бурната реакция на някоя страна, приключват с шах и мат в полза на Русия. Събитията в Грузия не са само плод на лудата амбиция на неуравновесения Саакашвили. Те си имат предистория, а много важен дял от тази история е обявяването на Косово за независима държава няколко месеца по-рано, въпреки несъгласието на Русия, Китай и доста европейски държави. Мотивът – така се създава прецедент в европейската политика. Прецедентът Косово засега е одобрен от малко повече от 40 държави по света, като половината от ЕС още не одобряват създаването на нови държави на базата на войни и референдуми. След референдума в Каталуня, разбрахме защо например Испания още не е признала новата европейска държава. По тази причина в същия отбор са още много други държави. Все страни с нерешени малцинствени проблеми и опасни автономни тектонични процеси. Така или иначе Русия си спечели златния медал по политика и война от Летните олимпийски игри в Пекин, а амбициите да добави и зимно злато вече имаха своите реални очаквания и възможности. Това се случи по време на зимните олимпийски игрите в Сочи. Единственият руски летен курорт със световна слава се превръща в световен зимен форум. Покрай него Русия се сдоби с голям шлем в световната политика. Крим. След началото на политическа криза в Украйна в края на 2013 година, президентът Виктор Янукович бе пометен от протестите на отвратените от олигархията украинци. Нещата после се извратиха. Майдана в Киев бе окървавен, страната влезе в гражданска война. Към края на протестите февруари 2014 година, Русия изглеждаше на мирна, спортна вълна. На 7 февруари в Сочи се откриха Зимните олимпийски игри. Сочи беше само столицата – мястото на купона и някои състезания в зала. Истинските снежни спортове се случваха по северните склонове на Кавказ, съвсем близко до границата с Абхазия. Съжалявам, забравих – няма граница между Русия и Абхазия, след игрите в Пекин. На 23 февруари едновременно с бляскавата церемония по закриването на игрите, в Крим започва ненасилствено и поетапно превземане на властта в полуострова и града с особен статут – Севастопол. Новите власти отказват да признаят тази в Киев и се обръщат за помощ от Кремъл. Малка подробност е, че смяната на властта, макар и по мирен начин е извършена с помощта на т. нар. “зелени човечета”. Те нямат нищо общо с извънземните, а са офицери на ГРУ и извършват на практика военен преврат. Не е много трудно, защото в Крим живеят преимуществено руснаци, а в Севастопол се намира руски контингент с близо 20 хиляди души. Все пак операцията на “зелените човечета” вече се изучава в специалните школи като нова епоха. Само месец по-късно – през март – е обявен референдум с предвидим резултат, и така след олимпийските игри, Русия получава не само много златни медали, но и два нови субекта на Федерацията – Крим и Севастопол. В обръщението си към членовете на Думата и Съвета на федерацията, Владимир Путин обосновава анексирането на Крим с историята, но и с прецедента Косово. Русия плаща и спортната цена за спорното си действие. На следващите зимни олимпийски игри, МОК не допуска отбора на Москва, спортистите, които се състезават се появяват без руски символи, а златните медалисти слушат химна на Олимпийското движение. Ето защо като дойде голям спортен форум и будните умове започват да гледат оръжейната на Кремъл. Наближава световното първенство по футбол в Русия. Заради случая Скрипал и предполагаемото участие в атентата на руските тайни служби, няколко европейски държави отказаха да изпратят делегации на церемонията по откриването на шампионата. Но не от този символичен жест идва жуженето в пространството. С наближаването на първия мач, все повече руски сайтове започват да алармират за подготвяна нова военна провокация срещу Кремъл – за оклеветяване, казват те. Според анализаторите едната възможност е да се подпали замразеният конфликт в Нагорни Карабах, доколкото руското военно присъствие и контрол върху властта в Ереван са достатъчно осезаеми и една макар и кратка война на Армения с Азърбайджан би била с негативни последици за Русия. Това обаче е почти невъзможно да се случи, тъй като Москва държи в ръцете си юздите на Армения, а основният съюзник на Баку – Турция е стратегически партньор на Русия. Отделно иранският фактор също е достатъчно силен, за да бъде допуснато подобно развитие в историята с мирис на барут. Виж, в Украйна огънят не е спирал от игрите в Сочи. През последния месец бойните действия в Донбас се усилиха значително. Всеки ден се случват между 40 и 80 престрелки, с участието на танкове и артилерия. Жертвите основно са от украинска страна, като всеки ден има ранени, а през ден и убити войници. Опасенията на анализаторите са, че хардлайнерите в Киев ще се опитат да организират пълномащабна операция за отвоюване на няколко ключови населени места в Източна Украйна. Дори и да се провалят, действията ще дискредитират достатъчно много Русия. Без дори да правим аналогии със спортната зависимост на конфликтите около Федерацията, щом всеки ден се появява анализ по темата, означава че предпоставки за подобна провокация съществуват. Въпросът е дали Русия има изгода да изиграе своите карти? Според мен – не. Крим беше, е и ще бъде от изключително значение за Русия – един огромен самолетоносач в сърцето на Черно море. Ако не бяха действали навреме, през 2017-а, съгласно договора с Украйна, Москва трябваше да изтегли войските си от Севастопол (вярно, Янукович удължи този договор, но това беше незаконно и новата власт щеше да денонсира този нов договор). До 2008-а Русия беше заплашена да остане с някакви символични плажове на Черно море, пък било то и с разкошните резиденции в Сочи. Днес Путин може да се разхожда от Армянск, на новата граница с Украйна почти в Поти близо до новата граница с Грузия. Отделно се сдобиха с плацдарм (Южна Осетия), по пътя на коприната и енергийните магистрали. Защо е нужна ескалация, но пък и решаване на конфликта в Източна Украйна. В Донбас има само проблеми – невъзможни на този етап за решаване, а и прекалено скъпи както във финансов, така и в политически аспект. Тази никаква, мръсна ситуация в Източна Украйна устройва Кремъл, защото целта е, ако перифразирам идеята за НАТО, е да държи Русия вътре, САЩ вън, Украйна долу. Затова прогнозите – реалистичните, са, че провокация е възможна, но едва ли ще се стигне до пълно мащабна война с териториални промени. В същото врем е задължително да се припомни и какво казва Клаузевиц: ти може да не се интересуваш от войната, но това не означава, че войната не се интересува от теб.", "date": "2018.05.30", "title": " Руската рецепта за война и спорт\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b4%d1%80%d0%b0%d0%b2%d0%ba%d0%be-%d0%b7%d0%b4-6/", "text": "– В момента правим анализ на параметрите на застрояване, които са били възможни към плана от 2007 г., защото тогава в момента на придобиване на имота тази площадка е имала конкретни градоустройствени параметри. Възложил съм на колегите от Направление архитектура и градоустройство да направят анализ на площите за евентуална сграда, която би могла да се построи към 2007 г. Защото след изменението през 2009 г. там вече нищо не може да се строи. Към момента на придобиване на имота, обаче, е имало възможност. Искам да анализираме възможните показатели и площи, които биха се получили, така че да търсим терен, който е с подобни параметри в рамките на града. Общинските имоти, които имаме не са чак толкова много, така че трябва много внимателно да сметнем показателите, които има този имот и да тръгнем да търсим за НИКМИ реципрочен такъв. Радвам се, че наказателното производство беше спряно и благодаря, че прокуратурата не продължи тези действия, защото като не разрешавах строежа, аз спазвах решението на Столичният общински съвет от 2009 г. – Като не се стига до тях. Генезисите на тези проблеми са заровени доста назад във времето и в момента изплуват едни проблеми, чието създаване е доста преди управлението на столичният кмет Йорданка Фандъкова и на премиера Бойко Борисов. Запознати сте казуса на 139 училище, с който се опитваме да се преборим и да защитим тази половина от училището, която е била продаденa на времето. Спасяваме казуси като продадени подлези. Случаите са доста и в повечето от тези ситуации търсим режима на диалога. Всеки казус би трябвало да се разглежда индивидуално, ние нямаме механизъм за спиране на действията на тези планове. Кметът на „Младост“ Десислава Иванчева се опита да стигне до въвеждане на мораториум върху строителството, но това е временна мярка и не решава проблема. – Да, доста напредна работата с колегите в района. Истинският проблем там е, че не сме наясно кой е легитимният кмет. Имах среща в петък с арх. Румен Русев, и той не е наясно каква е ролята и какви са компетенциите му. Главният архитект в района и колегите там се опитват да се справят с огромния обем от работа, но когато не съществува административна яснота кой е органът, който издава крайния административен акт, ще е много тежко за нас и за тях като администрация. – Всички искат правила, но никой не иска да го засягат. В момента в който решим, че трябва да си подредим града, все ще има нечии засегнати интереси от общото ни желание за ред. Така че, очевидно няма да има 100% съгласие, но в крайна сметка отиваме към подреждане на този град. -Наредбата за рекламата е една от стъпките, които правим в изпълнение на доклада на „Геел архитекти“. Такава беше и волята на кмета на София Йорданка Фандъкова, да подредим града. Все пак в София има място за много по-малко реклама. Този визуален шум, който се създава обезценява продук­тите, които се предлагат. Желанието ни е свързано с намаляване на тази реклама, която ни атакува отвсякъде с няколко прости действия. Първо, въвеждане на по-големи отстояния между отделните рекламни елементи, второ намаляване на срока, за който се разрешава рекламата от 10 на 5 г. Защото все пак трябва да има някакъв контрол върху вида на съоръженията. След 10 г. поставени в градска среда те стават и грозни и опасни. Другия важен момент в наредбата е, че махаме от 1-ва зона всякаква реклама. Досега се допускаше възможност да се слага покривна реклама, идеята е тя да отпадне. Идеята е историческият център да бъде освободен изцяло, и да се запази духа на стара София. Все пак първа зона е доста ограничено пространство – около „Цар Освободител“ и прилежащите улици. Сериозен отпор среща и желанието ни да намалим брандирането на фасадите. Дадохме все пак възможност собствениците на такъв тип обекти да рекламират, но с определен процент. Не може изцяло фасадата да се превърне в реклама на търговска марка. Когато вие имате аптека или магазин, естествено, че отпред ще си сложите фирменото лого. Но в крайна сметка витрината не трябва да се превръща в един рекламен банер на който да пише „отстъпка“ и да рекламира конкретен продукт. Имахме срещи и с представителите на заведения по булевард „Витоша“. Желанието ни е за зимните градини да се създадат методически указания, които да дадат ясни правила как ще изглеждат този тип заведения в града. Желанието ни е след приемане на наредбата в 6-месечен срок Столичният общински съвет да приеме методически указания за въвеждане на една обща визия на зимните градини. Това не означава да ги подредим като войници, а да са ясни правилата за цветовите решения, местата на реклама, височините на ограждащите елементи, типа на масите и столовете. – Подобни указания работят в Париж от 1990 г. Изостанали сме с 30 г. Трябва да си дадем ясно сметка дали искаме София да прилича на модерен европейски град или да продължим по същия начин. – Пътна полиция са категорично против това билбордовете да се превърнат в огромни телевизори, по които да се пускат филми. Защото основния критерий е безопасността на шофьорите, които не трябва да се разсейват от подобни екрани. Билбордовете LED-дисплеи няма да се забраняват, но ще бъдат ограничени като осветеност през нощта. Те ще имат и стационарност на рекламното послание – няма да се прожектират видеа. Имаше предложения ако такива екрани са разположени на пешеходни зони дали може да върви анимация, което ще бъде обсъдено в Общинския съвет. Въвеждаме ограничения и за мобилните съоръжения, т.нар. колички за пуканки. Намаляваме ги като площ, защото с мястото от 5 кв. м., което в момента заемат, те не са количка, а павилиони. С всички тези промени града няма механично да бъде изчистен, но когато изтекат сроковете всеки един следващ елемент ще бъде съобразен с предходните и града ще се изчисти. Наредбата въвежда ограничения, които не винаги се приветстват, защото когато отнемате на един инвеститор права, той ще се защити. Но искаме да подредим града, да намалим тази огромна визуална комуникация. Това е единствения път- с въвеждането на по-строги регламенти. – Убеден съм, че ще намерим разумния баланс. Миналата седмица имахме среща с Асоциацията на производителите на безалкохолни напитки, които държат фризерите на магазините да останат пред фасадите им. Нашето предложение е те да отпаднат изцяло от фасадите в 1 и 2 зона. Срещнахме се и с представители на КРИБ, които искаха да коментираме текстове по наредбата, свързани с брандирането. Мисля че ще се намери съответния баланс за да се удовлетворят и интересите на бизнеса. Има предложение за връщане на рекламата по калканите във зона 2, която бяхме отменили. – Нашето предложение беше да се създаде общинско предприятие, което да се занимава с монтаж и демонтаж на рекламните съоръжения. При обсъждане остана само демонтажа. – По време на кампанията, която предприехме за последните две години, бяха премахнати над 300 елемента. – Имаме 6-месечен срок до октомври така да направим тази наредба, че да имаме регламенти за градското обзавеждане, за фасадите, за уличното обзавеждане. Да направим града си малко по-подреден. В историческия център и в периферията на града правилата няма да бъдат еднакви. Ще се създадат задължителни указания, които да разширят възможностите при изработване на планове в историческия център като специфични правила и норми. При изработване на инвестиционни проекти ще има задължителни изисквания по отношение растер на дограма, фасада, фасадно осветление. Когато за вашата зона се въведат тези регламенти ще се даде съответния срок и при стартиране на ремонтни дейности във вашата сграда вече ще се спазват тези указания. За съжаление голяма част от сградите, особено в центъра, са загубили своя автентичен вид и то, чрез една елементарна смяна на дограмата с PVC. Искаме да предотвратим това и да има задължителни изисквания по отношение на ползването на материалите. – Най-вероятно въвеждането на регламентите ще е свързано с онези сгради, на които се прави ремонт. Няма как да накараме в града да се подмени цялата дограма. Но оттук нататък, когато монтирате един климатик например, трябва да знаете, че трябва да бъде поставен на определено място, да не шуми и да не капе. Дали новите правила ще действат, когато правите преустройство, а дали ще имат обратно действие към тези които вече са направили ремонти, оставям това да се реши от Общинския съвет. – Наредбата касае сградите, които увличат след себе си голям автомобилен трафик – големите търговски центрове и по-високите сгради. Когато строите такава сграда в една урбанизирана територия, трябва да се анализира пропускливостта на улиците около нея и могат ли прилежащите кръстовища да поемат наплива към нея на големи групи хора и автомобилите им. Трябва да се проследи как тази сграда влияе на паркирането в рамките на нейния периметър, а и в доста по-голяма територия. Търговските центрове увличат хиляди хора към себе си и някои от тях в пикови часове създават предпоставки за задръствания. Искаме да направим транспортния анализ в много по-ранна фаза, преди да се е стигнало да изграждане на сградата. – В най-напреднала фаза е конкурсът за площадното пространство пред ротондата пред жп-гарата. Там имаме 12 хил. кв. м. общинска собственост на терена на бившата автогара с добри градуостройствени параметри. На подземното ниво има 5 хил. кв. м. търговска площ. Търсим чрез конкурс идеи и концепции как градоустройствено чрез правилната намеса да променим това пространство. Задачата ни е да намерим правилния фокус към териториите северно от бул. „Сливница“. До две седмици ще бъде обявен конкурсът за възстановяването на мемориала на 1 и 6 пехотен полк пред НДК. Много е сложно мястото, деликатна е задачата на колегите архитекти и скулптури, защото едно механично пресъздаване на мемориала няма да е най-доброто решение. Третия конкурс е за нова визия на пл. „Света Неделя“. До края на юни ще успеем да приключим и с този конкурс, за да стартира работата ни по възлагане на проекта. Идеята е този площад да бъде свързващото звено на пешеходни улици. След ремонта на бул. „Витоша“ и стартирането на ремонта на ул. „Граф Игнатиев“, липсващото парче от пъзела, което да свърже пешеходната зона по бул. „Витоша“ към „Градската градина“, е точно пл. „Света Неделя“. През 2018 г. ще подобрим значително пешеходното и велосипедното движение в града. Архитект Масимилиано Фуксас каза „дайте първа награда на конкурса за пл. „Света Неделя“ на този, който махне автомобилите оттам“. Крайната ни цел е да освободим тези прекрасни градски пространства от паркираните коли. – Предстои да проведем конкурс за изпълнител. Желанието ни е през тази или следващата година сградата да придобие своя облик.", "date": "2018.05.30", "title": " Главният архитект на София Здравко Здравков пред „Труд“: Всички искаме правила, но никой не иска да го засягат\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d0%ba%d0%be%d1%81%d0%be%d0%b2%d0%be-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd/", "text": "Около 500 етнически българи, живеещи в Косово, внесоха петиция в парламента на страната, в която настояват за официално признаване на българската общност. Петицията е подписана от етнически българи, живеещи в районите на областите Гора и Жупа, а документът беше официално представен на косовските власти от организацията “Обединени българи в Косово от Гора”, съобщи  . Очаква се скоро парламентът да я разгледа и да вземе решение. Евродепутатът Андрей Ковачев, който дълго време работи по темата, и по-рано този месец разговаря с косовския премиер, външния министър и председателя на парламента, определи събитието като историческо. „Това е един справедлив и демократичен акт, който показва, ако бъде удовлетворен, че наистина политическата класа на Косово има желание да спазва демократичните принципи и Косово да върви към европейска интеграция. Това ще бъде и последователност по отношение на българските общности на Западните Балкани. След признаване на българското малцинство в Албания е логично и нашите сънародници, които са от другата на границата – в Косовска Гора и в Жупа, също да бъдат признати“, каза Ковачев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Българите в Косово поискаха официално признаване"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%be%d1%82%d0%b1%d1%80%d0%b0%d0%bd%d0%b8%d1%82%d0%b5%d0%bb%d0%bd/", "text": "Международното изложение “Хемус 2018” още веднъж показва, че българската отбранителна индустрия е не само високотехнологичен сектор, даващ продукти с висока добавена стойност, но и сектор, който е конкурентоспособен в световен план. Това заяви в Пловдив президентът и Върховен главнокомандващ на Въоръжените сили Румен Радев при откриването на 13-ата специализирана международна изложба за отбранителна техника „Хемус 2018 – отбрана, антитероризъм и сигурност“, съобщиха от президентството. Държавният глава изрази надежда родните компании да вземат все по-голямо участие в процесите по модернизация на българските Въоръжени сили. Тази година провеждането на изложбата е съпътствано от международна научна конференция, която е включена в календара на Българското председателство на Съвета на Европейския съюз, заседание на Индустриалния форум, както и демонстрационни стрелби на полигона „Змейово“. Сред целите на събитието е да създаде непосредствена връзка на доставчиците на оборудване и техника за отбрана, антитероризъм и сигурност с потенциални потребители на национално и на международно равнище, както и да стимулира развитието на отбранителната промишленост. По думите на държавния глава, изложението е двигател на сътрудничество, както между институциите в сферата на отбраната, така и с нашите международни партньори. Президентът Радев отбеляза, че за първи път тази година на форума присъства и Министерството на вътрешните работи, което “ясно показва, че сигурността е интегрален сектор и зависи от обединяването на усилията”. Румен Радев приветства засиленото участие на структури и институции от образованието и науката в Международното изложение и посочи, че без тях не може да има успех един такъв високотехнологичен сектор. “Сътрудничеството между бизнес, образование и наука е сигурна гаранция за нашите амбиции, за да участваме пълноценно в Европейския фонд за отбрана и в интеграцията на европейската отбранителна индустрия и наука”, каза още президентът. На откриването на мащабния международен форум присъстваха заместник министър-председателят по обществения ред и сигурността и министър на отбраната Красимир Каракачанов, заместник-министърът на икономиката Александър Манолев, министърът на отбраната на Ливан Якуб Сараф, началникът на отбраната ген. Андрей Боцев, кметът на Община Пловдив Иван Тотев, представители на бизнеса и научните среди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Румен Радев: Българската отбранителна индустрия е конкурентоспособна в световен план\t\t\t"}
{"url": "https://trud.bg/%d0%bd%d1%8f%d0%ba%d0%be%d0%bb%d0%ba%d0%be-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%b1%d1%8f%d1%85%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8/", "text": "Няколко инцидента бяха регистрирани по време на днешната обща стачка в Атина срещу мерките за икономии, предаде агенция МИА. Членове на организации извън двата най-големи синдиката в страната се опитаха да достигнат до централата на Федерацията на предприятията, която бе поставена под засилена полицейска охрана. Група младежи нападна полицаите, които отговориха със сълзотворен газ. След като групата се разпръсна, обстановката около сградата е спокойна. В знак на протест срещу новите мерки за икономии в Гърция започна 24-часова обща стачка, организирана от най-големите синдикати. Заради протеста е спрян самолетният транспорт, не се движат фериботите и градският транспорт, не работят училищата, а в болниците има само екипи за спешни случаи. Заради стачката на границите са се образували дълги опашки. В Атина се събраха няколко хиляди демонстранти, протести са организирани и в други градове на страната. В момента Гърция преговаря за условията за излизане от спасителната програма на европейските кредитори. От началото на кризата през 2009 г. Гърция получи 260 милиарда евро помощ в замяна на въвеждане на мерки за икономии, намаление на пенсиите и увеличение на данъците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Няколко инцидента бяха регистрирани по време на обща стачка в Атина"}
{"url": "https://trud.bg/%d0%b5%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b4%d0%b0-%d1%81%d0%b5-%d1%83%d0%b4%d0%b2%d0%be%d0%b8-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5%d1%82%d0%be/", "text": "За следващия бюджет на ЕС за 2021-2027 г. Европейската комисия предлага да се удвои финансирането за програмата “Еразъм” до 30 милиарда евро, съобщи пресслужбата на ЕК. Програмата дава възможност на милиони млади европейци да учат в чужбина, като разширява техния опит и повишава информираността им за Европа. Предвижда се 25,9 милиарда евро да бъдат осигурени за образование и обучение, 3,1 милиарда евро – за младите хора и 550 милиона евро – за спорта. Комисията цели да се увеличи броят на получателите на средства. Удвояването на бюджета на програмата ще даде възможност да се подкрепят до 12 милиона души – три пъти повече, отколкото през настоящия период на финансиране. Сред получателите са ученици, студенти, стажанти, учители, специалисти, работещи с младежи, треньори, както и обучаващи се в сферата на професионалното образование и обучение и служители, заети в обучението за възрастни хора.  Програмата ще обхване хора от всички обществени слоеве. Новата програма ще помогне на хората в неравностойно положение да участват. Изграждане на по-силни връзки с останалата част на света. Мобилността и сътрудничеството с външни на ЕС държави също ще бъдат насърчени чрез съчетаването на физическа и виртуална мобилност. Насърчаване на насочени към бъдещето области на обучение. Подобрената програма ще отдели повече внимание на области на обучение, като възобновяемата енергия, изменението на природата, екологичното инженерство, изкуствения интелект или дизайна. Укрепване на европейската идентичност чрез пътувания. Новата инициатива DiscoverEU ще даде възможност на младите хора да открият културното наследство и многообразие в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " ЕК предлага да се удвои финансирането за програмата “Еразъм”"}
{"url": "https://trud.bg/%d1%82%d1%83%d1%85%d0%bb%d0%b5%d0%bd%d0%b0-%d1%81%d1%82%d0%b5%d0%bd%d0%b0-%d0%bf%d0%b0%d0%b4%d0%bd%d0%b0-%d0%bf%d0%be%d1%82%d1%80%d0%be%d1%88%d0%b8-%d1%80%d0%b0%d0%b7%d1%80%d1%83%d1%88%d0%b8%d1%82/", "text": "Стена от тухли падна при разрушаване на вила край монтанското село Василовци и рани млад мъж. Пострадалият е настанен в болница, съобщиха от Областната дирекция на МВР. Инцидентът е станал във вторник към полунощ, когато група безработни разбивали изоставена вила в местността „Липена” край Василовци. Една от стените се срутила и ударила 35 годишния Андрей Л.  Приятелите му се обадили на тел. 112 и на мястото пристигнали спешни медици и полицаи. Раненият е транспортиран в болницата в Лом, където го настанили на лечение със счупвания на дясната бедрена кост и лявата подбедрица. Животът му не е в опасност. На местопроизшествието е извършен оглед, образувано е досъдебно производство. Работата по изясняване на случая продължава, казаха от полицията. Според местни жители от години безработни разбиват и рушат изоставени от стопаните им вили, а строителните материали продават. „Някога този район беше като курорт, имаше къщи, красиви кътчета. Семействата си отдъхваха и празнуваха сред природата. Сега всичко е в руини като след война!”, споделиха хора от селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Тухлена стена падна, потроши разрушител"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%83%d1%82%d0%b8%d0%bd-%d0%b2-%d0%ba%d1%80%d0%b5%d0%bc%d1%8a/", "text": "Започна срещата на българския премиер Бойко Борисов с руския президент Владимир Путин. Двамата ще разговарят на втория етаж на Кремъл, в представителния президентски кабинет. От нашата делегация в разговорите участват вицепремиерът Томислав Дончев, енергийният министър Теменужка Петкова и посланика ни в Москва Бойко Коцев. От руска страна на срещата са Юрий Ушаков, външнополитически съветник на Путин, Денис Мантуров – министър на промишлеността и търговията и Александър Грушко, зам.-министър на външните работи, отговарящ за Европа. Уважаеми г-н премиер, сърдечно ви приветствам. Много се радвам, че приехте поканата ми, обърна се Путин към Борисов. Скоро отбелязахме 140 г. от Освобождението и чествахме 24 май. Това ми е трета среща. Първата беше в Гданск, втората в София и третата сега. Чувахме се по телефона, обменяхме мнения, каза Борисов. Русия винаги е имала своето влияние в Европа и затова е добре да знаете какви проекти правим. В сферата на сигурността и борбата с тероризма работим много добре с вашите служби. Добре работим и в сферата на туризма и земеделието, каза още българският премиер. След 10-15 дни светът ще е футбол, желая ви успехи на световното по футбол, пожела Борисов. Откритата част на срещата приключи. Очаква се пресконференция след разговорите.", "date": "2018.05.30", "title": " Започна срещата Борисов-Путин в Кремъл (СНИМКИ)\t\t\t"}
{"url": "https://trud.bg/%d0%bf%d0%b8%d0%b0%d1%80%d1%8a%d1%82-%d0%bd%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d1%81%d1%82%d0%b0%d0%b2%d0%b0-%d0%ba%d0%bc%d0%b5%d1%82-%d0%bd%d0%b0-%d0%bc%d0%bb%d0%b0%d0%b4%d0%be/", "text": "Столичният общински съвет трябва да посочи нов временно изпълняващ длъжността кмет на район „Младост“ на заседанието си утре. Това съобщи председателят на СОС Елен Герджиков, след провелият се на „Московска“ 33 Правен съвет. Според Герджиков СОС трябва да се намеси, защото вече изтича предизвестието за напускане на Владимир Клисуров, който ръководи района в отсъствието на арестуваната за подкуп в особено големи размери Десислава Иванчева. Правото на избор според закона е сред действащите заместник-кметове, сред които е и Клисуров. „Нямаме пълната информация какви действия са предприети и кои в момента са легалните зам.-кметове”, каза Герджиков. Заместващият кмет Клисуров и зам.-кметът Петър Кърджиков, доскорошен пиар на Иванчева, трябва днес, до 17.00 ч, да предоставят на общинския съвет списък. В него трябва да посочват кои са действащите зам.-кметове в района и с какви документи са назначени. Ако това не се случи, утре съветът няма да има база, на която да избере кой да управлява “Младост”. „Ако списъкът е празен, законът не ни казва какво правим след това“, каза Герджиков. И добави: „Изводът ми е, че хаосът в “Младост” се задълбочава. Ситуацията е тревожна- тотален безпорядък. За да си изясним тази ситуация и да видим как Столичния общински съвет може отново да влезе в ролята си, за да предотврати административния вакуум и да продължат да се реализират проектите там, инициирах днес разширен правен съвет“. Герджиков обясни, че на заседанието са присъствали всички членове на Председателския съвет на СОС, общински съветници, представители на администрацията на Столична община, хора от Министерството на правосъдието, на социалното министерство, на Инспекцията по труда, на Националното сдружение на общините и водещи специалисти по административно и трудово право. Именно на този съвет се е стигнало до решение за изборът на заместващ кмета на район „Младост“ да бъде взет от СОС утре. Другият извод, до който е стигнал Правният съвет е, че след избирането на Владимир Клисуров за изпълняващ длъжността на Иванчева, актовете, които тя е издавала са, нелегитимни и нищожни. Това означава, че действията й по назначаване и уволняване на зам.-кметове са легитимни, само ако са осъществени с подписа на Клисуров. Междувременно той е издал заповед за назначаването на Петър Кърджилов (на снимката) за зам.-кмет в района. Така, според Герджиков, Клисуров изразява волята си кой иска да е неговият наследник, който да управлява временно района. Не е ясно каква е съдбата на другия заместник Румен Русев, който бе уволнен от Иванчева. Ако Кклисуров не е е подписал такава заповед, Русев още е на поста си. Така, най-вероятното развитие на ситуацията в “Младост” е доскорошният пиар на Десислава Иванчева – Петър Кърджилов, да заеме нейното място, след като Владимир Клисуров напусне след няколко дни. Както “Труд”  на арестуваната кметица, въпреки че публичните му изяви се определят от журналисти и анализатори като “неадекватни”. През есента на миналата година Петър Кърджилов бе изгонен като пиар на БАН, след като забърка скандал – пусна своя позиция от името на Академията.", "date": "2018.05.30", "title": " Пиарът на Иванчева става кмет на “Младост” от утре"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bb-%d0%b2-%d0%b1%d0%b0%d0%bd%d0%b8%d1%88%d0%be%d1%80%d0%b0/", "text": "Мъж се е прострелял в кв. „Банишора“, съобщиха от МВР пред “Фокус”. Сигналът за инцидента е подаден в 13.20 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Мъж се е прострелял в „Банишора“"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d1%81%d0%b0%d1%89-%d0%bf%d0%be-%d0%bf%d1%80%d0%be%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%be/", "text": "Китай за първи път изпреварва САЩ по очаквана при раждането продължителност на живота в добро здраве, предаде Ройтерс, позовавайки се на Световната здравна организация. Анализ на данни от 2016 г. показва, че китайските бебета могат да очакват 68,7 години живот в добро здраве, в сравнение с 68,5 години за американските. Очакваната средна продължителност на живота все още е по-голяма за новородените в САЩ, отколкото в Китай – 78,5 години срещу 76,4 години. Според анализираните данни обаче последните 10 години от живота на американците не се очаква да преминат в добро здраве. “Показателят изгубени години в добро здраве – фактор в изчисляването на очакваната продължителност на живота при раждането, е по-нисък за страни като Китай, Япония, Корея и други азиатски държави с по-високи доходи, отколкото за западните страни”, отбелязва Алисън-Клемънтс Хънт от СЗО. САЩ са една от петте страни заедно със Сомалия, Афганистан, Грузия и Сейнт Винсент и Гренадини, за които очакваната при раждането продължителност на живота в добро здраве е намаляла през 2016 г. Най-добри перспективи има пред бебетата в Сингапур, където средната продължителност на живота в добро здраве е 76,2 години. Следват Япония, Испания и Швейцария. В общото подреждане САЩ заемат 40-о място, а Китай – 37-мо. Китай “догонва” САЩ по средна продължителност на живота, като се очаква да ги изпревари по този показател през 2027 г. Япония продължава да е първенец по най-голяма продължителност на живота – средно 84,2 години. Това означава, че родените през 2016 г. година бебета са първите, които имат шанс да посрещнат следващия век. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Китай изпревари САЩ по продължителност на живота в добро здраве"}
{"url": "https://trud.bg/%d0%bf%d1%83%d1%82%d0%b8%d0%bd-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d1%82%d0%b0%d0%b7%d0%b8-%d1%81%d1%80%d0%b5%d1%89/", "text": "Над час продължава срещата Борисов-Путин. Политическите теми, който обсъждат руският президент и българския премиер в Кремъл са Западните Балкани, борбата с тероризма. Борисов отбеляза, че това е третата среща помежду им и посочи, че сега двете страни могат да си сътрудничат и по темата „Западни Балкани“. Той запозна Владимир Путин с приоритетите по време на председателството на Съвета на ЕС и по-конкретно с изграждането на проекти за инфраструктурна, транспортна и дигитална свързаност в региона. „Русия винаги е имала своето влияние в Европа и затова е добре да знаете какви проекти правим. В сферата на сигурността и борбата с тероризма работим много добре с вашите служби, както и в областта на туризма и земеделието“, каза още българският премиер. Двамата обсъждат и възможностите за разширяване на сътрудничеството в сферата на сигурността както на европейско, така и на междудържавно ниво. Премиерът Борисов посочи, че усилията трябва да бъдат насочени основно към превенция на тероризма – чрез борба с радикализацията и с насилствения екстремизъм. „Надявам се тази среща да създаде добри условия за развитие на нашите отношения“, каза руският президент Владимир Путин. Той посочи, че това може се осъществи в сферата на икономиката, културата и духовните връзки. По време на двустранната среща от българската делегация присъстваха заместник министър-председателят Томислав Дончев и министърът на енергетиката Теменужка Петков, а от руска – външнополитическият помощник на президента Юрий Ушаков, министърът на промишлеността и търговията Денис Мантуров и зам.-министърът на външните работи Александър Грушко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Путин към Борисов: Надявам се тази среща да създаде добри условия за развитие на нашите отношения"}
{"url": "https://trud.bg/%d0%b7%d0%b0%d1%81%d1%8f%d0%ba%d0%be%d1%85%d0%b0-%d1%80%d0%b5%d0%ba%d0%be%d1%80%d0%b4%d1%8c%d0%be%d1%80-%d0%ba%d0%b0%d1%80%d0%b0%d0%bb-%d1%81-200-%d0%ba%d0%bc%d1%87%d0%b0%d1%81-%d0%ba%d1%80%d0%b0/", "text": "Засечен е шофьор “летял” с 200 км/час по главния път София-Варна при ограничение от 60 километра в участъка край лясковското село Джулюница. Рекордьорът бил заснет от камера за видеонаблюдение. На нарушителя е наложена глоба от 800 лева, която в срок от две седмици той трябва да плати или да обжалва. Ако не стори нито едно от тези две неща и продължи да управлява автомобил, ще му бъде отнета книжката. Това обясниха от ръководството на Областната дирекция на МВР във Велико Търново. От началото на годината до момента са санкционирани общо 2503 водачи за допуснати нарушения. 59 от тях са заловени да шофират след употреба на наркотици, 206 след като са пили алкохол. Седем са шофьорите, които са си позволи рисково управление като са участвали в дрифтове и гонки. “За изминалите пет месеца на годината на територията на Великотърновска област са станали 83 катастрофи с 8 загинали и 98 ранени. 21 са произшествията с пешеходци, при които има двама загинали и 18 ранени. Издадени са 24 000 документа за глоби-фишове и актове. Издадени са 1715 заповеди за административни мерки заради неплатени глоби”, отчете директорът на ОД на МВР в старата столица старши комисар Димитър Машов. Сред куриозните случаи са водачи с натрупани суми от неплатени глоби от порядъка на 5000 и дори 10 000 лева. Шесте стационални и шесте мобилни камери в региона са заснели общо 9876 видеоклипа, а 1400 видеоклипа са направени с новата преносима камера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Засякоха рекордьор карал с 200 км/час край Джулюница"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b8%d0%bd%d1%86-%d1%87%d0%b0%d1%80%d0%bb%d0%b7-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8/", "text": "Британският принц Чарлз, който пристигна днес на посещение в Румъния, беше приет от президента Клаус Йоханис в президентския дворец “Котрочени” в Букурещ, съобщава Аджепрес. След разговор на четири очи с държавния глава наследникът на британската корона ще се срещне и с премиера Виорика Дънчила. Също така принц Чарлз ще бъде приет в двореца Елисабета в Букурещ от принцеса Маргарета, най-голямата дъщеря на покойния крал Михай, която носи титлата пазителка на румънската корона. Принц Чарлз често посещава Румъния, и най-вече Трансилвания, където притежава недвижими имоти и ръководи благотворителни организации. През 2015 г. той създаде фондация в село Вискри, окръг Баршов, която цели да подкрепя съхраняването на културното наследство, земеделието и устойчивото развитие. Британският престолонаследник беше на официално посещение в Румъния и миналата година, когато се срещна с президента, премиера, с представители на кралското семейство и посети различни неправителствени организации, които подкрепя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Британският принц Чарлз е на посещение в Румъния"}
{"url": "https://trud.bg/%d0%b1%d0%b5%d0%bb%d0%b3%d0%b8%d1%8f-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Белгия стана световен шампион по футбол поне в България. За пети път поред БФС и Столична община организираха мондиал, в който участват 32 отбора от различни софийски училища. Най-силни бяха „белгийците“ у нас. На финала те победиха Южна Корея с 1:0. Шампионите са от 40 СУ, а загубилите – от 42 ОУ. Арена на българския мондиал бе националният стадион „Васил Левски“. Участниците са на възраст 9 или 10 години. Училищата се избират по предложения на Столична община, която е основен партньор на БФС в състезанието. Турнирът бе открит от спортния министър Красен Кралев. А на финала присъстваха вицепрезидентът на БФС Михаил Касабов, националният селекционер Петър Хубчев, шефът на аматьорската лига Румен Вълков и Тодор Чобанов, заместник-кмет на столицата по култура, образование и спорт. Дойдоха представители и на почти всички посолства, които имат отбори на голямото световно първенство в Русия, което стартира на 14 юни. 340 малчугани се включиха в уникалната надпревара на най-големия стадион у нас. Проявата е посветена на деня на детето. Съдействие оказаха Министерството на спорта, Министерството на външните работи и Национална спортна база. Идеята е турнирът да подкрепи програмата „София – европейска столица на спорта през 2018 година“.", "date": "2018.05.30", "title": " Белгия световен шампион в България"}
{"url": "https://trud.bg/%d0%bf%d1%80%d0%b5%d0%bd%d0%b5%d0%b1%d1%80%d0%b5%d0%b3%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%b0%d1%81%d0%b8%d0%bb%d0%b8%d0%b5%d1%82%d0%be-%d0%b2-%d0%b4%d0%b5%d1%82%d1%81%d1%82/", "text": "Неблагоприятните преживявания в детството водят до рисково за здравето поведение в зряла възраст, сочат данните на актуално двугодишно проучване на д-р Румяна Динолова от Националния център за обществено здраве и анализи (НЦОЗА). Изследването доказва наличие на връзка между различните видове неблагополучия във възрастта до 18 г. и пушенето, употребата на алкохол, рисковото сексуално поведение и затлъстяването в зрялата възраст на човека. Подобно проучване се прави за първи път в България. То обхваща 600 студенти по медицина и помагащи професии (социални дейности, здравен мениджмънт, логопедия, специалисти по здравни грижи, психология) от шест български университета. Неблагополучията могат да засягат детето пряко (насилие или пренебрегване) или косвено – чрез средата, в която то живее (домашно насилие, психическо заболяване на родителите или злоупотреба с различни вещества, лишен от свобода член на семейството, бедност; тормоз от връстници и насилие в общността). Насилието и пренебрегването в детството са широко разпространени, сочат данните от проучването. 40,9% от анкетираните са преживели емоционално насилие, 28% – физическо, а 11,3% – сексуално насилие. 9,3% от участниците в изследването споделят, че са били физически пренебрегвани в детството си. Най-често срещаните видове дисфункция в семейството са домашното насилие и развод/раздяла на родителите. Проучването доказва, че физическото насилие в детството увеличава с 3,6 пъти риска от тютюнопушене в зряла възраст. То е свързано и с риск от ранно начало на сексуалния живот, който нараства с 3,7 пъти. Физическото насилие в детството увеличава двойно риска от множество сексуални партньори и 1,7 пъти този от злоупотреба с алкохол. Емоционалното насилие повишава риска от пропушване в ранна възраст 3 пъти, 2 пъти риска от ранна сексуална активност, 2 пъти риска от множество сексуални партньори и 1,7 пъти риска от злоупотреба с алкохол. Преживяното в детството сексуално насилие увеличава риска за ранна сексуална активност и вероятността за множество сексуални партньори два пъти и половина, както и 5 пъти риска от затлъстяване. Неблагополучията в детството често се преживяват в комбинация, а натрупването на повече неблагоприятни преживявания (различни видове) повишава значително потенциалните здравословни рискове.  Здравето на младите хора в България – факти и тенденции Според СЗО 70% от случаите на ранна смърт сред хората в зряла възраст се дължат в голяма степен на типа поведение, формирано по време на съзряването (WHO, 2002). Възрастта 10–19 г. е периодът на съзряването, на прехода от детство към зряла възраст. Той се счита за най-важният възрастов период в развитието на всеки човек, защото тогава се извършват физически, психологически, емоционални и социални промени, които са изключително съществени за бъдещето здраве и развитие. Редица от поведенията, усвоени в този период, са от решаващо значение за здравето, като секс без предпазни средства, употреба на психоактивни вещества, нездравословни навици на хранене. Те могат да улеснят предаването на ХИВ и ППИ, да доведат до нежелана бременност, пристрастяване и зависимост и до развитието на хронични незаразни заболявания, свързани с храненето. През последните години в редица представителни за страната изследвания и статистически данни са констатирани изключително тревожни тенденции по отношение на здравето на децата и младите хора, свързани с тяхното поведение. Половината от младите хора в България започват полов живот на 16-годишна възраст, като 35% от тях не са използвали презерватив при първия си полов акт.  Въпреки тенденциите за намаляване, честотата на ранната бременност (до 19 г.) и броят на абортите във възрастта 15-19 години остават високи (данни на НЦОЗА). Броят на младите хора, инфектирани с ХИВ, също е сравнително висок – 34% от новорегистрираните ХИВ-серопозитивни лица са на възраст от 20 до 29 години (данни на МЗ), независимо че и тук се наблюдава тенденция за намаляване на относителния дял лица в тази възраст от 55% през 2011 г. на 34% през 2016 и 2017 г. Запазва се тенденцията на висока употреба на алкохол (86% от българските ученици на 16 г. са опитали някакъв алкохол поне веднъж в живота (ESPAD 2015). 59% от 16-годишните ученици са пили алкохол поне веднъж през последния месец (ESPAD 2015). 88% от българските младежи съобщават, че достъпът до алкохол е сравнително лесен (ESPAD 2015). Употребата на някакви наркотици поне веднъж в живота сред учениците в Европа остава на високи нива, като 10 страни, сред които и нашата, отчитат нива, по-високи от 25%. В България това са 30% от учениците. 27% от българските ученици са употребили канабис поне веднъж в живота. 7% от учениците в Европа и 12% от българските са употребили канабис поне веднъж през последните 30 дни. В периода 1995-2015 г. употребата на канабис в Европа и у нас нараства;  Трима от всеки десет младежи считат, че канабисът е леснодостъпен. Усещането за достъпността на другите наркотици е сравнително ниско: екстази (12%), кокаин (11%), амфетамин (9%), метамфетамин (7%) и крек (8%). Изключително важно е да се повлияе върху формирането на адекватни нагласи и поведение, защото начинът на живот и навиците, които се създават в периода на съзряването, имат дълбоко отражение върху бъдещото здраве и развитие. Младите хора трябва да имат достъп до здравно образование, подходящи здравни услуги, надеждни и достъпни стоки (контрацептиви, презервативи, игли и спринцовки и др.). Здравното образование намалява вероятността от въвличане в делинквентно поведение; отлага възрастта на употреба на алкохол, цигари и наркотици; намалява високорисковите сексуални поведения, свързани с риск от бременност, ППИ или ХИВ; предпазва от отхвърляне и лошо отношение от връстниците; учи на контрол над гнева; намалява емоционалните разстройства; увеличава самооценката; повишава успеха в училище. НЦОЗА редовно провежда обучителни курсове за подпомагане на дейността на професионалисти, които работят с деца: училищни психолози и педагози, медицински специалисти от детски ясли, градини и училища, логопеди, педиатри, експерти от РЗИ и др. Сред темите на обученията са: първична и вторична суицидопревенция в училищата, здравен риск от пасивно тютюнопушене в предучилищна възраст, превенция на нарушения в психичното развитие в ранното детство. Разработени са ръководства, които подпомагат професионалистите в работата им с учениците от горните класове по темите тревожност, депресия, агресия и автоагресия, сексуално здраве. Ръководствата, както и други информационни материали на НЦОЗА, са достъпни на сайта www.bgmental.info. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Пренебрегването на насилието в детството предопределя лошо здраве в зряла възраст"}
{"url": "https://trud.bg/%d0%bc%d0%b0%d0%ba%d0%b4%d0%be%d0%bd%d0%b0%d0%bb%d0%b4%d1%81-%d0%bf%d1%80%d0%b0%d1%89%d0%b0-%d0%b1%d1%8a%d0%bb%d0%b3%d0%b0%d1%80%d1%87%d0%b5-%d0%bd%d0%b0-%d1%84%d0%b8%d0%bd%d0%b0/", "text": "Вече 20 години България не е на световно първенство, но ще имаме представител на терена на финала на Мондиал 2018! Големият мач, когато ще бъде коронясан футболния крал, е на 15 юли на стадион &#8220;Лужники&#8221; в Москва.</span></p><p style=\"text-align: justify;\"><span lang=\"bg-BG\">Деветгодишният пловдивчанин Никола Алексиев ще бъде едно от момчетата, които ще изведат отборите в най-големия мач в света. Кадърът на футболна школа „Кронос“ бе избран по програмата „Макдоналдс Футболен Ескорт“. Световната компания за бързо хранена е един от основните спонсори на ФИФА и асистира сериозно на футбола в България благодарение на представителството си.</span></p><p style=\"text-align: justify;\"><span lang=\"bg-BG\">Легендата на футбола ни Наско Сираков бе шеф на комисията по определяне на нашия представител на финала. „Накрая имаше трима достойни кандидати, но билетът за Русия е само един – каза авторът на два гола на световни първенства. &#8211; Никола е напълно достоен и ще се радвам да го гледам на терена, когато целият свят ще е вперил очи там. Толкова много време ни отне избора, че не можех да насмогна да ям „Макдоналдс“.  Ники Кънчев и Иван Лисиков са моторите на кампанията за България. Снимки Филип Шопов Другите членове на журито бяха управляващият директор на компанията в България Иван Лисиков и телевизионният водещ Ники Кънчев. Искрено желая на Никола един ден не само да извежда отборите, но сам да бъде на терена като една от големите звезди“, каза Лисиков. Малчуганът, който е фен на „Ботев“ и Германия, получи оригиналната топка, с която ще се играят мачовете на световното първенство. Никола трябва да е смел на терена на „Лужники“, защото всички ще го гледаме и ще му се радваме – каза Ники Кънчев. &#8211; Да обича футбола като нас и един ден да бъде голямата ни звезда.“ Никола не е първият българин в кампанията на „Макдоналдс“. На четвъртфинала на Евро 2012 между Чехия и Португалия едно от момчетата, извели отборите, бе Мартин Сораков. Днес той е централен нападател в юношите до 15 години на „Славия“ и отличник в немската гимназия.</span></p> <figure id=\"attachment_2394334\" class=\"entry-figure alignnone\" style=\"width:300px\"><img class=\"size-medium wp-image-2394334\" src=\"https://trud.bg/wp-content/uploads/2018/05/IMG_9872-300x200.jpg\" alt=\"Бащата Борис държи грамотата на Никола. Бащата Борис държи грамотата на Никола. Алексиев получи екип на националния отбор на България от зам.-изпълнителния директор Павел Колев също с пожелания да го носи и като професионален футболист. Макдоналдс“ е дългогодишен партньор на ФИФА за всички големи турнири на централата – мондиали за различни възрасти и световно клубно първенство. ", "date": "2018.05.30", "title": " “Макдоналдс“ праща българче на финала на Мондиал 2018 в Москва"}
{"url": "https://trud.bg/%d0%bf%d1%80%d0%b8-%d0%bf%d1%8a%d1%82%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%be%d1%82%d0%ba%d1%80%d0%b8%d1%85%d0%b0-%d1%86%d0%b8%d0%b3%d0%b0%d1%80%d0%b8-%d0%b1%d0%b5%d0%b7/", "text": "При рутинна проверка на улицата в Шумен катаджии не намериха шофьорско нарушение, но се натъкнаха на цигари без бандерол в спрян от тях автомобил “Фолксваген Шаран”. Засечката станала към 22,30 часа във вторник на кръстовището на улиците „Ген. Столетов“ и “Стара планина“. Автомобилът бил управляван от Р.К./44г./ от село Изгрев. По време на проверката в автомобила били забелязани 10 кутии цигари марка „ЕVE”, които се оказали без бандерол. Иззети са, а за случая е уведомен прокурор от Районна прокуратура-Шумен. Срещу изрядния шофьор е образувано и досъдебно производство за държане на акцизна стока без бандерол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " При пътна проверка откриха цигари без бандерол"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0/", "text": "Благотворителна кампания в подкрепа на Болградската гимназия в Одеска област, Украйна, започва в общините от Сливенска област. Кампанията се организира по идея на областната администрация. Повод за набирането на средствата е получено писмо от директорката на гимназията Снежана Скорич, че учебното заведение се нуждае от технически пособия и оборудване, за по-добро качество на обучението. В Сливен и Нова Загора общините ще организират благотворителни концерти със съдействието на училищата, като средствата от продажбите на билети ще бъдат предоставени за нуждите на Болградската гимназия. Дарителски каси на обществени места ще бъдат поставени в общините Твърдица. Ще бъде внесено предложение в местния парламент за отпускане на средства. Родното място на Георги Раковски – Котел, посвещава най-голямото и интересно събитие от културния си календар на кампанията. По време на фестивала “Багри, етноси и котленски килими” от 22 до 24 юни, който ще се проведе с участието на звезди от фолклорното изкуство, популярната музика и кулинарията, ще се набират и средства за гимназията. Още повече, че тя носи името на Раковски, който е с изключителни заслуги за основаването й. Болградската гимназия е създадена през 1858 г. с указ на княз Никола Богориди, в Болград като център на българските села в Бесарабия. Тя е първото българско, средно училище. През първите четири десетилетия след 1878 г. там завършва образованието си бъдещият елит на тогавашна България – двама премиери, министри, академици, народни представители, инженери, генерали и полковници от Българската армия, кметове на София и големите ни градове и т.н. Основателите на Българската опера в София, през 1908 г., са били все възпитаници на гимназията. През септември Болградската гимназия “Георги С.Раковски” ще отбележи 160-годишния си юбилей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Започва благотворителна кампания за Болградската гимназия – първото българско средно училище"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d0%bd%d0%b5%d0%b2-%d1%80%d0%b0%d0%b7%d0%ba%d1%80%d0%b8-%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d1%86%d1%81%d0%ba/", "text": "Почетният президент на ЦСКА Димитър Пенев обяви, че новият треньор на „червените“ ще бъде ясен до 2-3 дни. „ Пенев ще е представителят на ЦСКА на жребия за Лига Европа на 19 юни в Нион. Миналата година треньор №1 па ХХ век пътува до Швейцария, но в последния момент УЕФА смени „червените“ с „Дунав“. Сега такава опасност няма. „ От „Армията“ все още мълчат за името на нов треньор. Сред имената, които се спекулират в медиите, има поне десет души – българи или чужденци. Много малък изглежда шансът Христо Янев, който завърши сезона като временен вариант, да остане за постоянно.", "date": "2018.05.30", "title": " Димитър Пенев разкри: Треньорът на ЦСКА ясен до 2-3 дни"}
{"url": "https://trud.bg/%d0%ba%d0%be%d0%bc%d0%bf%d1%8e%d1%82%d1%8a%d1%80%d0%b5%d0%bd-%d1%81%d0%b8%d0%bc%d1%83%d0%bb%d0%b0%d1%82%d0%be%d1%80-%d1%84%d1%80%d0%b0%d0%bd%d1%86%d0%b8%d1%8f-%d0%bf%d0%b5%d1%87%d0%b5%d0%bb%d0%b8/", "text": "Франция ще спечели световното първенство, което стартира след малко повече от две седмици. Това обяви компанията „EA Sports“, която произвежда спортни видеоигри. Тя разигра чрез своя симулатор FIFA 18 финалите в Русия. Според играта световни шампиони ще станат французите, които ще победят на финала Германия след дузпи. Испания пък ще завърши на трето място, а четвъртото е за белгийците. Аржентина отпада на осминафиналите, казва още компютърът. Същата машина позна преди четири години, че Бундестимът ще триумфира със световната титла в Рио де Жанейро. Снимка: EA Sports", "date": "2018.05.30", "title": " Компютърен симулатор: Франция печели световното в Русия"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-20-%d0%bf%d0%b0%d0%bb%d0%b5%d0%b6%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81/", "text": "Кримналисти от Областната дирекция на МВР във Велико Търново разследват 20 палежа на територията на целия регион през тази година. Обект на разследване са изпепелени автомобили и дори жилища.Това обяви директорът на областната полиция в старата столица старши комисар Димитър Машов. Той изтъкна, че регистрираните престъпления за изминалите пет месеца в региона са 1111 при 1287 за миналата година, което бележи спад на престъпността с 13,7 %. Силовото ведомство отчита много добри резултати по направлението “телефонни измами”. От началото на 2018 г. има регистрирани около 15 случая, направени са реализации на група лица на територията на цялата страна, като са задържани извършители от Горна Оряховица, Павликени, от град Ветово, които се занимават с такъв вид дейност. Разкритията в това направление са благодарение на специално сформираната миналата година група от трима криминалисти. При акция през януари е задържано лице от стражишкото село Камен, което в съучастие с други извършители е измъкнало от жертва 76 000 лева. Заловени са двама горнооряховци, които пък са мамили възрастни хора, като са се подвизавали в Румъния. “Специфичното в работата е, че разследващите не спират само до “мулето”, а задържат и всички по веригата лица, които са замесени в тази престъпна дейност”, старши комисар Димитър Машов. Той обяви, че срещу извършителите освен за измами има образувани и досъдебни производства за пране на пари. “Пари, получени по незаконен начин, а именно от телефонни измами, в последствие се легализират чрез друг вид законна дейност. Затова се проверява незаконно придобито имущество-автомобили, жилища и се проследява как пари, придобити чрез телефонните измами се легализират. Работим съвместно с НАП и КОНПИ”, допълни старши комисар Машов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Разследват 20 палежа във Великотърновска област\t\t\t"}
{"url": "https://trud.bg/%d0%ba%d0%bb%d0%b8%d0%b5%d0%bd%d1%82%d1%8a%d1%82-%d1%83%d0%b1%d0%b8%d0%bb-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b0-%d0%b2-%d0%ba%d1%8e%d1%81%d1%82%d0%b5%d0%bd%d0%b4%d0%b8/", "text": "Обвиненият за   на жена в Кюстендил остава в ареста. Окръжният съд в Кюстендил под председателството на съдия Татяна Костадинова наложи най-тежката мярка за неотклонение – “Задържане под стража”, на 53-годишния Божидар Стоилков, съобщи “ “. Вчера стана ясно, че той е убил 32-годишната Марияна Димитрова на 13 май и крил тялото ѝ в продължение на дни в мазето на дома си. Стоилков е направил самопризнания за престъплението. Днес той заяви пред съда, че се признава за виновен и че не е извършил умишлено убийството. Стоилков поиска да бъде пуснат под домашен арест. Неговият адвокат Емил Велинов настоя за по-лека мярка за неотклонение, като изтъкна пред съда, че няма опасност клиентът му да се укрие или извърши друго престъпление. Защитникът подчерта, че Стоилков е признал вината си и се е разкаял за стореното. Самият задържан посочи, че убийството не е умишлено. Прокурор Владимир Мицов заяви, че мъжът умишлено е умъртвил 32-годишната Марияна Димитрова в жилището, в което живее под наем на ул. “Априлско въстание” 10 в Кюстендил. Смъртта на жената е настъпила вследствие многократни удари с нож. „Събраните доказателства и свидетелски показания водят да обосновано предположение, че той е извършител на престъплението. Законът предвижда от 10 до 20 години лишаване от свобода. Той е многократно осъждан за общоопасни престъпления и има опасност да се укрие или да извърши друго престъпление”, каза прокурор Мицов. Съдът остави Стоилков в ареста, а мярката му за неотклонение може да бъде обжалвана в 3-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Клиентът, убил проститутка в Кюстендил, я наръгал многократно с нож\t\t\t"}
{"url": "https://trud.bg/%d0%bf%d0%be%d0%b4%d0%bf%d0%b0%d0%bb%d0%b8%d1%85%d0%b0-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Неизвестни пиромани са подпалили заведение на плажа в Бургас. Това е едно от най- оборотните – капанът “Адам и Ева”. Час след полунощ към него полетели коктейли “Молотов” от няколко страни, казаха запознати с разследването. Кръчмата е обгоряла сериозно, подпалила се е и намираща се в близост машина. Макар и да не фигурирал по документи, говори се, че заведението е на близък авер на Митьо Очите допреди две години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Подпалиха заведение на плажа в Бургас"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b5-%d1%83%d0%b6%d0%b0%d1%81%d0%b5%d0%bd-%d0%be%d1%82-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd/", "text": "Британският министър на външните работи Борис Джонсън каза днес, че е ужасен от   и че е важно отговорните за това да бъдат изправени пред правосъдието, предаде Ройтерс. Украинската полиция съобщи вчера, че видният журналист Аркадий Бабченко, който беше критик на руския президент Владимир Путин, е бил застрелян в столицата Киев, където живееше в изгнание. Русия отхвърля твърденията, че стои зад убийството. “Ужасен съм да видя убит още един гласовит руски журналист – Аркадий Бабченко”, написа Джонсън в Туитър. “Трябва да защитаваме свободата на словото и е от съществено значение сега да се потърси сметка на тези, които са отговорни”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Борис Джонсън е ужасен от убийството на още един руски журналист"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%b1%d0%b0%d0%bd%d0%be%d0%b2-%d0%b8-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d0%b1%d1%81%d1%8a%d0%b4%d0%b8%d1%85/", "text": "Министърът на културата Боил Банов, който е в състава на водената от министър-председателя Бойко Борисов делегация в Москва, проведе работна среща с руския си колега Владимир Мединский. По време на срещата българският министър на културата подчерта, че страната ни цени високо развитието на културното сътрудничество между България и Русия, като посочи, че в двустранното партньорство има още потенциал за разширяване. Министрите обсъдиха и по-нататъшното сътрудничество в сферата на културата и културния туризъм. На срещата присъства и министърът на туризма Николина Ангелкова. По-рано днес министър Банов участва в срещата, на която премиерите Бойко Борисов и Дмитрий Медведев обсъдиха възможностите за задълбочаване на икономическите отношения между България и Русия. На нея присъстваха още заместник министър-председателят Томислав Дончев, министърът на финансите Владислав Горанов, министърът на енергетиката Теменужка Петкова и министърът на туризма Николина Ангелкова, които са в официалната делегация, водена от премиера Борисов в Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Министрите Банов и Ангелкова обсъдиха бъдещо сътрудничество в сферата на културата и туризма с руския си колега Мединский"}
{"url": "https://trud.bg/%d0%ba%d0%be%d0%bd%d1%82%d1%80%d0%b5%d1%80%d0%b0-%d0%be%d1%82-%d0%b2%d0%bc%d1%80%d0%be-%d1%81%d0%be%d1%84%d0%b8%d1%8f-%d0%bf%d1%80%d0%b0%d0%b9%d0%b4-%d0%b5-%d1%80%d0%b5%d0%b7%d1%83/", "text": "Организаторите на гей парада спекулират и изнудват обществото с техните отклонения! Така реагира общинският съветник от ВМРО и председател на групата в СОС „Патриоти за София – ВМРО и АТАКА“ Карлос Контрера по повод поредната провокация от страна на организаторите на гей парада. Общинските съветници от „Патриоти за София“ в Столичния общински съвет не приемат съвети за демокрация от отявлени тоталитаристи, заяви председателят на групата Карлос Контрера. Поводът е разпространен, по думите на Контрера, медиен пасквил, в който тружениците на „София прайд“ заклеймяват принципната позиция на Патриотите срещу провеждането на гей парада. Преди две седмици общинските съветници от ВМРО и АТАКА се обявиха с декларация срещу провеждането на гей парада и обвиниха Столична община, че е паднала в плен на джендър пропагандата, след като общината официално подкрепи провеждането на гей парада и дори финансира гей маратон на 19-и май т.г. Според Карлос Контрера, ставаме свидетели на поредна, до болка втръснала порция от смешен плач от страна на различни маргинални типове, които осмисляли иначе сивото си битие с проповядване на хомосексуализъм. Общинският съветник от ВМРО посочва, че не са организаторите на гей парада тези, които ще преподават на българското общество уроци по демокрация. Техните спекулации са до болка познати и не се основават на факти, а на твърдения в стил „една жена казал на съседката пред блока“. По повод внушенията им, че патриотичните партии били антидемократични по характер, той изтъкна, че няма по деспотични и антидемократични среди от тези на гей организациите. Според него, тези групички и техни НПО-та тероризират и изнудват българското общество и чрез задкулисни методи и незнайно от кого финансирани медийни кампании силово налагат разбиранията си. „Не съм учуден от тези врясъци на гей активистите. Както много пъти сме подчертавали ние – патриотите, тези хора (организаторите на гей парада) правят политика от креватните си изпълнения в спалнята. Този т.нар. парад е резултат и израз на лошата държавна политика в сферата на психическото здраве. Непрекъснато от тези хора слушаме общи приказки и дрънкане как им били нарушени и нарушавани правата, как някой ги бил тормозел, дискриминирал. Всъщност, никой не се интересува от тях, освен когато манифестират ексцентричните си отклонения. Виждам, че пак са се разбеснели. Може би трябва да обосноват с тази активност финансирането си, за да не им спрат парите. Очаквам да видя от кои чужди посолства ще получат подкрепа. Възможно най-големият им апологет – американският посланик, този път да си затрае, защото оттатък океана вече не се гледа добре на износа на гей пропаганда. Що се отнася до обвиненията в недемократичност – точно хората, които най-малко търпят чуждото мнение и бягат от дебати по медиите, да го казват е абсолютно лицемерие. Това са типове, които си позволяват публично да обиждат с епитети и квалификации опонентите си. И те ще ми говорят за демократичност. Нелепо изказване от нелепи хорица. И да бъдат така добри да си платят сметката за охраната за десет години назад. За техния кеф държавата изкарва по 1500-1600 полицаи и харчи стотици хиляди левове на година. Дали е справедливо? Този парад трябва да бъде забранен, другата седмица официално ще го поискаме от МВР с аргументи, мотиви и разчети“, завършва председателят на „Патриоти за София – ВМРО и АТАКА“ Карлос Контрера.", "date": "2018.05.30", "title": " Контрера от ВМРО: „София прайд“ е резултат от лошата държавна политика в сферата на психическото здраве"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-%d0%b2%d1%8a%d0%b2-%d0%b2%d1%80%d0%b0%d1%86%d0%b0-%d0%b8-%d0%bb/", "text": "Министерството на здравеопазването преведе дължимите средства за заплати на персонала в болниците МБАЛ “Проф. д-р Параскев Стоянов”, Ловеч и МБАЛ „Христо Ботев“, Враца. Служителите в областната болница в Ловеч получават заплатите си за месеците февруари, март и април 2018 г. Работещите в МБАЛ Враца получават възнагражденията си за месеците март и април т.г., съобщиха от министерството. По този начин здравното министерство изпълни Решението на Министерския съвет от 23 май 2018 г. болницата в Ловеч да получи 1 022 985 лв., а тази във Враца – 1 200 128 лв. Средствата се предоставят от МЗ като безлихвена възмездна финансова помощ за разходи за персонал. Към днешна дата вече е преодоляно забавянето при изплащането на възнагражденията на работещите в двете болници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Служителите на болниците във Враца и Ловеч получиха заплатите си"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%be%d0%b1%d1%88%d0%b8%d1%80%d0%bd%d0%b0-%d1%81%d0%b0%d0%bd%d0%b8%d1%82%d0%b0/", "text": "Петчленен състав на Върховeн административен съд окончателно отмени заповедта на министъра на околна среда и водите, с която се учредява обширна санитарно-охранителна зона /СЗО/ на яз. “Тича” край Шумен, ползван за питейни нужди. Решението на магистратите е от сряда и потвърждава постановеното от тричленен състав на ВАС в края на м.януари. Заповедта беше атакувана от фирма и от кмета на община Върбица Мердин Байрям. Почти всички населени места от общината попадаха в зоната и това налагаше строги ограничения, включително и за развиване на лични стопанства, торене на земи, наличие на гробища и септични ями. Кметове алармираха, че въвеждането й ще обезлюди района. Възнегодуваха и рибари, на които също бяха наложени ограничения. Санитарно-охранителната зона бе учредена в края на 2015 г. Съдът окончателно посочва, че министърът е компетентен да издаде заповедта за учредяване на СЗО на яз.”Тича”, но е факт нарушение на материалния закон. Актът е издаден по реда на Наредба N3/2000 г. “Според съда, след изменението на Закона за водите през 2006 г., наредбата не следва да се прилага”, пише в решението. И се уточнява, че “предвидената за уреждане на тези въпроси наредба, която следва да се издаде от Министерския съвет, така и не е издадена”. На второ място е счел, че оспорената заповед цялостно пренебрегва относимите към момента на издаването й законови разпоредби, определяйки СОЗ около водоизточник, докато чл.119а, ал.4 от Закона за водите постановява определяне на СОЗ около водовземни съоръжения. Така заповедта е определена като незаконосъобразна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Окончателно отмениха обширна санитарна зона около яз.”Тича”"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b2%d0%b0%d0%bc%d0%b5-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-22-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d1%8a%d0%bb%d0%b3%d0%b0%d1%80/", "text": "Окръжният съд в Търговище постанови изпълнение на европейска заповед за арест за издирван от Германия мъж от Търговище, който пребил и противозаконно лишил от свобода жена в град Щадталендорф. Това съобщиха от Апелативна прокуратура във Варна след делото за екстрадиране на мъжа. От там не изнасят подробности за случая, но стана дума за 22-годишният Б.Я. от търговищко село, който беше задържан към средата на май. Младият мъж е търсен от германските власти за побой, станал на 5 март тази година. Информацията, която има в Търговище, гласи, че в пристъп на ревност той се нахвърлил върху приятелката си, гражданка на ФРГ, вероятно от турски произход. Тя получила големи кръвонасядания в областта на очите, рана на главата и други. След побоя отказал да я пусне и я държал заключена до сутринта. После самият той побързал да напусне града и да се прибере у дома в България. Прокуратурата към Районния съд в град Марбург е издала заповедта за арест, а съдът в Търговище постановил младият български гражданин да бъде екстрадиран в Германия в изпълнение на искането. Според тамошните закони мъжът може да получи присъда до 5 години лишаване от свобода. Присъствали на делото в Търговище съобщиха, че майката на момчето припаднала в съда и се наложило да се вика линейка. Б.Я. пък заявил, че иска да бъде привеждан в Германия. Той може да обжалва решението пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Предаваме на Германия 22-годишен български гражданин, търсен за побой над жена"}
{"url": "https://trud.bg/%d0%bb%d0%b5%d0%b2%d0%b0%d0%bd%d0%b4%d0%be%d0%b2%d1%81%d0%ba%d0%b8-%d0%ba%d1%8a%d0%bc-%d0%b1%d0%b0%d0%b9%d0%b5%d1%80%d0%bd-%d0%b8%d1%81%d0%ba%d0%b0%d0%bc-%d1%82%d1%80%d0%b0%d0%bd/", "text": "Роберт Левандовски е заявил пред шефовете на „Байерн“, че иска трансфер още това лято. Това разкри мениджърът му Пини Захави. „Роберт усеща, че се нуждае от промяна – заяви агентът в интервю за „Билд“. – Мотивите му не са свързани с пари или желание да се присъедини към един определен клуб.“ Левандовски е на „Алианц Арена“ от четири години, през които неизменно става шампион. Преди това добави още две титли на Бундеслигата с „Борусия“ (Дортмунд), но така и не успя да стигне до триумф в Шампионската лига. „Билд“ твърди, че Захави е предложил Левандовски на три клуба, като единият от тях е ПСЖ. Снимка: Twitter", "date": "2018.05.30", "title": " Левандовски към „Байерн“: Искам трансфер, сега!"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf/", "text": "Министърът на младежта и спорта Красен Кралев се срещна с президента на Европейския паралимпийски комитет Ратко Ковачич (Хърватия), който е в България за Европейското първенство по канадска борба за юноши и девойки, хора с увреждания, мъже и жени. Кралев запозна госта си с реформите, които бяха направени в програмите за финансиране на спорта за хора с увреждания и от които вече се възползваха множество спортове, като канадска борба, баскетбол в колички, тенис в колички, гребане и конна езда. „Много е важно да обхванем възможно най-много хора с увреждания за системни занимания със спорт. Именно за това и направихме реформа в начина, по който се финансира спортът за хора с увреждания. Необходимо е да се повиши и информираността им относно това къде и какви спортове могат да практикуват“, каза Кралев. Ратко Ковачич изтъкна, че мотивирането на един човек с увреждания да започне да се занимава със спорт е много по-трудно от това после той да продължи да тренира. Министър Кралев разказа на госта си как през 2016 г. с помощта на ММС са закупени екипировка и колички и заедно с федерацията е организирано баскетболно първенство за хора с увреждания. В момента в България има 5 отбора по баскетбол в колички, като е сформиран и национален тим. Президентът на Европейския паралимпийски комитет покани български отбор по баскетбол в колички да участва на турнир в родната му Хърватия в началото на месец май следващата година, като министър Кралев пое ангажимент да съдейства с организацията на пътуването. На срещата присъстваха още председателят на Българската параолимпийска асоциация Илия Лалов и президентът на Българската и Световната федерации по канадска борба Асен Хаджитодоров. Лалов разказа на Ковачич за отличните условия за хора с увреждания, които предлага „Спортпалас“ във Варна. Хаджитодоров пък уведоми министъра, че до момента България има две финалистки и един бронзов медал в турнира за хора с увреждания от Европейското първенство по канадска борба.", "date": "2018.05.30", "title": " Кралев се срещна с президента на Европейския паралимпийски комитет\t\t\t"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d0%b5%d1%86-%d0%b8%d0%b7%d1%85%d0%b2%d1%8a%d1%80%d0%bb%d0%b5%d0%bd-%d0%b4%d0%be-%d0%b6%d0%b8%d0%b2%d0%be%d1%82-%d0%be%d1%82-%d1%82%d0%b5%d0%bd%d0%b8%d1%81%d0%b0/", "text": "Украинският тенисист Дмитро Баданов получи доживотно наказание, след като бе признат за виновен в манипулиране на резултатите от мачове. Санкцията на 30-годишният състезател била наложена по правилника на антикорупционната програма на Международната тенис федерация (ITF). Причина за нея били два съмнителни резултата от мачове на турнири от сериите „Фючърс“ в Тунис през 2015-а и Египет през 2016-а. Баданов бил свързан със залагания на въпросните срещи, а към наказанието е добавена и глоба от 100 000 долара.", "date": "2018.05.30", "title": " Украинец изхвърлен до живот от тениса"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0-%d0%b8%d0%bd%d1%84%d0%be%d1%80/", "text": "Няма достатъчно информираност в обществото и има ниска степен на доверие към проекта за инсталация за изгаряне на RDF–гориво в ТЕЦ „София“. Това каза лидерът на БСП – София Калоян Паргов по време на кръгла маса на тема „Има ли София интегрирана система за управление на отпадъците?“, организирана от Дискусионен клуб „Политика 21“. Столичните социалисти са убедени, че е необходимо повишаване на информираността на столичани. Ето защо БСП – София ще стартира информационна кампания. „По време на кампанията ще представим пред гражданите всички аспекти и мнения по темата. Ще представим нашата позиция – към момента избраната технология няма алтернатива, но изборът на място за изграждане на инсталацията трябва да бъде преразгледан. Площадката на ТЕЦ „София“ е неподходяща, най-вече от екологична гледна точка и с оглед транспортния трафик. Мястото на RDF инсталацията трябва да бъде до завода за третиране на отпадъци“, категоричен е председателят на групата на социалистите в СОС. Калоян Паргов заяви, че разчита на партньорството на медиите, за да достигнат посланията на кампанията до повече хора. Ще бъдат разкрити и информационни пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Калоян Паргов: БСП-София започва информационна кампания за преместване на RDF инсталацията до завода за отпадъци"}
{"url": "https://trud.bg/%d1%85%d1%8a%d1%80%d0%bd-%d0%bd%d0%b0%d0%bc%d0%b5%d0%ba%d0%b2%d0%b0-%d0%b7%d0%b0-%d1%81%d0%b0%d0%b1%d0%be%d1%82%d0%b0%d0%b6-%d0%bd%d0%b0-%d0%bf%d1%83%d0%bb%d0%b5%d0%b2-%d1%83%d0%b0%d0%b9/", "text": "Еди Хърн, агент на британския боксьор Дилиън Уайт, намекна, че мачът за определяне на официалния претендент на Международната боксова федерация (IBF) с Кубрат Пулев може да не се състои. Българинът обяви, че боят почти сигурно ще е в София на 18 август, след като приближената до него американска компания „Epic Sports & Entertaiment“ спечели търга за организирането му. „Искахме да е на 28 юли в Лондон, но беше много трудно да сме номер едно на търга заради разпределението на хонорара – призна Хърн. – Но ние вече имаме право на мач за определяне на претендента и на Световния боксов съвет (WBC) срещу кубинеца Луис Ортис. И двете опции са много интересни. В момента преговаряме с „Epic“ и искаме да видим какви условия ще ни предложат, за да решим какво да правим.“", "date": "2018.05.30", "title": " Хърн намеква за саботаж на Пулев – Уайт"}
{"url": "https://trud.bg/%d1%81%d1%82%d0%be%d0%b9%d0%ba%d0%be%d0%b2-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%bd%d0%b8-%d1%81%d0%b2%d1%8a%d1%80%d1%88%d0%b2%d0%b0%d1%82-%d0%b4%d0%be%d0%b3%d0%be%d0%b2%d0%be%d1%80/", "text": "В баскетболния шампион „Левски Лукойл“ все още не правят планове за следващия сезон след титлата в мъжката НБЛ. „Сините“ спечелиха с 3-1 победи финалната серия срещу „Балкан“ след драматичен успех с 86:85 като гост в четвъртия мач. След преместването на инвестицията на „Лукойл“ от „Академик“ в „Левски“ през януари се появиха информации, че „сините“ планират дори опит за влизане в Евролигата. „Току-що свърши сезонът, трябва да се порадваме – обяви президентът на клуба Тодор Стойков. – Отборът игра по най-добрия начин в плейофите, заслужено е шампион. Още януари казах на българите, че трябва да покажат сърце. Радвам се, че те изнесоха основните мачове, не само чужденците. Те бяха в основата на тази титла. На всички им свършват договорите, даже и на нас.“ Още един повод за радост имаше капитанът Божидар Аврамов, който стана най-полезен играч на първенството. „Балкан“ пък взе две индивидуални награди – за най-добър борец под коша – Дивон Уошингтън, и за най-много отнети топки – Венцислав Петков. Най-добър реализатор в плейофите е Димитър Димитров (“Академик Бултекс 99“), а най-добър подавач – Дерек Райт („Рилски спортист“).", "date": "2018.05.30", "title": " Стойков: На всички ни свършват договорите"}
{"url": "https://trud.bg/%d0%bf%d1%80%d0%be%d1%84-%d0%ba%d0%b0%d0%bc%d0%b5%d0%bd-%d0%bf%d0%bb%d0%be%d1%87%d0%b5%d0%b2-%d1%81%d0%b8-%d1%82%d1%80%d1%8a%d0%b3%d0%b2%d0%b0-%d0%be%d1%82-%d0%bd%d0%b7%d0%be%d0%ba-%d0%be%d0%b1/", "text": "Надзорният съвет на Националната здравно-осигурителна каса (НЗОК) ще разгледа на свое заседание писмо от управителя на НЗОК проф. Камен Плочев, от което става ясно, че той желае да се оттегли от поста. В него досегашният шеф на институцията обяснява, че през последните три месеца, поради заболяване, което изисква болнично и доболнично лечение, не е бил в състояние да изпълнява служебните си задължения. “По мнение на лекуващият ме екип, няма да бъда трудоспособен минимум още един месец. Тези факти изискват вземане на решение – в състояние ли е Управителят на НЗОК да продължава да заема длъжността, на която е избран от Народното събрание?”, пише до Надзорния съвет на Касата проф. Плочев. В писмото си той изрично отбелязва, че не подава оставка. Припомняме, че точно за оставката на шефа на НЗОК се заговори, когато в края на февруари той влезе в противоречие със здравния министър Кирил Ананиев. Скандалът гръмна след като проф. Плочев поиска от Народното събрание да разгледа актуализация на бюджета на НЗОК заради забавени плащания към чужди здравни каси. Министърът на здравеопазването не беше уведомен за това и поиска оставката на проф. Плочев. А той от своя страна отказа да я подаде, тъй като е избран от парламента и се оплака от натиск и липса на комуникация с министъра. Впоследствие обаче проф. Плочев излезе в болнични и неговите задължения бяха временно поети от д-р Йорданка Пенкова, шеф на РЗОК-Шумен. Твърдо убеден, че не съм нарушил закон или извършил действия, водещи до уронване авторитета на институцията, която ми бе възложено да представлявам. Нещо повече, считам, че помогнах за изясняването на един казус, чието решаване ще укрепи авторитета и доброто име на НЗОК и на Република България”, пише в писмото си до НС на НЗОК проф. Плочев. Той припомня, че „по време на дискусиите около горе цитирания казус, се изостри тона на комуникацията между мен и ръководството на Министерството на здравеопазването”. “Бих искал да подчертая, че не намирам връзка между създалата се ситуация и моето заболяване”, казва още проф. Плочев.   Ако проф. Плочев е болен, и повече от три месеца не може да изпълнява длъжността си като управител, в случая по здравословни причини, трябва да започне процедура по избор на нов, но това започва след информация на Надзорния съвет в Комисията по здравеопазване, каквато още нямаме. Това заяви шефът на здравната комисия в парламента д-р Даниела Дариткова (ГЕРБ). Зам.-председателят на НС д-р Нигяр Джафер отбеляза, че НЗОК управлява близо 4 млрд. лв. от публичните средства. “Истината е, че се очакваше проф. Плочев или да подаде оставка, такива са изискванията на закона, или да бъде доказано, че той системно не изпълнява своите ангажименти. Тя допълни, че се знае за писмото от 2 дни, „но няма никакво официално изявление или доказани факти, думите му могат да се тълкуват по различен начин”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Проф. Камен Плочев си тръгва от НЗОК (обзор)\t\t\t"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%bf%d1%80%d0%b8%d0%b5-%d1%88%d0%b5%d1%84%d0%b0-%d0%bd%d0%b0-%d1%82%d0%b0%d0%b5%d0%ba%d1%83%d0%be%d0%bd%d0%b4%d0%be%d1%82%d0%be/", "text": "Президентът на Българската федерация по теакуондо Слави Бинев бе част от делегация на спорта, която посети папа Франциск. Негово Светейшество прие шефа на международната федерация д-р Чо, както и главите на континенталните централи, а освен това изгледа демонстрация и почетна визита на световния елит в таекуондото. Събитието бе под надслов „Мирът е по-важен от триумфа“. През уикенда в Рим пък е турнирът Гран при, в който сили ще мерят 32 от най-добрите в света. В бой ще влязат и двамата най-добри родни таекуондисти – Владимир Далаклиев и Калоян Бинев, син на шефа на федерацията.", "date": "2018.05.30", "title": " Папата прие шефа на таекуондото"}
{"url": "https://trud.bg/%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b2-%d1%81%d0%be%d1%84%d0%b8%d1%8f-%d0%b7%d0%b0-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f%d1%82%d0%b0-%d0%b7%d0%b0/", "text": "Инж. Симеон Славчев, общински съветник от Политическа група 5 изрази пред „Труд“ желанието си София да реши чрез референдум дали къде и как да бъде открита инсталация за производство на енергия от RDF-отпадъци, и дали да се сформира работна група по въпроса. „Един от въпросите ще бъде и да се видят абсолютно всички алтернативи, защото има алтернативи, които са екологично чисти и много по-ефективни от това, което в момента се предлага“, каза инж. Славчев.  Той подготвя доклад с който ще предложи в Столичния общински съвет идеята за референдума. Това обаче няма да стане на утрешната сесия. Славчев ще събира подписи за подписка, ако СОС отхвърли идеята за референдума. Припомняме, че на миналата си сесия Столичният общински съвет реши, че в София ще има инсталация за производство на енергия от горене на RDF-отпадъци. За целта общината взима над 65 млн. евро заем от Европейската инвестиционна банка. Ще има и 91,8 млн. евро. финансиране от ОП “Околна среда”. Проектът е на стойност 157,5 млн. евро. Столичният кмет Йорданка Фандъкова тогава увери, че технологията за изгаряне на скара, с която ще работи съоръжението, не е остаряла. Относно съмненията дали инсталацията ще е достатъчно екологична, кметът каза, че с въвеждането й ще бъдат намалени емисиите, които ТЕЦ-София отделя във въздуха. Инсталацията е проектирана със съвременна 4-степенна система за очистване на отработените газове. Политическа група 5 тогава се обявиха против заема. На края на дебата сложиха противогази. Те поискаха независима работна група да направи оценка на въздействията от съоръжението, за което се съмняват, че е избрана най-подходящата технология. Предложението им за комисията не беше прието от общинския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Референдум в София за инсталацията за ток от смет"}
{"url": "https://trud.bg/%d0%b7%d0%b0%d1%81%d0%b8%d1%87%d0%b0%d1%82-%d0%be%d0%b1%d0%be%d1%80%d0%be%d1%82%d0%b0-%d0%b2%d1%81%d0%b5%d0%ba%d0%b8-%d0%b4%d0%b5%d0%bd/", "text": "Търговците ежедневно ще трябва за засичат оборота си, а не както досега – в края на всеки месец. Това предвиждат промени в Правилника за прилагане на Закона за ДДС, които са пуснати от Министерството на финансите за обществено обсъждане. Промяната се прави заради новите текстове в Закона за ДДС, според които търговецът задължително трябва да подаде заявление за регистрация по ДДС в 7-дневен срок от датата, на която достигне оборот от 50 хил. лв., ако това е станало за период от два последователни месеца. С промените се уреждат и правила за внос на златни монети. Ако те не са включени в списъка на Министерството на финансите с монети, които са определени като инвестиционно злато, или в списъка на Европейската комисия, ще бъдат освободени от ДДС след представяне пред митническите органи на документ, издаден от БНБ и удостоверяващ, че монетите отговарят на условията за инвестиционно злато. Земеделските производители, които купуват горива за своите трактори, няма да дават обезпечение като търговци на горива, предвиждат промени в Правилника за прилагане на Закона за акцизите и данъчните складове.", "date": "2018.05.30", "title": " Засичат оборота всеки ден\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-163/", "text": "Това обяви премиерът Бойко Борисов от Кремъл. Владимир Путин благодари за откритата и съдържателна среща. Готови сме да се върнем към реализацията на проекта АЕЦ „Белене”, каза президентът на Русия.     Вероятният наследник на Иванчева е пиарът й Петър Кърджилов. Столичният общински съвет поиска справка от районната администрация – ако не я получи, изборът пропада.       Българите ще може да спестяват за трета пенсия чрез вноски във фондове в Париж, Берлин или в произволна страна от ЕС, ако в ЕС започне да действа нов общоевропейски продукт за лично пенсионно осигуряване.       1,16 лв. месечен наем за квадратен метър плаща семейството на член на ВСС и партиец от “Да, България”. Докато семейството на Атанаска Дишева ползва като “нуждаещо се” апартамент от 173 кв. м. в столичния квартал “Изток”, съдийката трупа лихви, а мъжът й купува ниви и мезонет във Варна.       Още десетина години със старото оръжие или закриване на армията – коментар на Спирдон Спирдонов.         Президентът в Скопие се страхува от контакти с българския си колега. Чакаме Георге Иванов на официално посещение у нас на 14 юни – анализ на Костадин Филипов.             Най-големият блъф в историята на Втората световна война са трудовите лагери в България, казва професор Миахел Бар-Зоар в интервю за “Труд”.           Температурите в периода често ще бъдат около 30 градуса. Валежите също ще преобладават. Месечна прогноза за времето от Петър Янков, дежурен синоптик на TВ-MET, специално за “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Вижте акцентите в броя на вестник “Труд” в четвъртък, 31 май 2018"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bf/", "text": "Британски турист е починал във вторник, след като паднал от височина 15 метра на летището в Даламан /Югозападна Турция/ след спор с екипажа на самолета, на борда на който е трябвало да пътува, съобщава АФП, като се позовава на турски медии. Британски пътник на 30 години по неизвестни причини е влязъл в спор с екипажа на самолета, след като се качил на борда, посочва агенция Доган. Туристът е бил принуден да напусне самолета заради съображения за сигурност. След това пътникът се е хвърлил от втория етаж на летището, а именно от височина 15 метра, от изход за персонала, посочва агенцията, като споменава за самоубийство. Британецът, който е бил тежко ранен при падането, е бил транспортиран в болница, където е починал. По случая е започнало разследване, уточнява агенция Доган. Преди инцидента мъжът е останал три дни на летището в очакване да намери билети, за да се върне в Англия, отбелязва агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Британски турист е починал, след като паднал от височина 15 метра на летището в Даламан"}
{"url": "https://trud.bg/%d0%bf%d1%8a%d1%82%d0%bd%d0%b8%d1%86%d0%b8-%d0%b2-%d0%bd%d1%8e%d0%b9%d0%be%d1%80%d0%ba%d1%81%d0%ba%d0%b8-%d0%b2%d0%bb%d0%b0%d0%ba-%d0%bf%d1%8f%d1%85%d0%b0-%d0%b7%d0%b0%d0%b5%d0%b4%d0%bd%d0%be-%d0%bf/", "text": "Група нюйоркчани, които редовно пътуват с влак до работното си място, почетоха заедно прочутата балада “Piano Man” на Били Джоел, съобщи Асошиейтед прес. Във видео, постнато в Туитър, се вижда, че почти всички пътници във влак, който пътува за Хънтингтън на остров Лонг Айлънд, пеят заедно песента на 19 май. Професионалната тенисистка Джулия Елбаба, която постнала видеото, заяви, че пътувала във влака и разговаряла с мъж, който й казал, че е член на банда, изпълняваща песни на Били Джоел. Двамата подели заедно част от легендарната песен и скоро целият вагон запял. Тенисистката пожела на пътуващите с влак в Лонг Айлънд винаги да се разбират помежду си както при въпросното пътуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Пътници в нюйоркски влак пяха заедно песен на Били Джоел (ВИДЕО)"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0/", "text": "Премиерът Бойко Борисов се срещна с българската общност в Москва, съобщиха от правителствената информационна служба. Пред сънародниците той отбеляза топлото отношение към българската делегация в руската столица и разказа за срещата си с руския президент Владимир Путин. Борисов подчерта отличните отношения, които поддържа с държавния глава на Русия и усилията, които ще положат двете страни за разширяването на сътрудничеството в областта на енергетиката, икономиката, културата и туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.30", "title": " Бойко Борисов се срещна с българската общност в Москва (СНИМКИ)"}
{"url": "https://trud.bg/%d0%b0%d0%ba%d1%82%d1%80%d0%b8%d1%81%d0%b0%d1%82%d0%b0-%d0%b0%d0%bd-%d1%85%d0%b0%d1%82%d0%b0%d1%83%d0%b5%d0%b9-%d0%b5-%d0%b8%d0%bc%d0%b0%d0%bb%d0%b0-%d0%bd%d0%b5%d0%bf%d1%80%d0%b8%d1%8f%d1%82%d0%bd/", "text": "Холивудската звезда и носителка на “Оскар” Ан Хатауей, която е сред поддръжничките на кампанията срещу сексуалния тормоз над жените “Времето изтече”, също е имала “неприятни преживявания” с мъже в Холивуд, съобщи Контактмюзик. 35-годишната Хатауей разкрива собствения си опит, защото смята, че споделянето е ключът към разрешаването на проблема, белязал холивудските среди. “Зад гърба си имам 20-годишна кариера и също съм преживяла някои много лоши случки с мъже на снимачната площадка – някои в миналото, други по-скоро. И макар да не съм била жертва на брутални посегателства като други жени, все пак съм имала своите негативни преживявания, някои от които от сексуално естество. Но съм имала и много хубави моменти”, споделя Ан Хатауей в интервю за сп. “Глемър”. “Знам, че светът може да бъде много по-лош за другите, отколкото е бил за мен. Като човек, който също е бил наранен, смятам, че ще помогна, споделяйки собствения си опит. Вярвам, че така ще предпазя другите от лошото, което съм преживяла. Същевременно, разкривайки позитивния си опит, искам да покажа, че той трябва да бъде норма. Ако се стремим към промяна, неудобството е неизбежно. Все пак вярвам, че хората се учат, като споделят историите си”, казва Ан Хатауей.", "date": "2018.05.30", "title": " Актрисата Ан Хатауей е имала “неприятни случки” с мъже в Холивуд"}
{"url": "https://trud.bg/%d0%b7%d0%b0%d1%80%d0%b5%d0%b6%d0%b4%d0%b0%d1%82-%d1%82%d1%80%d0%b0%d0%ba%d1%82%d0%be%d1%80%d0%b8-%d1%81-%d0%b3%d0%be%d1%80%d0%b8%d0%b2%d0%be-%d0%bd%d0%b0-%d0%bf%d0%be%d0%bb%d0%b5%d1%82%d0%be/", "text": "Земеделските стопани ще може да зареждат с гориво тракторите си на полето. Това предвиждат текстове в проектозакона за административното регулиране на икономически дейности, свързани с продукти от нефт, които са предложени от депутати преди второто му четене. Утре законопроектът ще бъде разгледан на съвместно заседание на комисиите по енергетика и по бюджет и финанси към парламента. Земеделските производители ще могат да зареждат тракторите си със гориво от собствени бази, ако разполагат със собствени или наети резервоари с обща вместимост не повече от 50 куб м.. Освен това тези съдове трябва да се намират в техен имот, или нива, за която имат договор за наем, а на властите трябва да се предоставят GPS-координатите им. Така данъчните ще знаят къде се намира всеки обект и ще може да го проверяват. Съдовете на фермерите ще трябва да бъдат с монтирани средства за измерване на изведените от тях количества горива. Като фермерите ще може да зареждат тракторите и направо на полето, но ще може да транспортират до тях до 1000 литра гориво. Забранява се зареждането на автомобили с гориво от мобилни бензиностанции или други пътни превозни средства. Освен изключението за фермерите има още едно – зареждането на собствен автомобил с използване на максимум един съд с вместимост до 20 литра. Така, ако наредите в багажника туби по 25 литра ще бъдете глобени. Като санкциите са от 20 хил. до 200 хил. лв. Предложени са и промени, които облекчават изискванията, предвидени в първоначалния вариант на законопректа. За пълнене на бутилки с втечнен нефтен газ (LPG) ще се изисква капитал от 20 хил. лв., при 200 хил. в първоначалния вариант.", "date": "2018.05.30", "title": " Зареждат трактори с гориво на полето\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d0%b1%d1%8a%d1%80%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86%d0%b0-%d0%b4%d0%be%d0%bd%d0%b0%d0%bb%d0%b4%d1%81%d1%8a%d0%bd/", "text": "Григор Димитров обърна Джаред Доналдсън в петсетова драма във втория си мач на “Ролан Гарос” с 6:7(2), 6:4, 4:6, 6:4, 10:8. Американецът е 57-ми в световната ранглиста. Това е победа №50 за най-добрия български тенисист в турнири от Големия шлем. Следващият съперник на Димитров ще е опитният испанец Фернандо Вердаско.", "date": "2018.05.30", "title": " Григор обърна американеца Доналдсън в петсетова драма на “Ролан Гарос”\t\t\t"}
{"url": "https://trud.bg/%d1%81%d0%bf%d0%b5%d1%81%d1%82%d1%8f%d0%b2%d0%b0%d0%bc%d0%b5-%d0%b7%d0%b0-%d0%bf%d0%b5%d0%bd%d1%81%d0%b8%d1%8f-%d0%b2-%d0%bf%d0%b0%d1%80%d0%b8%d0%b6-%d0%b8%d0%bb%d0%b8-%d0%b1%d0%b5%d1%80%d0%bb%d0%b8/", "text": "Българите ще може да спестяват за трета пенсия чрез вноски във фондове в Париж, Берлин или в произволна страна от ЕС. Това ще стане, ако в ЕС започне да действа нов общоевропейски продукт за лично пенсионно осигуряване, стана ясно на конференция в София, на която присъстваха представители на Европейската комисия и на българското правителство. Новият общоевропейски продукт за лично пенсионно осигуряване (ОЕПЛПО) е нов тип доброволна пенсия, чиято цел е да дава на хората по-голям избор, когато заделят пари за старините си. А конкуренцията ще доведе до по-ниски такси за управлението на пенсионните продукти. Новият пенсионен продукт ще има едни и същи характеристики, независимо от това къде в ЕС се продава и ще може да се предлага от широк кръг доставчици, например застрахователи, банки, пенсионни фондове, инвестиционни посредници и управители на активи. Доставчиците на пенсионния продукт ще могат да достигат до потребителите в целия ЕС чрез електронните канали за разпространение. Така българите ще може да влагат парите си в компании във Франция или Германия. На всеки 5 години хората ще могат да сменят доставчика си. А предимството на услугата е, че спестяванията ви ще може да се прехвърлят в целия ЕС. Европейската комисия предлага за новия продукт да се ползват и данъчни облекчения. Според експерти хората ще получат по-качествен продукт, чрез който на старини ще може да получават до 90% от доходите си преди пенсиониране. Според председателя на Комисията за финансов надзор Карина Караиванова унифицираният европейски продукт ще подобри възможностите за лично пенсионно осигуряване. Най-важното е, че ще предостави ниски разходи и добра възвращаемост, допълни тя. 289 хил. българи, или 10% от работещите у нас, имат лични пенсионни спестявания, каза социалният министър Бисер Петков. Докато в ЕС 27% от хората спестяват за старини.", "date": "2018.05.30", "title": " Спестяваме за пенсия в Париж или Берлин\t\t\t"}
