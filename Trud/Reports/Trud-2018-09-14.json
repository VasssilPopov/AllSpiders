{"url": "https://trud.bg/%d0%b1%d0%b5%d0%b7-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%bc%d0%b5%d0%b6%d0%b4%d1%83-%d0%b1%d0%b0%d0%bd-%d0%b8-%d0%bd%d0%b8%d0%bc%d1%85-%d1%81%d0%bb%d0%b5%d0%b4/", "text": "План за уреждане на казусът около Националния институт по метеорология и хидрология ще бъде разгледан от управителния съвет на БАН на заседание в понеделник, предаде  . , изготвено от синдикати и експерти от Министерството на образованието, предвижда преминаването на оперативната метеорологична дейност на института към ново звено, създадено от Министерски съвет. Учените, които искат да продължат да развиват научна дейност, ще могат да бъдат преназначени в академията. Планът гарантира и безпроблемната работа на метеоролозите, докато са част от БАН. Планът е одобрен от МОН и работещите в института, но след над 5-часова среща в образователното министерство днес не беше подписан и от страна на академията. Сред причините са и спорове за имотите на института. Преговарящите от страна на БАН са поискали да получат мандат от управителния съвет. В понеделник управата на академията трябва да вземе решение както за него, така и за назначаването на временен директор на НИМХ. Във вторник изтича крайният срок, който метеоролозите дадоха, за уреждане на извеждането им от БАН, което поискаха заради несправедливото, според тях, финансиране на работата им. В противен случай те ще преминат към стачни действия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Без споразумение между БАН и НИМХ след 5-часова среща"}
{"url": "https://trud.bg/%d0%b4%d0%b8%d0%bb%d1%8f%d0%bd%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d0%be%d1%89%d0%b5-%d1%81%d0%b8-%d1%81%d0%bf%d0%be%d0%bc%d0%bd%d1%8f%d0%bc-%d0%bf%d0%be%d1%89%d0%b8%d0%bf/", "text": "В последно време често си гледам на видео съчетанията – призна златното момиче Диляна Георгиева. – И с усмивка си спомням за прегръдката, целувката и това леко пощипването от страна на Нешка Робева преди да изляза на килима. Ако не успея да я видя в залата, ще отида до „Герена“.  След 10-годишна пауза бившата националка се прибра у нас, за да бъде почетена заедно със 72-те шампионки, донесли световни титли на страната ни. Церемонията започна вчера и ще продължи и през уикенда по време на мондиала в „Арена Армеец“. „Вече гледах на живо състезанието, изумена съм – продължи Георгиева, №1 в света и Европа. – Толкова сложни елементи правят… Не бих си представила, че и аз мога да направя нещо подобно. А когато погледнах нагоре към лампите, докато момичетата улавяха уредите, отново ме побиха онези тръпки на безпокойство, които получавах на моите композиции.“  Георгиева от дълги години живее в Нова Зеландия. Щастливо омъжена е за бившия състезател по модерен петобой Владимир Клинчаров. Семейството има 3 деца и се радва на двама внуци. И двамата й синове Виктор и Александър са състезатели по тенис, а дъщеря й Бояна стои далеч от спорта, както и самата Диляна.  „Имаме италиански ресторант, който наскоро разширихме – допълва гимнастичката за живота си. – Аз се занимавам с менажирането му, а моят съпруг е главен готвач. Научи се преди време покрай един италианец, докато му помага.“ От България шампионката призна, че най-много й липсва майка й, с която се чуват всеки ден по скайп.  „Много се е променил животът в София, голямо напрежение – каза още с усмивка Диляна. – Взела съм си кола под наем и карам с 40 км, макар че отнасям и доста ругатни за бавното си каране. А иначе в Оукланд, където живея, е доста по-спокойно. Има българска общност. И всяка събота се събираме в нашия ресторант. Винаги сме заедно и на Нова година, слушаме химна, дори си пускаме на запис речта на Тодор Живков и много се смеем и забавляваме.“ Снимка ЮЛИАН ТОДОРОВ", "date": "2018.09.14", "title": " Диляна Георгиева: Още си спомням пощипването на Нешка"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d1%83%d1%87%d0%b8%d0%bb%d0%b8%d1%89%d0%b0-%d0%b2-%d1%81%d0%be%d1%84%d0%b8%d1%8f-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d0%b2%d0%b0%d1%80%d0%bd%d0%b0/", "text": "74 общини са на двусменен режим Планира се строеж на няколко нови училища в София, Пловдив и Варна, като в Бургас едно вече е готово. Това стана ясно от думите на просветния министър Красимир Вълчев, който говори в петък пред депутатите в парламента. В Столична община проектът включва четири нови школа. Идеята е да се разреди броят на учениците, за да преминат всички само към първа смяна. За тази цел през 2016 г. в Закона за училищното и предучилищно образование беше заложен срок това да се случи до 2021 г. Министър Вълчев обаче го определи вчера като нереален и допълни, че е направено предложение да се регламентира изготвянето на програми за всяка една община. 74 са общините, които имат училища на двусменен режим. Не е желателно срокът да бъде еднакъв за всички тях, посочи Вълчев. “В столицата трябва да се направят най-големи промени. Следващите места са Варна, Бургас и Пловдив. Не е проблемът само с осигуряването на средства, а и осигуряването на терени. Това, което правим в наредбата е да поставим диференциран срок за всички общини. До 2025 – 2026 г. трябва да се направят много промени”, обясни просветният министър. Основните мерки на ведомството са изграждане на нови школа, възстановяване на съществуващите училища, разреждане на приема и евентуално оптимизация на училищната мрежа. По думите на Красимир Вълчев до десет години режимът трябва да бъде едносменен навсякъде. Новата учебна година ще бъде открита в Националното училище за изящни изкуства “Илия Петров” в София на 17 септември 2018 г. от 10:00 часа от министъра на културата Боил Банов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Строят училища в София, Пловдив и Варна\t\t\t"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%b0%d1%80%d0%be%d0%bb%d0%b8%d0%bd%d0%b0-%d1%83%d1%80%d0%b0/", "text": "Губернаторът на американския щат Северна Каролина Рой Купър заяви в петък, че  „опустошава“ целия щат и заплашва цели общности, предава АФП. „Бурята опустошава нашия щат“, заяви той. „Изправени сме пред многобройни заплахи. Дълбоко притеснени сме за целите общности, които могат да бъдат затрити“, добави Купър. Губернаторът поясни, че половин милион души в целия щат са без електричество, а реката Нюс е предизвикала вълни от три метра. „Спасителните работници действат в опасни условия, които само ще се влошат днес“, добави Купър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Губернаторът на Северна Каролина: Ураганът „Флорънс“ „опустошава“ целия щат"}
{"url": "https://trud.bg/%d0%b4%d0%b6%d0%b8-%d0%bf%d0%b8-%d0%b3%d1%80%d1%83%d0%bf-%d0%bd%d0%b5-%d0%bf%d1%80%d0%b8%d0%b5%d0%bc%d0%b0%d0%bc%d0%b5-%d0%b4%d0%b0-%d0%bd%d0%b8-%d0%b7%d0%b0%d0%bc%d0%b5%d1%81%d0%b2/", "text": "В „Труд“ се получи позиция от фирма „Джи Пи Груп“ във връзка с ареста на български и румънски журналист от полицията заради разследване, в което е замесено името на компанията. Димитър Стоянов от „Биволъ” и Атила Биро от „Райз проджект Румъния” получили сигнал, че край Радомир ще се изгарят документи, уличаващи „Джи Пи Груп” в двойно счетоводство и корупционни практики, свързани с европейски фондове. По повод публикацията от 10.09.2018 г. на сайта Биволъ.бг, ръководството на „Джи Пи Груп“ АД заявява следното: 1. Категорично не приемаме замесването на „Джи Пи Груп“ в откровени манипулации и неверни твърдения. В защита на името си в публичното пространство, компанията ще потърси отговорност по законоустановения ред.  2. Никога и под никаква форма „Джи Пи Груп” АД не е имала отношение към оперативната дейност или счетоводството на която и да е от компаниите, споменати в определения като „разследване“ материал. Единствената вярна информация в него е, че част от споменатите компании в различни периоди са били в договорни отношения с „Джи Пи Груп” АД и за работата си са получили съответното договорено възнаграждение. Тези отношения са надлежно отразени в публичните финансови отчети на дружеството. Нито една от тези фирми обаче не е и не е била част от групата.  3. „Джи Пи Груп” АД не е собственик, а е един от наемателите в сградата на бул. „Черни връх” 59А, и не може да е отговорна за дейността на който и да било от другите наематели в същата сграда.  4. По повод днешните публикации за задържани журналисти край Радомир, в които името на „Джи Пи Груп” отново беше употребено, категорично заявяваме, че нито в последните два дни, нито когато и да било от компанията не са изнасяни, горени и закопавани никакви документи. Като водещ представител на строителния бранш, „Джи Пи Груп” АД е сертифицирана по международните стандарти ISO 9001:2015, ISO 14001:2015 BS, OHSAS 18001:2007. Всяка година компанията се одитира от независим одитор, който проверява включително и процесите по съхранение и архивиране на документация. Това не е първият случай, в който се прави опит името на „Джи Пи Груп” да бъде очернено чрез манипулативни и неверни внушения. Освен че компанията ще предприеме всички възможни стъпки за защита на доброто си име и авторитет, настояваме компетентните държавни органи да разследват изнесените от Биволъ.бг „доказателства“, за да стигнат до истината за действителните цели на подобни журналистически „разследвания“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " „Джи Пи ГРУП”: Не приемаме да ни замесват в откровени манипулации и неверни твърдения"}
{"url": "https://trud.bg/%d1%81%d0%bb%d0%b0%d0%b3%d0%b0%d0%bc%d0%b5-%d0%ba%d0%be%d0%bb%d0%b0%d0%bd%d0%b8-%d0%b8-%d0%b2-%d0%b0%d0%b2%d1%82%d0%be%d0%b1%d1%83%d1%81%d0%b8%d1%82%d0%b5-%d0%be%d0%b1%d0%b7%d0%be%d1%80/", "text": "Задължителни видеозаписи по време на пътуване Парламентът задължи автобусите да бъдат оборудвани с обезопасителни колани и видеорегистратор. Текстът бе внесен от депутатите от ГЕРБ Александър Ненков и Станислав Иванов, заложен в преходните и заключителни разпоредби на Закона за пътищата. Той изменя Закона за автомобилните превози. “За” текста гласуваха 79 народни представители, “против” – 0 и “въздържали се” -20 , с което той бе приет. Превозните средства от категории D1, D1Е, D или DE се задължават да се оборудват с видеорегистратор и обезопасителни колани. Освен, че с текстовете се въвежда задължението за обезопасителни колани и видеорегистратор, се предвиждат и наказания, ако това не се изпълнява. С глоба или с имуществена санкция от 3000 лв. ще се наказва лице, което разпореди или допусне извършването на превози на пътници с моторно превозно средство, за което се изисква да е оборудвано с обезопасителни колани и то не е оборудвано или не е спазен установеният ред за това. Същата глоба е предвидена и ако превозното средство не е оборудвано с видеорегистратор. Целта на устройството е да снима случващото се в автобуса и извън него. А при пътнотранспортно произшествие ще помага за бързо изясняване на причините за инцидента. Глоби от 50 лева са предвидени и за пътниците, които не ползват предпазните колани в автобусите. Очаквано, новите текстове касаят само извънградските маршрути над 30 километра, а не засягат градския транспорт. Както “Труд” вече съобщи, поправките ще засегнат близо 15 000 автобуса с 1 млн. седалки. От бранша обаче вече обясниха, че ще поставянето на предпазни колани в по-старите автобуси ще отнеме поне година. Припомняме, че преди ден депутатите решиха окончателно и за въвеждането на ТОЛ системата от 16 август 2019 г., както и че винетките стават електронни от 1 януари 2019 г. Ще може да се купуват и уикенд винетки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Слагаме колани и в автобусите (обзор)\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b5%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8/", "text": "Лидерът на БСП Корнелия Нинова смята, че вчерашното   на министерските оставки е вследствие от вътрешна борба на лобита между ГЕРБ и Патриотите. Според нея проблемът бил умишлено прехвърлен към президента Румен Радев. „Ние можехме да гласуваме оставките и след това да бъде издаден указа, но представете си ситуацията – да гласуваме оставките и  . Това вече е пълна пародия”, коментира Нинова пред  . Тя отново заяви, че управлението в държавата трябва да си ходи, тъй като дори смяната на министрите няма да доведе до смяна на модела. По повод зачестилите спецакции в страната Нинова адмирира действията на властите, но не смята, че това ще доведе до някакъв резултат. „Това се прави, за да се заглуши какво се случва в правителството”, смята Нинова. По повод упреците, че  , ден след като заявиха, че тръгват между хората, Нинова каза, че е освободила от поста човекът, избрал мястото на семинара. Всички разноски обаче били платени от джоба на депутатите. Вчера в европейския парламент от партията на Нинова гласуваха против наложените срещу Унгария и Виктор Орбан  , но от Партията на европейските социалисти гласуваха за санкциите. „Ще изразя лично мнение – това е грешка да се налага такава санкция на Унгария, защото се формират разделителни линии”, коментира Нинова. По думите ѝ нейното мнение отново ще доведе до коментари и упреци вътре в партията и извън нея – от ПЕС. „Сигурно заради това, което казвам, пак ще изям шамарите от свои и от чужди, но освен за националния интерес трябва да мислим и с друга перспектива за Европа”, коментира Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " Нинова: Негласуването на министерските оставки е вследствие от вътрешна борба на лобита между ГЕРБ и Патриотите"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%84%d1%80%d0%b0%d0%bd%d1%86%d0%b8%d1%8f-%d0%b8-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%be%d0%b1/", "text": "Германия, Франция и Великобритания обмислят създаването на нова финансова институция, която да позволи на ЕС да продължи да търгува с Иран въпреки американските санкции срещу Техеран, подновени от президента Доналд Тръмп, предаде БГНЕС. Трите държави могат да създадат „Механизъм за специални цели“ (SPV) – фирма, наподобяваща клирингова къща, която би извадила Техеран от финансовия кръговрат, като същевременно позволи търговията, съобщи АФП, цитирайки „Шпигел“ и „Ханделсблат“, . Например Иран може да доставя петрол на испанска фирма, трупвайки кредит, с който би могъл да плати на немски производител на металообработващи машини за стоки, без пари да преминават през ирански ръце. Говорители на германските министерства на финансите и икономиката казаха пред АФП, че схемата е една от няколкото възможности, които се обсъждат с Европейската комисия (ЕК) за създаването на „независими канали за плащане“ с Техеран. Говорителката на ЕК Мая Коциянчич каза, че Брюксел иска „да гарантира, че последиците от санкциите ще бъдат сведени до минимум за компаниите, които искат да правят легален бизнес с и в Иран и все още могат да имат достъп до необходимото финансиране“, като добави, че „в момента се работи по въпроса“. Решението на Тръмп от май да изтегли Вашингтон от сключената през 2015 г. ядрена сделка с Техеран, по силата на която Иран се съгласи да замрази своята програма за ядрени оръжия в замяна на сваляне на икономическите санкции, шокира дипломатите в цяла Европа. Оттогава ръководителите на ЕС се опитват да намерят начин фирмите от техните държави да продължат да търгуват с ислямската република. Банките, които обикновено извършват плащанията по международни сделки, се опасяват, че попаднат под американски санкции, ако продължат да правят бизнес с Иран. Докато Берлин, Лондон и Париж умуват върху схемата, „Шпигел“ съобщи, че тя ще бъде отворена и за други държави-членки на ЕС, ако бъде създадена. Италия също се интересувала от участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Германия, Франция и Великобритания обмислят как да заобиколят американските санкции срещу Иран"}
{"url": "https://trud.bg/%d0%bc%d0%b0%d1%81%d0%be%d0%b2%d0%be-%d0%ba%d0%bb%d0%b0%d0%bd%d0%b5-%d0%bd%d0%b0-%d1%81%d0%b2%d0%b8%d0%bd%d0%b5-%d0%be%d1%82-%d0%b4%d0%be%d0%bc%d0%b0%d1%88%d0%bd%d0%b8%d1%82%d0%b5-%d1%81%d1%82%d0%be/", "text": "Масово клане на свине от задния двор препоръчва Агенцията по храните. Те апелират фермерите доброволно да заколят животните си, за да бъдат компенсирани. Това касае всички стопанства, попадащи в 20-километровата зона, около първото в страната огнище на африканска чума по свинете в село Тутраканци. В противен случай стопаните на нерегистрирани прасета ще бъдат санкционирани, като това ще стане с ново законодателство, което ще бъде разгледано от Министерски съвет. Освен това ветеринарите ще евтаназират свинете им, без да ги компенсират. Досега са евтаназирани 87 прасета в заразената зона във Варненско. От отговор на журналистически въпрос на шефът на БАБХ Дамян Илиев, стана ясно, че системите за изгаряне на убити животни не функционират изцяло, тъй като нямало епидемия в страната. Санитарната зона беше увеличена от 10 на 20 км, изградени са и специални коридори за транспортиране на животните. Положителните проби за наличие на болестта са потвърдени и от Референтната лаборатория на ЕС в Мадрид, каза земеделският министър Румен Порожанов. Заразата достигна и до Западна Европа, като вече има случаи на огнище в Белгия, близо до Франция. “По граничните зони на територията на Румъния също са установени огнища на заразата”, добави Порожанов. Междувременно изпълнителният директор на Агенцията по горите Григор Гогов подаде оставка във връзка със сигнали, че близка до него фирма е доставяла част от оборудването за изграждане на оградата срещу свине по граница с Румъния, а сделката е била неизгодна за агенцията, заради високата сума за изпълнение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Масово клане на свине от домашните стопанства (обзор)\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%b3%d1%8a%d1%80%d0%bc%d0%b5%d0%bd-%d1%81%d1%82%d0%b0%d0%b1%d0%b8%d0%bb%d0%bd%d0%be%d1%82%d0%be-%d1%84%d0%b8%d0%bd%d0%b0%d0%bd%d1%81%d0%be/", "text": "Стабилното финансово състояние на държавата и добрите постъпления в бюджета дадоха възможност с постановление на Министерски съвет да се отпуснат 600 000 лв. за Община Гърмен. Това заяви в Гърмен председателят на ПГ на ГЕРБ и зам.-председател на партията Цветан Цветанов на среща със симпатизанти и общинското ръководство на ГЕРБ-Гърмен, съобщиха от пресслужбата на партията. „ПП ГЕРБ никога не е делила общините на наши и ваши, защото с тези средства ще се подобрят условията за живот на всички хора в съответната община. С отпуснатите от правителството на Бойко Борисов средства общините реализират важни проекти”, коментира още Цветан Цветанов.  Активистите на ГЕРБ в Гърмен коментираха, че средствата, получени с министерското постановление, са разпределени несправедливо от общинския кмет и населените места с кметове, избрани от ГЕРБ, са лишени от средства. „ГЕРБ прави всичко в името на хората и подобряването на жизнения им стандарт и среда на живот“, подчерта Цветан Цветанов. Според него от съществено значение е общините да привличат и средства от европейската солидарност и като добър пример в тази насока даде Благоевград, където в момента се извършва основна реконструкция на площадното пространство, на улици, изграждат се и велоалеи. По време на срещата председателят на ПГ на ГЕРБ подчерта, че усилията на кабинета са насочени към подобряване на жизнения стандарт на работещите във всички сфери. „Обявихме, че ще има увеличение с 10% на възнагражденията на работещите в бюджетната сфера. Работещите в местната власт също ще получат увеличение на заплатите и така експертите в местните администрации ще получат по-адекватно заплащане”, каза още Цветан Цветанов. Според него е изключително важно партийните структури по места да бъдат все по-активни, защото предстоящите европейски и местни избори през следващата година ще са от ключово значение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Цветанов в Гърмен: Стабилното финансово състояние на държавата даде възможност да се отпуснат допълнителни средства за Общината"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-60-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d0%b8/", "text": "Земетресение с магнитуд 6.0 по скалата на Рихтер е регистрирано в региона на Индонезия и Папуа Нова Гвинея, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 00:50 часа местно време на 55 септември (18:50 часа българско време) на дълбочина от 63 км. Епицентърът е на 197 км западно от град Абепура, на 212 км западно от град Джаяпура и на 1178 км северозападно от столицата на Папуа Нова Гвинея, Порт Морсби. Засега няма данни за жертви и материални щети и не се съобщава за опасност от цунами.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " Земетресение с магнитуд 6,0 по Рихтер в Индонезия"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%81%d0%bb%d0%be%d0%b2%d0%b0%d0%ba-%d0%b7%d0%b0-%d0%bf%d0%bb%d0%b0%d0%bd%d0%b8%d1%80%d0%b0%d0%bd%d0%b5-%d0%bd%d0%b0-%d1%82%d0%b5%d1%80/", "text": "Прокурор в Прага заяви днес, че наблюдава разследване за планиране на терористична атака от 25-годишен словак, описван от местни месии като джихадист, приел исляма преди 3 години, предаде агенция Франс прес, цитирана от БНР. Живеещият в чешката столица словак, който според медии се казва Доминик К, бил задържан през декември 2017 г., заяви прокурорът Мартин Били, като обясни, че разследването продължава. „При претърсване в дома му (полицията) откриха химикали и други неща, важни за наказателното разследване“, се добавя в съобщението на прокурора. Ако бъде осъден, мъжът може да получи до 15 години затвор за заговор за терористично нападение и поощряване на тероризма, посочи Мартин Били. В апартамента му полицията намира химикали, наръчник за направа на бомби и инструкции как бомбата да бъде прикрепена към тяло или кола, както и пропагандни материали на т.нар. „Ислямска държава“, включително видео на екзекуции, извършвани от джихадисти, писа в. „Днес“. Според изданието словакът е първият джихадист, задържан някога в Чехия и обвиняван за планиране на терористична атака с бомба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " Разследват словак за планиране на терористична атака в Прага"}
{"url": "https://trud.bg/%d0%bd%d0%be%d0%b2%d0%b8-%d1%85%d0%be%d1%80%d0%b8%d0%b7%d0%be%d0%bd%d1%82%d0%b8-%d0%bf%d1%80%d0%b5%d0%b4-%d0%b0%d1%80%d0%bc%d0%b8%d1%8f%d1%82%d0%b0/", "text": "По нова програма и нов план ще се развиват Въоръжените ни сили. Според пътната карта Стратегическият преглед на отбраната, който би трябвало да бъде част от планирания вече Стратегически преглед на отбраната и сигурността, трябва да започне още през есенните месеци. Краят му ще донесе законодателни промени, Програма за развитие на отбранителните способности на Въоръжените сили до края на 2032 г. и План за развитие на Въоръжените сили до 2026 г. В момента има аналогични документи, но те са в сила до края на 2020 г. Новият хоризонт е набелязан от политическото и военното ръководство на армията. Това стана ясно от лекцията на началника на отбраната генерал Андрей Боцев при откриването на учебната година във Военна академия „Георги С. Раковски“. Така че е напълно възможно това правителство и този парламент да съставят задачата за бъдещето на отбраната ни, която трябва да решават следващите. Макар че у нас не всичко прието се изпълнява. Или задачите се оказват толкова трудни, че изпълнителите предпочитат да си затварят очите. Впрочем, с промяната на План-2020, вече се закъснява. По признание на военните това се налага от приетия от Министерския съвет в началото на тази година „Национален план за повишаване на разходите за отбрана на 2% от брутния вътрешен продукт на Република България до 2024 г.“ Измененията са основно в разходите за отбрана като процент от брутния вътрешен продукт и създаване на възможности за назначаване на военнослужещи на вакантните длъжности. Това от своя страна изисквало ново приоритизиране на инвестиционните проекти. Състоянието на основното въоръжение и техниката ще остава критично, независимо от повишените инвестиции за поддръжка и ремонт на основни бойни платформи. Прогнозата е, че те ще се експлоатират с редица ограничения, водещи до снижаване на бойната им ефективност и риск за здравето и живота на личния състав. Някои системи, не крие висшето военно командване, са толкова остарели, че дори и осигуряването на достатъчно финансови ресурси няма да може да реши проблемите с тяхната поддръжка и експлоатация. Главното условие да бъде достигнат хоризонтът и да има основание да се планира нов е спасяването на хората в армията. Ако проектите за модернизация подлежат на приоритизиране по една или друга причина, то проблемът с осигуряването на личния състав винаги стои като първи приоритет. Добре е, че командването на армията разбира това много добре. В противен случай, както се казва, генералите ще останат без армия. Вече се извеждат на преден план някои от решенията, които, ако бъдем честни, пак трябва да кажем, че са позакъснели. Разбра се, например, че пределната възраст за служба, според военното звание, е ниска. По тази причина подготвени за нуждите на отбраната сравнително млади хора се уволняват и се включват в армията на пенсионерите. Държавата губи, защото е инвестирала в тях, а към тях веднага се насочват представители на другата армия у нас – на охранителните фирми. Предвид параметрите, възприети в структурите на Министерството на вътрешните работи и средно приетите възрасти за военнослужещите в страните от НАТО, тази логика има своето значение, казва ген. Боцев. Такава практика се прилага в САЩ, Германия, Франция, Гърция, Латвия, Хърватска, Унгария, Австрия и др. Единствено в Белгия и Литва параметрите са сходни с тези в нашата страна. Стана ясно, че възнагражденията не само трябва да се увеличат, но следва да се получават според отговорността, която един военнослужещ носи. Така заплащането вече няма да бъде само в съответствие със званието, но и с длъжността. Една стара формула, която работеше във времето, но бе отхвърлена по субективни причини. И още едно намерение, което години наред е само красиви думи. „Необходимо е създаване на нормативна уредба за устройване на членовете на семейството на военнослужещи в детски и учебни заведения и гарантиране на трудова заетост на съпругите (съпрузите), или компенсирането им с минимална работна заплата при преместването на военнослужещите от един гарнизон в друг.“ Това е от изключително значение. Реализирането му ще има позитивно отражение върху кариерното развитие, особено на офицерския състав. В противен случай, както си говорят военнослужещите, ще продължи да се утвърждава т. нар. селско-териториален принцип на израстване във военната професия. А няма спор, че до 2032-ра и след това армия ще е необходима. И то променена. Достатъчно е да споменем прогнозата на висшето военно командване за предстоящите сериозни изменения в средата на сигурност в Черноморския регион, която представлява сложна и динамична комбинация от кризи и конфликти. Две са главните заплахи, произтичащи от развитието на тази среда – международния тероризъм и гражданските конфликти. Тези заплахи ще генерират все по-често необходимост от военен отговор – бърз, адекватен, гъвкав, навсякъде, където е необходимо. Това са фактори, които също ще оказват влияние при определяне тенденциите в развитието на Въоръжените сили.   Свикнахме с плановете По-паметливите знаят, че това няма да бъде първият план за развитите на армията и въоръжените сили, като цяло. Имаше План-2004, План-2010, План-2014, сега е в сила План-2020. Тревожна е, обаче, оценката на началника на отбраната, че „появилите се през последните години проблеми в процеса на изпълнението на настоящия и предходните планове за организационно изграждане на Въоръжените сили генерират проблемни области в процеса на развитието и поддържането на отбранителните способности“.    ", "date": "2018.09.14", "title": " Нови хоризонти пред армията\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d1%81%d1%82%d1%80%d0%b5%d0%bb%d1%8f%d0%bb-%d0%bf%d0%be-%d0%b0%d0%b2%d1%82%d0%be%d0%b1%d1%83%d1%81-%d1%81-%d1%80%d0%b0%d0%b1/", "text": "Криминално проявен е стрелял с въздушен пистолет по автобус с работници в Бургас, съобщиха от полицията и уточниха, че инцидентът е станал вчера сутринта. Мъжът е задържан. Получено е съобщение в Четвърто РПУ в града за стрелба по автобус „Бова Бова“ с бургаска регистрация. Автобусът превозвал работници към база на частна фирма в Южна промишлена зона. От изстрелите се е напукало задното стъкло на автобуса. По думите на водача, който е 67-годишен, около 7.40 часа непосредствено след пътен възел Юг, в посока квартал „Меден рудник“, е застигнат от автомобил „Фолксваген Голф 3“ с пазарджишка регистрация. Шофьорът му показал неприличен жест и произвел изстрел с въздушен пистолет към задната част на автобуса. Водачът е установен и задържан. Той е криминално проявен 30-годишен мъж от Бургас. Направил е пълни самопризнания и заявил, че стрелял с въздушен пистолет, тъй като автобусът го засякъл. Оръжието е иззето, а шофьорът на леката кола е задържан за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Задържаха мъж, стрелял по автобус с работници в Бургас"}
{"url": "https://trud.bg/%d0%b8%d0%b7%d1%87%d0%b5%d0%b7%d0%bd%d0%b0-%d0%b0%d0%ba%d1%82%d1%80%d0%b8%d1%81%d0%b0%d1%82%d0%b0-%d1%84%d0%b0%d0%bd-%d0%b1%d0%b8%d0%bd%d0%b1%d0%b8%d0%bd/", "text": "Китайската актриса Фан Бинбин, участвала в суперпродукциите „Железният човек“ и „Х-мен“ и с повече от 62 милиона последователи в родината си, е изчезнала, предаде Ройтерс. За звездата няма никаква информация от юни, когато се заговори, че е сред разследваните за укриване на данъци в киноиндустрията. Появиха се и предположения, че актрисата може да е задържана. Драмата се разиграва по време, когато Пекин засилва контрола върху поп културата и иска да накара звездите от киното и музиката да се съобразяват със социалистическите ценности. Фан Бинбин, която е на 36 години, оглави миналата година класацията на списание „Форбс“ за най-богатите китайски знаменитости с приходи от 300 милиона юана (43,78 милиона долара). Китайски държавен университет миналия месец класира националните звезди по чувството им за отговорност и морал. В него Фан Бинбин е на последно място с нула точки. Китай отдавна се стреми да контролира творците, като цензурира всичко от филмите до литературата. Разцветът на интернет медиите предизвика нови усилия за прочистване на света на изкуството. Тази политика ограничава и данъчните преференции за творците. Мнозина подкрепят идеята, че те трябва да се съсредоточат върху изкуството си, а не върху това да забогатеят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Изчезна актрисата Фан Бинбин"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие.   Вера Фармига: Не се нуждая от Холивуд", "date": "2018.09.14", "title": " Труд Уикенд – един вестник за два дни"}
{"url": "https://trud.bg/%d1%85%d0%b0%d0%b9%d1%82%d0%be%d0%b2-%d0%b2%d0%bb%d0%b5%d0%b7%d0%b5-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d0%ba%d0%b8%d1%80%d0%b8%d0%bb%d0%b8%d1%86%d0%b0%d1%82%d0%b0/", "text": "Паметници на още четирима творци, създавали произведения на кирилица, влязоха в Алеята на писателите част от Двора на кирилицата в старата столица Плиска. В петък, навръх Кръстовден, тържествено бе открит бюст-паметник на автора на „Диви разкази“ Николай Хайтов. Негов майстор е синът му Александър Хайтов. Това е втори паметник на класика, изваян от наследника му след този в Смолян. Бюстът откри поетесата Йорданка Кушева. Вицеконсулът на Руската Федерация във Варна Александра Дергачева пък, откри паметниците на тримата руски класици Николай Гогол, дело на скулптура акад. Салават Щербаков, Максим Горки, изваян от акад. Владимир Соскиев и Иван Тургенев от ръцете на Борис Соскиев. Спазена беше традицията под всеки постамент да бъде положена шепа земя от родното място на твореца и да бъдат осветени от свещеник. Специално за събитието от Москва пристигна скулпторът, изработил паметника Тургенев – Борис Соскиев, ръководителят на Россътрудничество в България Павел Журавльов, делегация от Русия, оглавена от Андрей Донских, ръководител на Руския национален комитет на черноморското икономическо сътрудничество. Гости бяха и представители на Асоциация на българите по света, лидерът на политическа партия „Възраждане” Костадин Костадинов, областни и зам. областни управители от страната, както и кметове. Дворът на кирилицата получи поздравителни адреси от Министерството на културата на Руската федерация, от говорителя на Министерството на външните работи на Руската федерация Мария Захарова. Повече от 20 бюст-паметника на творци вече са част от Алеята на писателите. Идеята на създателя Карен Алексанян е да увековечи 80 автори от цял свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Хайтов влезе в Двора на кирилицата\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8-%d0%bd/", "text": "В навечерието на новата учебна година кметът на община Шумен Любомир Христов проведе среща с директорите на училища, детски градини и центрове за личностно развитие. Домакин на образователната среща беше уютният възрожденски двор на Сребровата къща. Градоначалникът благодари на всички за усърдната работа, както по подготовката и организацията на учебния процес, така и по време на ремонтните работи през лятото. Обърна се специално към учителите и директорите на учебните заведения, които понесоха през ваканцията тежестта на големите строителни дейности по проекта към ОП „Региони в растеж“. „Давам си сметка, че тези няколко месеца бяха голямо изпитание за вас. Иска ми се да вярвам обаче, че по време на учебната година неудобствата ще са по-малко и че ще направите всичко възможно да няма напрежение сред децата и родителите. Мисля, че трябва да сме доволни. Получихме повече от 13 млн. лева по ОП „Региони в растеж“ и направихме основен ремонт на началното училище „Ил. Р. Блъсков“ и на средните „Панайот Волов“, „Трайко Симеонов“ и „Васил Левски“. Едва ли в близките години общината би могла да си позволи да задели толкова много средства за цялостно обновяване на сградите и на учебната база“, посочи Христов. Той се обърна към директорите, а чрез тях и към учителите, родителите и учениците в тези училища да се въоръжат с още малко търпение. Работата ще продължи и ще изисква още по-голяма отговорност, защото ще се извършва през учебната година и е изключително важно да не се допуснат инциденти.  Любомир Христов пожела на всички на добър час и успешна нова учебна година. В срещата участваха още зам. кметовете Найден Косев, Татяна Костова, Росица Антонова, инж.Боян Тодоров и началникът на Регионалното управление по образованието Светлана Милева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Кметът на Шумен се срещна с директори на училища"}
{"url": "https://trud.bg/%d0%b3%d0%b5%d0%bd-%d1%80%d1%83%d0%bc%d0%b5%d0%bd-%d0%bc%d0%b8%d0%bb%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bd%d0%b8%d1%81%d0%ba%d0%b0%d1%82/", "text": "Корупцията не е единствената порочна практика в пътното строителство. Това заявява ген. Румен Миланов, с когото разговаряме за катастрофата на ремонтирания път за Своге, която почерни България. На Миланов определено може да му се вярва. Той е не само пътен полицай от кариерата, бивш шеф на КАТ, жандармерията, НСБОП, НСО и БОРКОР, а и преподавател по транспортно строителство – професор в университета по архитектура и геодезия, придобил научни степени и благодарение на богатия си опит като инспектор по безопасност на движението. „Порочна практика е основният ремонт на пътищата да се състои само в смяна на асфалта“, казва професорът генерал. – На извънредно заседание, последвало катастрофата със 17 убити край Своге, правителството обяви, че ще направи нов орган за пътна безопасност – комисия или агенция – като обедини в нея 3 служби от 3 министерства – регионалното, образователното и МВР. Какво си помислихте, ген. Миланов, като чухте за това решение? – Първото ми възприятие беше положително – че правителството се ангажира с крайно необходимото вече решение на проблемите, свързани с безопасността на движението. После се замислих за новия орган : как ще стане така, както го обясняват? Как така ще се извадят от министерствата отделни части, от които органът ще се сглобява? Как ще се извадят преподавателите по безопасност на движението от цялостния учебен процес? Как ще се извадят пътищата от администрирането на регионите? Как ще се извади пътната полиция и контролът на автомобилното движение от полицейската дейност? – Аз пък, като чух, че ще правят специализирана в пътната безопасност комисия, си помислих, че такава си имаме от 15 години. Председател й е вътрешният министър в оставка Валентин Радев, а заместници – зам. министрите Стефан Балабанов (на МВР), Ангел Попов (на транспорта) и Малина Крумова (на регионалното развитие). Знаете това, нали? – Разбира се. Държавно-обществената комисия, която имаме в момента, е продължение на Централната комисия по безопасност на движението, която е създадена преди повече от 50 години, през 1974-а. Неин председател навремето си беше министърът на вътрешните работи Димитър Стоянов. Наричаха го Митко Катаджията, защото в неговия мандат се отделяха много сили за безопасността по пътищата и улиците, и това беше нещо, към което Тодор Живков се отнасяше много позитивно. И аз бях участник в тогавашните усилия да се намали пътният травматизъм. На пътя тогава излизаха не само служители от КАТ, а и на стопанска, и на криминална милиция… – Защо се връщате към миналото? – Защото при сравнение ясно се вижда, че сегашната държавна комисия не е ефективна. – Въпросът е каква е причината? – И аз се питам. Дали субективният фактор в лицето на Министерския съвет и ръководството на МВР не е достатъчно ангажиран с тази комисия? Или трябва нов модел за нея? Тя сега се води на практика само от един секретар. – От Алекси Кесяков, бивш шеф на КАТ. – Той работи човекът, но резултатите зависят от отношението на премиера и вътрешния министър. Според мен има подценяване на комисията, търси се формализъм във функционирането й и резултатите не са добри. Разбира се, ако сравним статистиките – днешната и тази отпреди 30 години, ще видим напредък. Загиналите в катастрофи са напоследък 600-700 годишно, а не 1200-1500. Но този напредък, от гледна точка на системата „път-човек-автомобил“, се дължи главно на производството на все по- безопасни коли. – Не следва ли цялата система да се промени? – Някога, като млад ентусиаст бях сред тия, които искаха да има Министерство по безопасност на движението. Доста наивно, защото това министерство дублира като структура Министерския съвет – то трябва да администрира и пътните полицаи, и транспорта, и образованието, и т.н. Днес аз по принцип, поради опита, който имам, съм резервиран към мегаструктурите. Казвал съм това и преди да съставянето на новата Комисия за противодействие на корупцията и отнемане на незаконно придобито имущество. Според мен тя така – съставена от структури на НСБОП, Сметната палата, БОРКОР и комисията по конфискацията – няма да е ефективна. – Да, но нали казахте, че и комисия с един секретар не върши работа? – Системата за безопасност на движението е многофакторна, многоинституционална, многослойна, на много нива – общинско, областно, държавно. Нея един секретар не може да я задвижи. Необходимо е цяло звено за анализ и контрол, в което да се привлекат експерти от различни институции. Казвам „експерти“, а не „структури“. – Нещо подобно казва и Богдан Милчев, бившият шеф на столичния КАТ, който е лидер сега на Института по безопасност на движението– неправителствената организация, която даде на правителството идеята да създаде нов орган по безопасност на движението. – Не е лоша идея. – Богдан Милчев смята, че е крайно време експертите, вместо политиците, да се заемат с превенцията на катастрофите, които убиват. – Тук вече с Богдан Милчев мислим различно. Аз не виждам как би могла да се раздели политическата компонента от експертната. Политиците, без значение от коя партия, управляват ресурсите на държавата. Експертите трябва да ги подпомагат с анализите си. И да контролират резултатите от ресурсите, вложени в пътната безопасност. – А какво ще кажете за независимото обследване на пътя до Своге, което направиха експерти на Института по пътна безопасност? То показа, че тежката катастрофа се дължи на цяла поредица от пропуски и нарушения при проектирането на този път, ремонта и експлоатацията му. – Резервиран съм към тези констатации. Една неправителствена организация, която и да е тя, няма капацитет да извърши обследване в трите насоки – поведението на шофьора при катастрофата, състоянието на автобуса и особеностите на пътя. Поведението на шофьора се установява от следствените органи, които имат право да разпитват свидетели и т.н. За автобуса е необходима автотехническа експертиза – на спирачки, гуми и др. Относно пътя – как едно НПО ще изпита сцеплението му, след като само в Института по пътища и мостове има нужната за това апаратура? Как ще направи анализ на структурата на отделните пластове на пътната настилка? С какви методи ще определи пътната конструкция с нейната дебелина, носимоспособност и еластичност, която е най-различна? Разполагането на предпазната ограда може да се установи – не е чак толкова трудно. Но не е така лесно да се установи нейната носимоспособност. Както и да се изясни какъв е проектът на пътя, как е възложен и как е изпълнен. Фирмата изпълнител на основния ремонт се избира от администрацията с конкурс. Избира се и надзорна фирма– да контролира изпълнението му, да взима проби от пластовете в различните зони на пътното легло, да ги анализира, да преценява дали е допуснато отклонение. – Сега прокуратурата прави тази преценка. – Прокуратурата разполага със специалисти за автотехническа експертиза, а може и да възложи изследвания на Института по пътищата и мостовете.  – Но институтът по пътищата е част от пътната администрация, а обект на разследването е и самата тя. – Доста несериозна е тази теза – че институтът е зависим от пътната администрация и експертите му не са обективни. Ами и независимата неправителствена организация може да е зависима – зависи кой как се отнася с нея и с други фактори. – Като казахте „фактори“ сетих се за един – корупцията в пътното строителство. Експерти в БОРКОР поискали да я анализират, но им препоръчали „отгоре“ да го направят „друг път“, като в оня виц… – Сигурно има корупция. Тя се основава на някои принципи. Първият от тях е ниската цена. Стремежът да бъде построен пътят най-евтино има социално звучене, обаче е вреден. Заради него фирмите, които се състезават, за да получат обществената поръчка за строителството, намаляват максимално цените. С крайно ниски цени те застават на ръба на печалбата и загубата. Като минат после през допълнителните разходи, които им налага геологията в пътното строителство, те стигат до риск от фалит. И почват да се чудят как да спестяват – от качеството. За геологията трябва да се отделят повече средства още на проектно равнище. Но ние проектите ти таксуваме между другото. А доброто проектиране, конструиране и проучване на теренните условия предопределя доброто строителство. Трябва да се работи с рационални, а не с ниски цени. Строителите патят и от поскъпването на материалите. Преди 3 г. битумът струваше 400 лв., а сега е 800, по международни цени. – Не ги жалете толкова тия строители. Някои от тях са просто крадливи. – Добре де, има и строители, които са крадливи. Но подложката на този порок са ниските цени. – И корупцията. Рушветите за властимащите са част от ценоразписа, свързан с обществените поръчки. Не ли? – Освен корупцията, има и други порочни практики в пътното строителство. Вижте как се прави основен ремонт: подменя се асфалтовото покритие, подобрява се коефициентът на сцепление при търкаляне и спиране – в резултат шофьорите увеличават скоростта, а не се прави реконструкция на опасните места. Ако питате пътната администрация ще ви кажат: не може, защото трябва да се отчуждават земи. Е, добре. Избягват се неприятностите с отчуждаванията, но иде по-голямата беда. След преасфалтирането аварийността скача 2-3 пъти, вместо да намалява. Показаха разни несериозни експерименти по телевизията – как един автобус бяга наляво по хоризонталната крива, като влиза в завоя, където 17 души загинаха. И направиха извод, че то се дължи на ниското сцепление на асфалта. Не е така. Дължи се на ограничителната система – тя е здрава, но трябва да се постави на 50 см от крайния десен ръб на настилката, а не на самия ръб, защото това принуждава водачите да бягат малко наляво. – А защо е поставена там? – Защото има основен ремонт, а реконструкция няма. – Вие самият минавал сте по тоя път-убиец някога? – Неведнъж. И преди 34 г. съм го изследвал. Той е много тежък път, нехомогенен е по отношение на скоростта, има опасни завои и това създава риск от катастрофи при висока скорост. За да се оправи, трябва по нов проект да се прокара по ново трасе. – Намалиха разрешената скорост там на 30 км/ ч. Това не е ли трагикомично? Една журналистка писа иронично: препоръчва се по всички калпави пътища да се движим с волски талиги. – Това, разбира се, не е изход – колкото е по-лош пътят, толкова повече да намаляваме скоростта. В зависимост от радиуса на завоя, от напречния наклон и спеплението на пътната настилка може да се определи оптимална скорост. А и знакът „препоръчителна скорост“ изисква преценка от шофьора. Едно е да се движиш с лъскаво порше, друго – с раздрънкан форд. С порше, при 50 км/ч препоръчана скорост, можеш да минеш със 70 км/ч, защото си по-устойчив. Всичко е въпрос на разум и изчисления, но не по формулата „Да си вържем гащите“ – с ниска скорост и високи глоби. Високите глоби не са панацея, знаем от опит. По-важна е ефективността на контрола – своевременно установяване на нарушението, санкциониране и плащане. А ние сме шампиони по ниска събираемост на глобите. Може би е нужна промяна на Закона за административните наказания. – А може би смяната на трима министри заради катастрофата със 17 убити ще повиши пътната безопасност? – Едва ли. – Като подаде поисканата му от премиера оставка, вътрешният министър Радев заяви в интервю, че е работил отлично и е осигурил на МВР устойчиво развитие. Само аз ли не се сещам какво има предвид? – И аз. На първо място в устойчивото развитие е човешкият ресурс. Осигурено устойчиво развитие в МВР – това означава да е осигурено на служителите добро обучение, приемственост между младите и опитните, както и честно конкурсно начало за растеж в кариерата. Не съм забелязал Валентин Радев да е направил нещо в това отношение. Нашият гост  Румен Миланов е роден на 14 май 1948 г. в София. Завършва Университета по архитектура, строителство и геодезия (УАСГ). През 1975 г. постъпва на работа в МВР. Пораства в кариерата до началник на КАТ (1993-1997), на жандармерията (1999-2000), НСБОП (2000-2005) и НСО (2005-2007). През 2007 г. е пенсиониран и награден от президента с орден “За военна заслуга” с мечове 1-ва степен. После е съветник в политическия кабинет на Борисов, секретар на Съвета за сигурност към МС и директор на БОРКОР. Освободен е изненадващо от всички постове през 2012 г. Сега е професор и преподавател в УАСГ.        ", "date": "2018.09.14", "title": " Ген. Румен Миланов пред „Труд“: Ниската цена е основа на корупцията в пътното строителство\t\t\t"}
{"url": "https://trud.bg/%d1%87%d0%b8%d1%8f-%d0%b5-%d0%b0%d0%bd%d1%82%d0%b8%d1%87%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "За пръв владетел на Македонското царство е сочен Пердика І Разразилият се през последните десетилетия спор за името „Македония“ между едноименната република и нашата южна съседка показва до каква степен историческото наследство се използва за откровено политически цели. И двете страни експлоатират темата не само във външната си политика, но и във вътрешната – при това с емоции, достигаща до истерия… Претенциите за монополни „права“ върху миналото са колкото абсурдни, толкова и опасни. Дори и да не го признаваме, този спор засяга и нас – достатъчно основание да се замислим какво всъщност е представлявала тази древна държава, дала на света прочути личности като Филип II и Александър III Велики (Македонски). В европейската и световната наука още от Ренесанса се е наложило виждането, че македоните са народ с древногръцка (дорийска) основа и че антична Македония е едва ли не „елинска“ държава. За времето си ренесансовият фил-елинизъм може да е бил нещо положително, но научната логика води към други изводи. Анализът на историческите извори показва, че става въпрос за тракийско население и държава, сходна с царствата на одрисите, гетите, трибалите… Елинизацията на македонския елит е по-силно изразена в сравнение с останалите траки, но за древните гърци те си остават „варвари” (чужденци). Нека отбележим, че когато говорим за античната епоха, коректният термин е „македони“. Широко използваното днес название „македонци“ визира жителите на историко-географската област в по-ново време, както и една от етнографските групи на нашия собствен народ. Антична Македония има предистория, забулена от легенди, но и достатъчно показателна. На преден план изпъкват не някакви „елини“ или „отделен“ етнос, а древни тракийски племена и владетели. Това напоследък беше показано убедително от проф. Калин Порожанов, а и от други автори. За съжаление, научните достижения трудно надделяват над инерцията. И над политиката, ако трябва да бъдем пределно ясни. Така или иначе, началото е в плодородните земи между реките Халиакмон (повече от хиляда години тя носи и българското име Бистрица!) и Аксиос (Вардар). В дълбоката древност тази област е наричана Ематия по името на легендарния местен тракийски владетел Ематион, за когото споменава Омир. По-интересното обаче е, че в онази епоха името „Македония“ не съществува! Едва Хезиод, живял през VІІ век пр. Хр., пише за Македон и неговия брат Магнес, които произлизали от населената с траки област Пиерия при планината Олимп – „обиталището на боговете“. И наистина си струва да се запитаме дали тези богове са „чисто“ гръцки или поне отчасти са възприети от траките, най-малкото имат обща по-стара основа. Македон и Магнес били запомнени като страстни укротители на коне – обичайна характеристика за тракийските аристократи. Да припомним само за красивите коне на тракийския цар Рез, откраднати от Одисей – в случая прочутият „герой“ се изявява като разбойник и конекрадец, но това е друга тема. Според „бащата на историята“ Херодот в Македония е живеела тракийската общност бриги („фриги”). Съществува мнение, че в действителност името „Македония“ е означавало „висока земя”, съответно „македони” – високи, снажни хора или пък жители на планинска страна. Отначало с името Македония са наричани земите от Олимп и Халкидическия полуостров до реката Стримон (Струма) на изток и планината Нидже на север. Делението на Долна, Горна и Източна Македония отразява налагането на държавното название над новозавладени земи. Факт е обаче, че Долна (Южна) Македония е била населена преди всичко от траки. „Горна Македония“ с Хераклея/Битоля, Лихнида/Охрид, Билазора/Велес е включена в Македонското царство от Филип ІІ, който покорява местните траки. В нейната северозападна периферия попадат и някои илирийски племена, но това не променя картината. Източна Македония, разположена между Вардар, Струма и Места, също e била обитавана от тракийски племена: мигдони, бизалти, крестони, меди, едони, одоманти, синтии и др. Както виждаме, става дума за държава с почти напълно тракийска етнокултурна характеристика. Античният „македонски език” вероятно е представлявал тракийски диалект или група диалекти. Знае се, че Александър Велики се обръща към своите войници (както македони, така и представители на други тракийски племена) на „своя” език. Този език обаче е бил неразбираем за гърците в армията му. За пръв исторически достоверен владетел на Македонското царство е сочен Пердика І (около 640 г. пр. Хр.). При Пердика ІІ (454-414 пр. Хр.) започва съперничество със силното Одриско царство и Атина. Столица на страната е била царската резиденция Айге (Еге), която се е намирала при световно известната днес Вергина – недалеч от град Бер (Верия), на около 70 километра западно от Солун. Цар Архелай І (413-399 пр. Хр.) провежда смели финансови и военни реформи, строи пътища и крепости, както и новата столица Пела – селище, което от векове носи българското име Постол. Процесите на централизация продължават при Филип ІІ (359-336 пр. Хр.) – енергичен и способен владетел, който превръща Македония в първостепенна сила. След победата при Херонея над съюзната армия на гръцките полиси (338 г. пр. Хр.) Филип става най-могъщия господар на Балканите. Три години по-късно подчинява родственото, но „конкурентно“ Одриско царство, а неговият владетел Керсеблепт е детрониран. Поради еднаквата етническа природа на македони и одриси властта на Филип в Тракия е почти символична, а местните „династи” получават достатъчно автономия. Разбира се, най-яркият спомен от онази епоха е съхранен в името на Пловдив – древната Евмолпия, преименувана на Пулпудева на езика на траките, на гръцки – Филипопол, „градът на Филип“. Схващането, че македоните са народ с древногръцка (дорийска) основа се опира на легендите, използвани от самите македонски владетели. Така митологията се превръща в идеологическо оръжие за постигане на господство над богатите гръцки градове държави (полиси). Както обикновено, става дума за пари и власт. Популярният мит, че македонските царе са произлизали от „елинската”, дорийска като потекло династия Аргеади от ІХ-VІІІ век пр. Хр., е засвидетелстван цели четири столетия по-късно. Да не забравяме, че още античните историци смятат този мит за пълна мистификация. Влияние на елинската култура и език не прави антична Македония „гръцка“ държава. Примерите в световната история за подобни явления не са един или два. При щедрото покровителство на македонските царе в столицата Пела пребивават древногръцки учители, поети, философи. И все пак, древните гърци категорично не приемат македоните за свои сънародници. Знаем известния случай с цар Александър І Филелин (498-454 г. пр. Хр.) и Олимпийските игри: „Когато Александър пожелал да участва в състезанията, и пристигнал в Олимпия – разказва Херодот, елините, участници в игрите, поискали той да бъде отстранен. Тези състезания, казвали те, са за елините, а не за варварите… Александър твърдял, че е аргеец по род, а съдиите му признали елински произход…” Разбира се, това „признаване“ е от чисто политически съображения – израз на благодарност към един „приятел на елините” заради неговата подкрепа в една война с персите. Независимо от елинизацията, паметниците на културата от Македонското царство остават в духа на познатото ни тракийско наследство. Когато римляните покоряват Македония, те извършват масово преселение на населението в Източна Тракия. Затова във византийската епоха военно-административната област „Македония“ е с център Одрин. В нейния обхват нерядко са влизали Пловдив и други средновековни български земи. Затова като родина на богомилството е сочена „… българска Македония при Филиповия град…“ Така че ако се търси връзка с древните македони, тя може да се окаже не при Вардар, а при Марица! Псевдоисторическите претенции и прояви на мегаломания са абсурдни. При правителството на Никола Груевски в Скопие т. нар. античен македонизъм, създаден преди повече от век за целите на великогръцката пропаганда, беше издигнат в ранг на държавна доктрина. Не по-малко неприемлив е и пристрастният гръцки „прочит“. Антична Македония е част от наследството на древния тракийски „свят“, впоследствие и на елинистическата култура в „световната империя“ на Александър Велики и неговите приемници в един огромен географски ареал. Към историческото наследство на антична Македония можем да имаме претенции и ние. Все пак е по-добре, че не го правим. Нашите съседи само ще спечелят, ако сторят същото.                ", "date": "2018.09.14", "title": " Чия е антична Македония?\t\t\t"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d0%b8%d1%82%d0%b5-%d0%ba%d0%b0%d1%82%d0%be-%d0%b8%d0%b3%d1%80%d0%b0%d1%87%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82/", "text": "Голямото шоу стартира във вторник. Шампионската лига, турнирът на милионерите, златната кокошка отново ще снася яйце след яйце. В 32-а отбора са събрани футболисти за повече около три милиарда евро. Още в първия ден „Ливърпул“ ще приеме „Пари Сен Жермен“. Двата съперника не само са лидери в първенствата си. Треньорите им имат нещо много общо – Юрген Клоп и Томас Тухел стартираха кариерите си в „Майнц“, продължиха в „Борусия“ (Дортмунд) и продължиха да трупат слава в чужбина.  УЕФА направи идеалния отбор на специалистите от времената им като футболисти. Сред тях има впечатляващи имена с още по-внушителни визитки от края на миналия и началото на сегашния век.  Като вратар има само един мач за „Реал“. След това прекара три години в „Логронес“, когато си заслужи и единствения мач в националния отбор. Лопетеги има и пет мача за големия враг „Барселона“, преди да натрупа още пет сезона в „Райо Валекано“.  Спечели две титли с „Порто“, преди да премине в „Лацио“. С „римските орли“ триумфира с КНК, Суперкупата на УЕФА, титлата и купата в Италия. В 56 мача за Португалия вкара 12 гола. Най-впечатляващ е хеттрик срещу Германия на Евро 2000.  Юношата на „Адана Демирспор“ изигра пет сезона в родния си клуб. След това премина в „Галатасарай“, където има 11 години. Императора беше капитан на националния отбор на Турция в 35 от 51 мача, в които участва. За времето си – рекорд!  Започна кариерата си като нападател, но се прочу като защитник на „Майнц“ в периода 1990-2001 година. Инстинктът на деветка му помогна да вкара впечатляващите 52 гола в 325 мача за клуба, на който по-късно бе треньор седем сезона.  Изключително твърд централен бранител, който игра заедно с Диего Марадона в петте си сезона в „Нюуелс Олд Бойс“. С „Еспаньол“ спечели кралската купа на Испания. Освен това беше в „Пари Сен Жермен“ и „Бордо“. Има 20 мача за националния тим на Аржентина.  След младежките си престои в „Емполи“, „Лучезе“ и „Пиаченца“ най-силните години му бяха в „Рома“. Ди Франческо вкара 14 гола в 101 мача, заслужи 12 пъти да е национал на Италия. След „Рома“ продължи кариерата си отново в „Пиаченца“, „Анкона“ и „Перуджа“.  Юношата на „Барселона“ спечели шест титли, Шампионската лига, КНК и две кралски купи на Испания като част от „Дриймтима“ на Йохан Кройф. Освен това Пеп игра в „Бреша“, „Рома“, „Ал Ахли“ (Доха) и „Дорадос“. Има 40 мача за националния отбор и олимпийско злато.  По едно време беше футболистът с най-много мачове за Аржентина. Игра в „Лацио“, „Интер“, „Атлетико“ и „Севиля“. Най-големите му успехи са Купата на УЕФА с „Интер“, Суперкупата на Европа с „Лацио“ и титлата в Испания с „Атлетико“.  Четири пъти стана шампион с ПСВ „Айндховен“ и два пъти бе избиран за футболист №1 на Холандия. По-късно спечели титли с „Байерн“, „Барселона“ и „Милан“. Триумфира в Шампионската лига като играч на каталунците през 2006 година.  Стартира кариерата си в „Парма“, където Чезаре Малдини го постави като втори нападател. Най-успешните му престои са в „Рома“ и „Милан“. Анчелоти има 26 мача за „скуадра адзура“, веднъж спечели три пъти Серия А и четири пъти купата на Италия. Най-големите му успехи са два триумфа в Шампионската лига с „Милан“.  Като футболист беше известен с прякора Чигури. За шест сезона в „Атлетик“ (Билбао) вкара 44 гола в 170 мача. Валверде има загубен финал за Купата на УЕФА с екипа на „Еспаньол“ от „Байер“ (Леверкузен). Игра за кратко в „Барселона“ и „Майорка“. С каталунците спечели КНК през 1989 година.", "date": "2018.09.14", "title": " Треньорите като играчи в Шампионската лига"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%85%d0%b8%d1%82-%d0%b1%d0%b0%d0%bd%d0%ba%d0%be%d0%b2%d0%b0-%d0%ba%d0%b0%d1%80%d1%82%d0%b0-%d0%b7%d0%b0-%d1%83%d1%87%d0%b5%d0%bd%d0%b8%d1%86%d0%b8/", "text": "Вече не е нужно да давате джобни пари на вашето дете, защото банкнотите не са на мода в училище. Новият хит и сред децата, а все по-често, и сред техните родители са детските дебитни карти. Причините за това са много. Родителят, на чиято сметка се открива картата, може да установи дневен или месечен лимит на картата. За всяка операция от детската карта, родителите получават sms/e-mail или се уведомяват чрез портала на интернет-банкиране. Така ненатрапчиво могат да следят, какво прави малчуганът.  Съвременните деца правят всичко електронно. Ако отрано използват банкови карти и онлайн услуги, те ще бъдат възпитани в духа на новите технологии и ще развият чувство са отговорност към собствените си разходи. Освен това голяма част от възрастните също плащат почти навсякъде с карта, а знаете какви са децата – копират и искат всичко да правят като големите.  При издаването на   трябва да носите акта за раждане на малчугана, който трябва да е навършил 7 години. При младежите над 14 г., които имат лична карта и искат продуктът да е на тяхно име, заявлението се подава заедно с родителя. Сигурно се питате защо просто не си направите втора карта към съществуваща сметка? Ами, защото детските карти се ползват от преференции. Те са освободени от такси за откриване на сметка и поддръжка до навършване на пълнолетие на детето. Не се начисляват такси при теглене на банкомат на банката-издател, както и при плащане на ПОС терминал.  и аксесоари към детските си карти. Става въпрос за ключодържатели и силиконови гривнички, в които се вгражда микрокарта (допълнителна към основната детска карта). С тези продукти могат да се правят безконтактни плащания, без да се налага да се носи картата. Банката позволява и да „внедрите” дигитална карта в смартфона на детето си, което дава още една възможност за плащане на ПОС терминал.", "date": "2018.09.14", "title": " Новият хит: Банкова карта за ученици"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d1%81%d0%bb%d1%83%d1%85%d0%be%d0%b2%d0%b5-%d0%b8-%d0%ba%d0%bb%d0%b5%d0%b2%d0%b5%d1%82%d0%b8-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bd%d0%b0/", "text": "Ден след като кандидатът за транспортен министър Александър Манолев отказа да оглави Министерството на транспорта заради недоказана информация във вестник „Капитал”, жертва на подобен сценарий може да стане шефът на Изпълнителната агенция по горите Григор Гогов. След разследване на Нова тв, в което няма достатъчно доказателства за конфликт на интереси, земеделският министър Румен Порожанов поиска превантивно неговата оставка. Това се случва, въпреки информацията от пресцентъра на Министерството на земеделието, храните и горите, че сигналите за конфликт на интереси са проверени от Инспектората на ведомството и нарушения не са били открити. Сигналите са препратени за проверка и от Комисията за противодействие на корупцията и отнемане на незаконно придобитото имущество, която също трябва да се произнесе дали има нередности, както се твърди в „разкритията” за Гогов, тръгнали от една медия. Изниква въпросът защо за пореден път управляващите се съобразяват с голи твърдения, без да изчакат проверките на компетентните органи. Още по-странно е, че официалните власти реагират като ужилени само по информация на определени медии и се задействат експресно от недоказани твърдения на кръга „Капитал”, например, чийто издания са нарицателно са обслужване на политически интереси. Защо се прави това, след като управлението трябва да гледа само фактите, а не да се поддава на плоски манипулации, на базата на които да взима ключови решения? Сериозен въпрос, на който едва ли ще има отговор…", "date": "2018.09.14", "title": " Заради слухове и клевети Порожанов натиска за оставка шефа на Агенцията по горите"}
{"url": "https://trud.bg/%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b5%d1%81-%d1%89%d0%b5-%d1%80%d0%b5%d1%88%d0%b0%d0%b2%d0%b0%d1%82-%d1%81%d0%b0%d0%bc%d0%b8-%d0%ba%d0%be%d0%b5-%d0%b2%d1%80%d0%b5%d0%bc/", "text": "През октомври 2019 г. страните-членки на Европейския съюз за последен път ще могат да преместят часовника от лятно на зимно време, обяви еврокомисарят по транспорта Виолета Булц на пресконференция в Брюксел. „През октомври 2019 ще бъде последният път, когато ще променим времето“, каза тя. Според еврокомисаря всяка държава-членка на ЕС може да реши сама кое време – зимното или лятното – иска да остави, съобщи  . „Държавите-членки са длъжни да информират Еврокомисията кое време искат да запазят – лятното или зимното и през октомври 2019 г. тези, които искат зимното – променят на зимно, тези, които искат лятното – остават на лятно. И това е – повече никой няма да премества часа“, обясни тя. „Държавите няма да могат повече да променят времето, това ще бъде в компетенциите на ЕС“, добави еврокомисарят. На 12 септември председателят на Европейската комисия Жан-Клод Юнкер по време на обръщение пред Европейския парламент представи предложение за отхвърляне на сезонното преместване на часа. През август Европейската комисия публикува предварителни данни за онлайн гласуването по въпроса за регулярния преход към зимно и лятно време, според което около 84% от европейците са подкрепили отмяната за преместването на часа. Гласуването беше проведено от 4 юли до 16 август, като в него взеха участие 4,6 милиона души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " Страните от ЕС ще решават сами кое време да оставят – зимното или лятното"}
{"url": "https://trud.bg/%d0%b3%d0%b0%d0%bb%d1%8a%d0%bf-63-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%bc%d1%8f%d1%82%d0%b0%d1%82-%d1%87%d0%b5-%d0%be%d0%b1%d1%80%d0%b0%d0%b7%d0%be%d0%b2/", "text": "63 на сто от българите смятат, че образованието в училищата в България в последните години върви към по-лошо. Tова показва проучване на „Галъп“, проведено между 5 и 11 септември сред 769 души. 16 на сто от анкетираните са на мнение, че образованието върви към по-добро, а 21 на сто не могат да преценят. Социолозите припомнят, че през 2012 г. в аналогичен сондаж 23 на сто са са отговорили, че образованието в училищата върви към по-добро, а 48 на сто са били на обратното мнение. За 6 години делът на анкетираните, които смятат, че образованието в училищата върви „към по-лошо“, е нараснал с 15 пункта, а на тези, които са на мнение, че върви „към по-добро“ е спаднал със 7 пункта, констатират анализаторите. Те отбелязват, че макар да е рано за обобщения, съпоставката показва задълбочаване на негативното отношение на българите към системата на образованието. По-оптимистично настроени и през 2012 г., и сега са младите и хората с по-висок образователен статус, но дори и там оптимизмът не преобладава. На въпрос: „Ако зависи от Вас да препоръчате на кандидат-студенти къде да следват висше образование, какво бихте препоръчали?“, през 2018 г. 41 на сто отговарят „да следват в чужбина“, а 38 – „да следват в България“. По-младите и по-образовани изказват предпочитания към обучението в чужбина, за разлика от по-възрастните, които смятат, че България е мястото, където кандидат-студентите трябва да продължат висшето си образование. Дългогодишният изследователски опит на „Галъп интернешънъл“ по темата сочи, че негативното отношение се дължи не на работата на учители и преподаватели, колкото на цялостното усещане за неадекватна работа на политиците, посочват социолозите. Те отбелязват, че се среща и скептицизъм по инерция, но във всеки случай данните съдържат достатъчно тревожни изводи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " „Галъп“: 63% от българите смятат, че образованието в училищата у нас върви към по-лошо"}
{"url": "https://trud.bg/%d0%b8%d0%bd%d1%86%d0%b8%d0%b4%d0%b5%d0%bd%d1%82-%d1%81%d0%bf%d1%80%d1%8f-%d0%bc%d0%b5%d1%82%d1%80%d0%be%d1%82%d0%be-%d0%bd%d0%b0-%d1%81%d1%82%d0%b0%d0%bd%d1%86%d0%b8%d1%8f-%d0%be%d0%bf%d1%8a/", "text": "  Жена е загинала, след като е паднала на релсите на метростанция „Опълченска“. Най-вероятната причина за инцидента е невнимание, предава  Заради случилото се са спрени влаковете, които минават през станцията. На място има екипи на полицията и Спешна помощ. Сигналът е получен минути след 14 часа. Най-вероятно жената е вървяла по ръба и е прилошало или е загубила равновесие, и е паднала пред идващия влак. В момента станцията е отцепена от екипите на полицията. Специализирана техника се опитва да вдигне мотрисата, за да се разбере какво точно е състоянието на жената. Според първоначалната информация жената е загинала на място, но последните данни сочат, че дава някакви признаци на живот. Катя Сунгарска, говорителят на Спешна помощ, заяви пред БНР: „Инцидентът беше сигнализиран при нас в 14.06 часа. Слава Богу, имахме на разположение един екип в централата, така че за три-четири минути екипът ни стигна там. За съжаление, доколкото имам информация от завеждащият на смяната, в момента се извършва преместването на мотрисата, за да можем да стигнем до жената, така че не мога да кажа в какво състояние е и какво точно е положението“, каза Сунгарска. Всички влакове от летището или Бизнес парка спират на метростанция „Васил Левски“. Влаковете не продължават към метростанция „Сердика“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Инцидент спря метрото на станция „Опълченска“\t\t\t"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d0%bd%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bf%d1%80%d0%be%d0%b2%d0%b5%d0%b4%d0%b5/", "text": "Националният ни ансамбъл по художествена гимнастика проведе официалната си подиум тренировка преди първата си поява на килима в събота. Утре отборът ни в състав Симона Дянкова, Елена Бинева, Лаура Траатс, Мадлен Радуканова и Стефани Кирякова ще спори за медалите в многобоя на световното първенство, което се провежда в „Арена Армеец“. Снимки: Юлиян Тодоров Грациите на Весела Димитрова са във втория поток, който започва след 16:30 ч. Те са със 16-и стартов номер, като първо ще изпълнят композцията си с три топки и две въжета, след което ще играят с пет обръча. Финалите на отделните уреди са в неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Ансамбълът на гимнастичките проведе официална тренировка (СНИМКИ)"}
{"url": "https://trud.bg/%d0%b7%d0%bb%d0%b0%d1%82%d0%b5%d0%bd-%d0%bc%d0%b5%d0%b4%d0%b0%d0%bb%d0%b8%d1%81%d1%82-%d0%bf%d0%be-%d0%b8%d0%bd%d1%84%d0%be%d1%80%d0%bc%d0%b0%d1%82%d0%b8%d0%ba%d0%b0-%d0%bf%d0%be%d0%bb%d1%83%d1%87/", "text": "Единадесетокласникът от Математическата гимназия „Д-р Петър Берон“ Александър Кръстев, който спечели златен медал от XXX Международна олимпиада по информатика в Цукуба, Япония, получи почетен плакет на община Варна. Отличието на талантливия гимназист връчи Лилия Христова, шеф на дирекция „Образование и младежки дейности“ в присъствието на директора на МГ Павлин Петков и преподавателката на Александър – Елена Димитрова. „За мен е голяма радост, че получих това признание. Благодаря на всички, които са ми помогнали да спечеля – на училището, на моята учителка и на ръководителите на националните отбори“, заяви Кръстев. На престижното състезание в Япония той представи България заедно с трима възпитаници на математическите гимназии в София, Пловдив и Габрово. В конкуренция с участници от над 80 държави Александър се класира първи, а съотборниците му се пребориха за бронзови медали. На церемонията стана ясно, че това лято Александър е попълнил колекцията си от отличия и със златен медал от Балканската олимпиада по информатика, провела се в Румъния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Златен медалист по информатика получи награда от община Варна"}
{"url": "https://trud.bg/%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b8-400-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d1%88%d0%be%d1%84%d1%8c/", "text": "След одобрено от съда споразумение, постигнато с Районна прокуратура – Велико Търново мъж, шофирал след употреба на алкохол, е осъден на три месеца лишаване от свобода при първоначален общ режим, глоба в размер на 400 лв. и лишаване от право да управлява МПС за срок от шест месеца.  Г. Т. се призна за виновен в това, че на 31 август в Дебелец управлявал лек автомобил „Фолксваген Голф”, с концентрация на алкохол в кръвта си над 0,5 на хиляда, а именно 1,81 на хиляда, установено по надлежния ред – с техническо средство „Дрегер 7510”, след като е бил осъден с влязло в сила определение на Районен съд Велико Търново за управление на моторно превозно средство с концентрация на алкохол в кръвта си над 1,2 на хиляда.  Споразумението има последици на влязла в сила присъда. По обвинение на Районна прокуратура – Велико Търново през първите шест месеца на годината 84 шофьори са наказани за извършени транспортни престъпления. Осъдени са 59 лица за шофиране след употреба на алкохол или наркотично вещества. Наказани са 8 човека за управление на МПС в срока на изтърпяване на принудителна мярка, 8 – които при управление на МПС са причини значителни имуществени щети и 9 – за управляване на нерегистрирано по надлежния ред МПС. При 47 от случаите прокуратурата е работила по бързи производства, при които разследването е приключено и извършителят е предаден на съд и е осъден в изключително кратки срокове. Срещу лицата, осъдени за извършени транспортни престъпления прокуратурата е внесла в съда 38 споразумения, 33 обвинителни акта и 13 предложения за налагане на административни наказания след освобождаване от наказателна отговорност.", "date": "2018.09.14", "title": " Три месеца затвор и 400 лева глоба за шофьор без книжка, карал пиян\t\t\t"}
{"url": "https://trud.bg/%d0%bf%d1%80%d0%b5%d1%81%d0%bb%d0%b0%d0%b2%d0%b0-%d1%80%d0%be%d0%b4%d0%b8-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5/", "text": "Най-вероятно малката е проплакала в турска клиника Преслава стана майка на момиченце. Щастливата новина бе съобщена в официалната й фейсбук страница днес следобед. Въпреки че в публичното пространство упорито се твърдеше, че хитовата фолк певица ще стане мъжка майка, от публикация се разбира, че първородната й рожба е момичнце. “Добре дошла на нашата Малечка-Палечка!”, гласи текстът под снимката на крачето на новороденото. Само за часове стотици фенове поздравиха певицата и я заляха с пожелания за здраве и щастие. От хаштаговете към поста става ясно само, че малката ще носи буквата на звездната си майка и на гордия татко – бизнесменът Павел Лазаров. Двамата обявиха връзката си официално през миналата есен. Преди това Павел стана известен в публичното пространство покрай връзката си с Златка Райкова, заради която се разведе с бременната си съпруга. Преслава прекара последните дни от бременността си в луксозен комплекс в Анталия и вероятно е родила дъщеря си в турска клиника.", "date": "2018.09.14", "title": " Преслава роди момиченце\t\t\t"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d1%8a%d1%82-%d1%84%d0%bb%d0%be%d1%80%d1%8a%d0%bd%d1%81-%d0%b2%d1%80%d1%8a%d1%85%d0%bb%d0%b5%d1%82%d1%8f-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%b0/", "text": "Ураганът „Флорънс“ вече е над американския щат Северна Каролина. Очаква се той да причини катастрофални наводнения. Независимо че ветровете на бурята са отслабнали с приближаването й до сушата, намалявайки от 220-те км/ч, с които се движеха по-рано през седмицата, до 150 км/ч.", "date": "2018.09.14", "title": " Ураганът „Флорънс“ връхлетя Северна Каролина (ВИДЕО)"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d0%b5%d1%86-%d0%b6%d0%b0%d0%bb%d0%b8-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%be%d1%82-6-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82/", "text": "46-годишен мъж от Велико Търново обжалва пред Окръжния съд в старата столица присъда от 6 месеца затвор заради съставяне на фалшив документ. Със своя присъда от 29 юни тази година Районен съд – Велико Търново е признал подсъдимия Димо Ц. за виновен в това, че на неустановена дата през март 2015 г. е съставил неистинско свидетелство за съдимост. На подправения документ пишело, че е издаден от 17 март 2015 г. Освен това фалшификата бил придаден вид, че е съставен от В. М. – Г., служител в бюро „Съдимост“ в Районен съд – Велико Търново, с цел да бъде използван. За извършеното престъпление, Димо Ц. е осъден по съкратената процедура на шест месеца лишаване от свобода, които да изтърпи при първоначален строг режим. Делото в Окръжен съд – Велико Търново е образувано по въззивна жалба от защитника на подсъдимия. Процесът е насрочен за 20 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Търновец жали наказание от 6 месеца затвор заради фалшиво свидетелство за съдимост"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85%d1%8a%d1%82-%d1%81-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%81%d1%82%d0%b2%d0%b5%d0%bd-%d0%bc%d0%be%d0%bb%d0%b5%d0%b1%d0%b5%d0%bd-%d0%b7/", "text": "Втората българска столица Велики Преслав чества своята 1125-та годишнина. По този повод в неделя Негово Светейшество Неофит I Патриарх Български и митрополит Софийски ще отслужи благодарствен молебен във Владетелската базилика в археологическия резерват. С молебена се поставя началото на 10-дневни тържества по повод годишнината от знаковия за българската история Преславски църковно-народен събор, по време на който градът е обявен за столица на България, а цар Симеон се възкачва на престола. „Смятам, че трябва да напомняме за тези събития на целия български народ, на Европа и дори само фактът, че сме дали азбуката на толкова много хора, е един мотив цялата държава да бъде обединена около такива положителни събития“, обяви на брифинг пред журналисти в петък кметът на старопрестолния град Александър Горчев, който е доктор по история. Преди молебена в неделната утрин в Катедралния храм във Варна ще бъде отслужена литургия в присъствието на Патриарх Неофит и там той за първи път ще прочете патриаршеско си послание. Така честванията излизат извън старопрестолния град. Ще продължат вечерта със спектакъла „България през вековете“ на ансамбъл „Българе“ на открита сцена в археологическия резерват. На 24 септември Преслав ще бъде домакин на концерта „Обичам българската музика“ с участието на Маргарита Хранова, Орлин Горанов и Плевенската филхармония. На 29 септември са предвидени спортни прояви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Патриархът с благодарствен молебен за 1125 г. от Преславския събор"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b0%d0%ba%d0%be-%d0%b5%d1%81-%d0%bd%d0%b5-%d0%b5-%d0%b5%d0%b4%d0%b8%d0%bd%d0%b5%d0%bd-%d1%82/", "text": "Бъдещето на Европейския съюз зависи от способността да бъдат приобщени гражданите към вземането на важните за Европа решения. Един от големите проблеми на ЕС днес е затвърждаващото се впечатление, че бъдещето на Европа се определя от малък елит. Това заяви президентът Румен Радев в изказването си на втория ден от срещата на държавните глави от групата „Арайолуш“, която се провежда в столицата на Латвия, Рига, съобщиха от пресслужбата на „Дондуков 2“. Българският държавен глава подчерта, че демократичните институции в Европа са факт, но въпреки това те не съумяват да изпълнят приобщаващата си роля за гражданите и голяма част от европейците не се чувстват представени в тях. По думите на Румен Радев икономическото и социално сближаване между „стари“ и „нови“ държави-членки на ЕС е задължително условие за съхраняването на потенциала на съюза да бъде единен и да действа като общност. „Разликите в социалното и икономическото развитие на европейските държави водят и до различни приоритети в тяхната политика за развитие. Когато подобни различия надхвърлят определена степен, те могат да застрашат солидарността, единството и дори процеса на европейска интеграция“, категоричен беше държавният глава. Румен Радев призова за реална интеграция в социалната сфера, икономиката и образованието като най-ефективна мярка за отстояване на европейските принципи и ценности. „За мен привличането на чуждестранни инвестиции не се изчерпва с размера на средствата, но и с модела на обществени отношения, подобряване на бизнес средата и качеството на живот, което носят за обществото“, подчерта президентът. Европейският съюз може да бъде успешен в бъдеще само ако олицетворява успех не само като общност, но и на всички свои държави членки, заяви още в изказването си на форума Румен Радев. „Ако ЕС не е единен и не успее да утвърждава своите ценности в съседните на Европа региони, то рано или късно ще започне да внася външни за съюза модели“, категоричен беше президентът. По думите на държавния глава това изисква интеграция и в областта на външната политика и дипломацията, изграждането на адекватен отбранителен капацитет, с който ЕС да гарантира своите интереси. По-късно днес президентът Румен Радев ще се срещне с представителите на българската общност в Латвия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.14", "title": " Президентът Радев: Ако ЕС не е единен, то рано или късно ще започне да внася външни за съюза модели"}
{"url": "https://trud.bg/%d0%ba%d0%b0%d1%82-%d0%bf%d0%be%d0%b3%d0%bd%d0%b0-%d0%bc%d0%be%d1%82%d0%be%d1%80%d0%b8%d1%81%d1%82%d0%b8%d1%82%d0%b5-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%b2%d1%8a%d0%b2/", "text": "34 мотористи са били засечени да карат без книжка, а 35 машини са спрени от движение. Това са част от резултатите от специализираната полицейска операция срещу мотоциклетисти нарушители във Варна. Данните съобщи началникът на „Пътна полиция“ гл. инспектор Петко Камбуров по повод несекващите оплаквания на жители на града от шумовия терор и нощните гонки. От началото на май униформени са проверили 840 мотора, като са установени 176 нарушения, за които са съставени 125 акта и 42 глоби с фиш. 19 водачи са били задържани за различни нарушения, прибрани са и пет машини заради данни за престъпления. Едната била крадена, а номерата на останалите били манипулирани. Операцията ще продължи, докато времето е подходящо за каране на мотоциклети, предупреди Камбуров. Засилено полицейско присъствие ще има и около всички варненски училища през цялата учебна година, добави шефът на „Охранителна полиция“ гл. инспектор Илиян Илиев. Според него униформените ще дават ежедневни дежурства край школата в пиковите часове, когато децата влизат или излизат от клас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " КАТ погна мотористите нарушители във Варна\t\t\t"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d0%b5%d0%bd%d0%b8-%d1%81%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%b8-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%b0%d0%b2%d1%82/", "text": "Осигурени са временни извънредни автобуси във връзка с  . Това съобщиха от пресцентъра на Столична община. Те се движат по маршрут от метростанция „Сливница“ до Софийски университет „Св. Кл. Охридски“, Орлов мост, НДК и обратно до метростанция „Сливница“, двупосочно.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Осигурени са временни извънредни автобуси във връзка с инцидента в метрото на „Опълченска“"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b0%d1%82%d0%b0-la-liga-%d0%b2%d0%bb%d0%b8%d0%b7%d0%b0-%d0%b2-%d0%b5%d1%84%d0%b8%d1%80%d0%b0-%d0%bd%d0%b0-max-sport-%d0%bf%d1%80%d0%b5%d0%b7-%d1%81%d0%bb/", "text": "Каналите   ще излъчват на живо дербитата от испанската La Liga през следващите три сезона. Феновете на футбола ще имат възможност да следят изявите на звездите на Барселона, Реал, Атлетико и всички останали свои любимци, които са част от едно от най-силните клубни футболни първенства в света.  Началото е още този уикенд с мачовете от четвъртия кръг, които ще се излъчват по MAX Sport 1. В събота феновете ще видят на живо трите най-големи претендента за титлата в Испания – Барселона, Реал и Атлетико. Първият двубой ще противопостави Атлетико Мадрид и Ейбар, които излизат един срещу друг от 14:00 часа. Веднага след това, от 17:15 часа, идва ред на гостуването на Барселона на Реал Сосиедад. Вечерта ще бъде закрита от Реал Мадрид, който гостува на негостоприемния Атлетик Билбао.  Футболният иберийски маратон по MAX Sport 1 ще продължи и в неделя с още два двубоя. Еспаньол и Леванте ще дадат началото в 17:15 часа, а в 21:45 часа Севиля ще бъде домакин на Хетафе.  La Liga е третото футболно попълнение в редиците на MAX Sport това лято. Спортните канали на А1 вече спечелиха правото да излъчват всички мачове от италианската Серия А, а също и мачовете във вторник и финалния двубой от най-популярния, комерсиален клубен футболен турнир в света – УЕФА Шампионска лига.  „Спечелването на правата за La Liga е поредната стъпка от нашата стратегия да предложим най-доброто футболно изживяване на феновете у нас. Когато обявихме, че ще излъчваме УЕФА Шампионска лига, обещахме, че ще продължим да подобряваме съдържанието на каналите MAX Sport и La Liga е още едно доказателство за това. Щастлив съм, че нашият ефир ще успее да обедини огромна част от привържениците на най-популярната игра в света”, заяви Симеон Донев, старши директор „Маркетинг” в А1 България.", "date": "2018.09.14", "title": " Испанската La Liga влиза в ефира на MAX Sport през следващите три години"}
{"url": "https://trud.bg/%d1%85%d0%b0%d0%b9%d0%ba%d0%be-%d0%bc%d0%b0%d0%b0%d1%81-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b5-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%bf%d0%be%d0%b5%d0%bc/", "text": "Германия е готова да „поеме отговорността по възстановяването“ на Сирия, в случай че бъде постигнато политическо решение на конфликта и се стигне до свободни избори. Това предаде Франс прес, цитирайки изявление на германския външен министър Хайко Маас преди днешната му среща с руския си колега Сергей Лавров. „В наш интерес е Сирия да се превърне в стабилна страна. За да се случи това, трябва да я изградим наново. Бъдещата ни роля в това отношение е важна“, написа Хайко Маас в Туитър. Владимир Путин призова по време на свое посещение в Берлин Европейският съюз да участва финансово във възстановяването на Сирия, което ще позволи милиони бежанци да се върнат в домовете си. Германия прие няколкостотин хиляди от тях от 2015 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " Хайко Маас: Германия е готова да „поеме отговорността по възстановяването“ на Сирия"}
{"url": "https://trud.bg/%d1%81%d1%8a%d1%83%d1%87%d0%b5%d0%bd%d0%b8%d1%86%d0%b8-%d0%bd%d0%b0-%d1%83%d0%b1%d0%b8%d1%82%d0%be-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf%d1%8a%d1%82%d0%b5%d0%ba/", "text": "Съученици и близки на трагично загиналата при пътен инцидент в Горна Оряховица през миналата седмица 15-годишна Ани Иванова, се събраха в петък пред Младежкия дом в града, за да почетат паметта й. На 4 септември ученичката в СУ „Георги Измирлиев“, която щеше да бъде в 10 клас, бе пометена от патрулен автомобил с висока скорост на пешеходна пътека пред дома й. Връстниците на момичето и майка й настояха Общината и отговорните институции да освежат пътната маркировка, да монтират повдигнати пешеходни пътеки и да осигурят повече осветление на рисковите места. Децата пристигнаха и с плакати, а почернената майка на Ани носеше портрета на рожбата си. Приятелките на Ани призоваха всички шофьори за толерантност на пътя.  „Обръщам се към всички бащи, майки, братя и сестри – когато седнете зад волана, щадете детския живот, помислите, че на пешеходната пътека може да е вашето дете !“, апелира Екатерина Михайлова, приятелка на трагично загиналото момиче. Почернената майка на Ани – Ивелина Иванова, призна, че за нея това е огромна трагедия, тъй като това е единственото й дете. „Аз нямам вече бъдеще, вие сте моето бъдеще и съм тук, за да ви подкрепя“, заяви пред младежите Ивелина Иванова. „Когато научихме за трагедията, изживяхме шок, защото аз и още една моя приятелка изпратихме Ани до автобусната спирка. Умолявахме я да остане поне още един час с нас. Но тя се качи на автобуса и стана непоправимото“ , сподели Силвина Петкова. След раздялата си със Силвина, Ани слиза на неосветената улица пред дома си и се случва фаталния инцидент. Майка й Ивелина Иванова е убедена, че това място в района на „Захарни заводи“ продължава да бъде опасно. Ивелина Иванова благодари на хората с големи сърца, които през последните дни й помагат да преживее трагедията, включително и материално да посрещне различни разходи. Тя заяви, че вече е осигурила благодарение на дарения и сумата, нужна за паметник на загиналата й дъщеря, а средствата, които надхвърлят нуждите й, ще дари с протокол на директорката на СУ „Георги Измирлиев“, за да бъдат дадени на социални слаби ученици в училището на Ани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Съученици на убито на пешеходна пътека момиче призовават за сигурност на пътя"}
{"url": "https://trud.bg/%d1%81%d0%bf%d0%b5%d0%b9%d1%81-%d0%b5%d0%ba%d1%81-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80-%d1%81-%d1%82%d1%83%d1%80%d0%b8%d1%81%d1%82-%d0%b7%d0%b0/", "text": "Частната компания „Спейс екс“ обяви, че е подписала договор с първия си турист за полет около Луната, който ще бъде изстрелян с ракетата ѝ „Голям Фалкон“, предаде агенция Франс прес. „Спейс екс“ подписа с първия в света частен пътник за полет около Луната с нашата ракета“, написа компанията в Туитър. Според нея това е важна стъпка, която ще позволи на обикновените хора, имащи мечта да пътуват в Космоса, да я реализират. „Спейс екс“ не разкри повече детайли, но обеща повече информация в понеделник. Не за първи път компанията, която е оглавявана от Илон Мъск – шеф на фирмата за производство на електромобили „Тесла“, говори за плановете си да изпрати туристи около Луната. През февруари 2017 г. „Спейс екс“ обяви, че ще изпрати първите двама космически туристи около естествения спътник на Земята в края на 2018 г., информира БНР. Този план предвиждаше те да са в пътнически кораб „Дракон“, подобен на товарния, с който компанията редовно доставя товари на Международната космическа станция. Изстрелването бе предвидено с ракета „Фалкон хеви“. Но в последните месеци „Спейс екс“ мълчи за този план. За последен път човек е бил на Луната с последната мисия „Аполо“ през 1972 г. Първи на спътника стъпиха US астронавтите Нийл Армстронг и Бъз Олдрин през 1969 г. Само 24 души досега са стъпвали на Луната, посочва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " „Спейс екс“ подписа договор с турист за полет около Луната"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-2/", "text": "Спецпрокуратурата поиска постоянен арест за обвинения в тероризъм и задържан на границата с Турция швейцарец, в чиято кола бяха намерени оръжия и боеприпаси. В автомобила му е имало 24 ножа, 3 мачетета, две ловни пушки, една ловна карабина и близо 400 патрона. От държавното обвинение поискаха да бъде настанен в затвора в Ловеч, където може да бъде поставен под наблюдение и лекуван. Съдебно-психиатрична експертиза е показала, че Кевин Стивън Бахли страда от психични заболявания. Баща му е обяснил при обявяването му за издирване, че е психично болен, но е спрял лечението си в Швейцария. Когато бил хванат на границата, Бахли обяснил, че отива в Сирия, за да се включи във въоръжения конфликт там. „Завършил съм дърводелски техникум. Аз съм социално ангажиран. Доброволец съм към пожарната“, каза пред спецсъда Бахли. „Никога не съм извършвал престъпление, аз самият не се разбирам. Но ако е вярно това, което казва прокуратурата, аз съм готов да сътруднича“, заяви през сълзи швейцарецът. Адвокатът му заяви, че ако бъде оставен зад решетките за дълго време, последиците може да са необратими, тъй като пред него споделил, че мисли за самоубийство. „Искам да живея“, каза Бахли минути преди да чуе съдебното решение. Специализираният наказателен съд остави в ареста швейцареца, а прокуратурата ще го изпрати в Ловеч, където може да бъде изследван и лекуван. Той няма адрес в България и може да се укрие или да извърши друго престъпление, ако бъде освободен, въпреки че е с чисто съдебно минало. Бахли бе конвоиран със засилена съдебна охрана с белезници на ръцете и с пранги на краката. Решението не е окончателно и може да бъде обжалвано. Обвинен е в тежки умишлени престъпления, мотивира се съдът. От доказателствата по делото става ясно, че в автомобила му са намерени огнестрелни и хладни оръжия, както и много боеприпаси. Магистратите взеха предвид и експертизата, от която става ясно, че само една от намерените пушки е технически неизправна. Открити са и бронежилетка, маскировъчен спрей, брадви и секири. Освен това имало карта на маршрута му, снимки и подробна карта на сирийския град Идлиб. Той е предал и много документи, както и маршрута му през Европа до Сирия с подобни gps-координати. Разпитани са петима граничари, които разказват за намеренията на Бахли да пътува до Сирия, за да се включи във въоръжените действия. Спецсъдът се мотивира и със съдебно-психиатричната експертиза, според която трябва да се извърши постоянно наблюдение и настаняване в специализирано заведение. Според вещото лице той е склонен към демонстративно и симулативно поведение. Съдът разпореди на спецпрокуратурата незабавно да се настани за наблюдение и да се установи категорично какво е психичното му състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " Спецсъдът остави в ареста обвинения в тероризъм швейцарец\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b7%d0%b0%d1%81%d0%bb%d1%83%d0%b6%d0%b8-%d0%bc%d0%b0%d1%80%d0%b0-%d0%b1%d0%b5%d0%bb%d1%87%d0%b5/", "text": "В гр. Севливо се състояха прояви по повод 150 години от рождението на видната севлиевска поетеса Мара Белчева. Беше открита изложба с пана, изобразяващи живота, пътуванията и творческите й изяви. Бяха поднесени цветя пред баралефа на поетесата, а за нейния творчески път, за ролята й в европеизирането на родната литература, за хармоничното партньорство между нея и Пенчо Славейков говори поетът Димитър Васин. Той председателстваше комисията на Националния поетичен конкурс „Мара Белчева” в състав: Анжела Димчева, Венета Йонкова и Минка Минчева. Общинското ръководство проведе за шести път конкурса, чийто съорганизатори са Бизнес сдружение „Севлиево – 21 век”, Градската библиотека, в. „Росица” и Съюзът на българските писатели. Включиха са 55 авторки от цялата страна. Тържеството за обявяване на резултатите се състоя в сградата на община Севлиево. Лично кметът на града д-р Иван Иванов връчи Първа награда на Валентина Йотова (София) и Втора награда на Лиляна Качова (София). Бяха отличени още: с Трета награда – Ивелина Радионова (Провадия), Специална награда на Бизнес сдружение „Севлиево – 21 век” – Росица Стефанова, Награда за млад автор от в. „Росица” – Теа Монева. През последните 10 години конкурсът зае своето престижно място сред поетичните форуми в България. Това се дължи преди всичко на харизмата, с която свети в родния литературен пантеон ликът на Мара Белчева, нейната душевна извисеност, физическа красота, поетичен талант, всеотдайно поведение в живота и най-вече – обогатяващото партньорство с Пенчо Славейков. Тяхната драматична любов продължава да е митично осветена повече от 100 години. От 1903 г. до кончината на Пенчо на 28 май 1912 г. тя е неговата муза, помощник, любима и спасителка, останала на колене пред неговия талант и пред смъртния му одър. Пет месеца след края му Мара Белчева пише: „Споменът за Пенчо е душата на живота ми!” Телата изтляват, но сътвореното от творческите им души завинаги бележи българския литературен контекс с изящните послания.", "date": "2018.09.14", "title": " Валентина Йотова заслужи „Мара Белчева”"}
{"url": "https://trud.bg/t%d0%be%d0%bc%d0%b0%d1%81-%d0%b1%d0%b0%d1%85-%d0%be%d0%ba%d1%83%d1%80%d0%b0%d0%b6%d0%b8-%d1%81%d0%be%d1%84%d0%b8%d1%8f-%d0%b4%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2/", "text": "София ще кандидатства за домакин на Зимните младежки олимпийски игри през 2024 г. Това стана ясно след разговора на президента на Международния олимпийски комитет (МОК) Томас Бах с премиера Бойко Борисов и министъра на младежта и спорта Красен Кралев в Министерски съвет. Официалната среща между Кралев и Бах продължи в Министерство на младежта и спорта (ММС), на която присъстваха председателят на Българския олимпийски комитет (БОК) Стефка Костадинова, генералният секретар на БОК Белчо Горанов и зам.-председателите Йорданка Благоева, Валентин Йорданов, Красимир Инински и Любомир Ганев. Това съобщават от Министерството на младежта и спорта. „Това, което правите, е невероятно. В момента в България се провеждат три Световни първенства в олимпийски спортове, което мисля, че е олимпийски рекорд. За една година в Германия организирахме 11 световни шампионата по олимпийски спортове, но нямам спомен три от тях да са били по едно и също време. Това ми дава повод да Ви окуража да минете на следващо ниво и да кандидатствате за домакин на Зимни олимпийски игри”, заяви Бах. Премиерът Борисов коментира, че ще се чувства по-уверен в успешното ни домакинство, ако първо организираме Зимни младежки олимпийски игри и възложи на министър Кралев да подготвят кандидатурата на София за домакин на игрите през 2024 г., заедно със Стефка Костадинова и експерти от МОК. Първите консултации с МОК относно кандидатурата на България ще бъде обсъдена от министър Кралев и Стефка Костадинова в рамките на Летните олимпийски младежки игри в Буенос Айрес през октомври. Най-влиятелният човек в световния спорт сподели, че е изключително доволен от сътрудничеството си с Красен Кралев като член на Управителния съвет на WADA и подчерта, че българският министър умее да балансира между интересите на различните правителства така, както премиерът Бойко Борисов балансира между държавите на Балканите. Томас Бах посочи, че в лицето на Стефка Костадинова и министър Кралев България има изключителни посланици пред света. Министър Кралев изтъкна, че доверието, което получава България, е в резултат на целенасочената работата на правителството и лично на Бойко Борисов. „Премиерът Борисов е спортна натура и помага изключително много на българския спорт. От 2009 година у нас се изградиха множество съоръжения, което ни позволява да домакинстваме на първенства от най-висок ранг. Горди сме, че отзивите, които получаваме за организацията на световните първенства до момента, са отлични“, каза Кралев. По време на срещата в ММС Красен Кралев връчи на Томас Бах най-високото държавно отличие в областта на спорта „Венец на победителя“. Германецът е първият чужденец, който получава почетния знак, учреден през 2015 г. по инициатива на министър Кралев и с който се награждават заслужили спортисти, треньори, ръководители и личности с голям принос за развитието на българския спорт.  Томас Бах получи официално и званието “Доктор хонорис кауза” на Националната спортна академия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Tомас Бах окуражи София да кандидатства за домакин на Зимните младежки олимпийски игри през 2024 г."}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%be%d1%82%d0%ba%d1%80%d0%b8-%d0%bd%d0%be%d0%b2-%d1%84%d1%80%d0%be%d0%bd%d1%82-2/", "text": "Жозе Моуриньо се разгневи и откри нов фронт срещу своите критици, повечето от тях легенди в английския футбол. Последният на мушката е Джейми Карагър, велик защитник на „Ливърпул“. След победата на Англия над Швейцария с 1:0 той призова голмайстор Маркъс Рашфорд да напусне „Манчестър Юнайтед“.  „Очаквам в неделя пак да ме нападнат – изригна Моуриньо. – Някои от тези хора живея в лъжи. Очаквам са се събудят сутринта с мисълта за Жозе Моуриньо. Същите тези взимат двойни заплати – от клуба си и от телевизията. Не са етични, но ги разбирам. Съжалявам ги, но има по-интересни неща от Моуриньо.“  Специалния извади лист хартия, на който бе написал статистиките на Рашфорд.  „През сезон 2016/2017 той е играл 32 мача във Висшата лига, 11 за Лига Европа включително финала и три в Купата на Англия – каза Моуриньо. – Ако говорим в минути, това са 3068. Разделете го на 90 и ще получите 34,2 пълни двубоя. През миналия сезон Рашфорд е играл в 35 шампионатни двубоя, осем за Шампионската лига, пет за купата на Англия включително финала, три за купата на лигата и един за суперкупата. В 52 двубоя има 2676 минути. Общо е играл в пет финала.“", "date": "2018.09.14", "title": " Моуриньо откри нов фронт"}
{"url": "https://trud.bg/%d1%82%d0%be%d1%82%d0%b8-%d0%be%d0%b1%d1%8f%d0%b2%d0%b8-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bd%d0%be%d0%b2%d0%b8%d0%bd%d0%b0/", "text": "Франческо Тоти, легендата на „Рома“ и настоящ шеф в клуба, обяви, че в края на месеца ще излезе неговата автобиографична книга. Това ще се случи навръх рождения ден на Принца на Рим – 27 септември. Представянето се очаква да бъде повече от впечатляващо предвид факта, че ще се случи пред Колизеума. Четивото е написано и с помощта на журналиста Паоло Кондо. Като част от представянето на книгата  “ Un Capitano“ (б.а Капитанът), издателството „Ризоли“ обеща да помогне за възстановяването на 12 мраморни статуи, поставени в Археологическия парк около Колизеума. Друга част от приходите пък ще бъде дарена за местна болница за деца. Тоти сложи край на кариерата си в края на сезон 2016/17 след 24 години в професионалния футбол.", "date": "2018.09.14", "title": " Тоти обяви голямата новина"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bc%d1%8a%d0%b6-%d0%bf%d1%80/", "text": "Около полунощ на 12 септември, в района на пътен възел „Ихтиман“ на автомагистрала „Тракия“ служители на РУ-Ихтиман предприели проверка на лек автомобил „Мерцедес“, управляван от криминално проявен и осъждан мъж на 27 години от Димитровград. В колата били установени 15 мъже, без документи за самоличност, самоопределили се като афганистанци. Това съобщиха от пресслужбата на МВР. Непосредствено след задържането на автомобила и возещите се в него чужди граждани, съвместно със служители от група „Контрол на пътното движение по главни пътища и автомагистрали“ към областната дирекция, били предприети действия по установяването и на придружаващия автомобил. Служещият за „отцепка“ лек автомобил „Ауди“ бил спрян на пътен възел „Мухово“, а водачът и неговият спътник- задържани за срок до 24 часа. Двата автомобила били иззети и по случая образувано досъдебно производство за извършено престъпление по чл. 281, ал.2, т.1 и т.5, вр. ал.1 от НК. След доклад на материалите в районната прокуратура на 27- годишния мъж е повдигнато обвинение и му е наложена 72- часова мярка за неотклонение „задържане под стража“. Действията по разследването продължават.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Арестуваха криминално проявен мъж, превозвал нелегално 15 афганистанци край Ихтиман"}
{"url": "https://trud.bg/%d0%ba%d1%80%d0%b8%d0%b1-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d0%b7%d0%b0-%d0%bc/", "text": "В открито писмо до премиера Бойко Борисов КРИБ изрази подкрепата си за Александър Манолев за министър на транспорта. Целият текст на писмото: УВАЖАЕМИ ГОСПОДИН МИНИСТЪР-ПРЕДСЕДАТЕЛ, Бихме желали да изразим нашата подкрепа за действащия заместник-министър на икономиката г-н Александър Манолев. В досегашната ни съвместна работа с него в качеството му на заместник-министър на икономиката имаме постигнати много добри резултати, които се дължат на изключителната му експертна подготовка, включително и в елитни европейски учебни заведения, познанията му на европейския и световен опит и отзивчивостта му в работата с бизнеса, който представляваме. Убедени сме, че той ще бъде много добър министър на транспорта, информационните технологии и съобщенията, предвид на всичко, изложено по-горе. Затова не считаме, че трябва да се подавате на натиск от съмнителни кръгове и групи, които нямат нищо общо с индустрията, а даже напротив – някои дори имат устойчив тренд в миналото, свързан с фалити и безвъзвратни загуби на позиции както у нас, така и в чужбина. Както поемането на политическа отговорност е важен елемент от политиката, така и отстояването на политическите приоритети трябва да бъдат основна част от инструментариума на всяка голяма и уважавана партия. С уважение, Евгений Иванов  Изпълнителен директор и  Член на Управителния съвет на КРИБ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " КРИБ подкрепи Александър Манолев за министър на транспорта"}
{"url": "https://trud.bg/%d0%b7%d0%b0%d1%81%d0%b5%d0%b3%d0%b0-%d1%80%d1%83%d1%81%d0%ba%d0%b8%d0%bd%d0%b8%d1%82%d0%b5-%d1%81%d0%b0-%d0%bd%d0%b5%d0%b4%d0%be%d1%81%d1%82%d0%b8%d0%b6%d0%b8%d0%bc%d0%b8-%d0%be%d0%b1%d1%8f%d0%b2/", "text": "Взехме среброто в отборната надпревара точно, когато трябва – заяви Илиана Раева. На този етап руските са недостижими. А в индивидуалното не успяхме да стигнем до медал, защото момичетата не си изиграха съчетанията. Играха за отборното и допуснаха грешки. Снощи приключи финалът в многобоя, в който стартираха Невяна Владинова и Катрин Тасева. Днес започва надпреварата при ансамблите. На официалната тренировка момичетата изиграха силно композициите си, като в състава бе и Елена Бинева, която наскоро имаше травма.  „При ансамблите конкуренцията ще е още по-жестока – продължи Раева. – Всяка една от тях е отделна вселена, макар че са един отбор. И затова всяка една преживява различно. Задачата ни е да ги превърнем в един дух и тяло.“ Първите три тима ще си осигурят и квоти за олимпийските игри Токио 2020.  Раева разкри, че е получила „зелена светлина“ от Красен Кралев за кандидатстване за домакинство на Мондиал 2022. „Но министърът ми каза още, че можем да загреем с едно европейско преди това“, допълни председателят на федерацията.", "date": "2018.09.14", "title": " Засега рускините са недостижими, обяви Раева"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd/", "text": "Движението на метрото е възстановено, съобщиха от пресслужбата на Софийска община. По- рано днес беше временно спряно движението в участък на метрото   падна на линиите на метрото на станция „Опълченска“, вследствие на което почина. Предполага се, че жената е паднала по невнимание или защото ѝ е прилошало, а идващият влак не е успял да спре, уточняват от Столичния метрополитен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Възстановено е движението на столичното метро"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%ba%d0%b0%d1%82%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b1%d1%81%d0%bf-%d1%81%d0%be%d1%84%d0%b8%d1%8f/", "text": "Младежката организация на БСП – София ще се включи в кампанията „Да изчистим България заедно“, която ще се проведе в първия Световния ден на чистенето – 15 септември 2018. Младите социалисти ще започнат в 10 часа с почистването на ул. „Бесарабия“, в района между улиците „Лепенец“ и „Капитан Райчо Николов“. Към тях ще се присъединят народните представители от „БСП за България“ Димитър Данчев и Николай Цонков, както и членове на организация на БСП в район „Подуяне“. Според младежите от БСП – София съпричастността към опазването на околната следа е част от отговорността на гражданите към града и държавата, а доброволчеството е доказателство за тази съпричастност. Според тях не само центърът на столицата трябва да бъде редовно почистван, но и крайните квартали като този, в който ще бъдат на 15 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.14", "title": " Младежката организация на БСП – София ще се включи в кампанията „Да изчистим България заедно“"}
{"url": "https://trud.bg/%d0%bd%d0%b0%d1%88%d0%b8-%d0%b8-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%84%d0%b8%d1%80%d0%bc%d0%b8-%d0%be%d1%87%d0%b0%d1%80%d0%be%d0%b2%d0%b0%d0%bd%d0%b8-%d0%be/", "text": "Изпълнителна агенция за насърчаване на малките и средните предприятия (ИАНМСП) бележи успех в хода на изпълнение на проект „Организиране на търговски мисии и форуми за български производители и чуждестранни купувачи“.  Целта на проекта е „Насърчаване на интернационализацията на българската икономика чрез улесняване на достъпа на българските малки и средни предприятия до приоритетни външни пазари и осигуряване на условия за доброто им позициониране и устойчиво присъствие в международен мащаб“, като чрез изпълнение на проектните дейности се разкриват възможности за установяване на преки контакти и договаряне на съвместни бизнес партньорства между български фирми и техни чуждестранни партньори.  Пресконференцията бе открита от и.д. изпълнителния директор на ИАНМСП д-р Александър Минев, който приветства гостите на събитието.  Благодарение на изпълнението на проекта са създадени условия за българските предприятия да осъществят контакти с бизнес партньори от широк спектър от сектори, включително електроника, информационни и комуникационни технологии, машиностроене, автомобилостроене, интериорен дизайн, козметика, транспорт, енергетика и др., а индикаторите сочат, че ИАНМСП бележи успех в хода на изпълнението на проекта“, заяви координаторът на проекта, Боряна Минчева.  В проекта са взели участие и фирми от целеви пазари – държави от ЕС, като Германия, Чехия, Унгария, Полша, Австрия, Малта, Италия и др., от Индия, както и такива от Близкия Изток – Катар, ОАЕ, Иран и др. страни.  Благодарение на високия професионализъм на екипа, отговорен за организиране на проявите и стотиците двустранни срещи, над 45% от българските фирми очакват сключване на договори, а някои от събитията приключват с подписани такива.  Експертизата на организаторите прояви е в основата на преизпълнението на основния индикатор по проекта, което към момента е 170%, а очакванията са до приключването на проекта да достигне 180% .  Това стана ясно по време на пресконференция, която ИАНМСП проведе относно представяне на изпълнението на проекта. На събитието присъстваха г-н Борислав Димитрачков, ръководител на проекта и г-жа Боряна Минчева – координатор.  До момента ИАНМСП е провела 17 промоционални прояви, в които са взели участие 738 български МСП, като 573 са уникални. Заложеният по проекта основен индикатор за изпълнение е 250, с което проектът е надхвърлил очакваните резултати многократно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Наши и чуждестранни фирми очаровани от успеха на ИАНМСП при изпълнението на проекти"}
{"url": "https://trud.bg/%d0%bd%d0%be%d0%b2%d0%b0-%d0%ba%d0%be%d0%bd%d1%82%d1%83%d0%b7%d0%b8%d1%8f-%d0%b2-%d0%bb%d0%b0%d0%b3%d0%b5%d1%80%d0%b0-%d0%bd%d0%b0-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Епидемията   от   контузии   не   изостави   националния   отбор   по   волейбол   и   след   старта   на   световното   първенство .  Поредната   жертва   сред  „ лъвовете “  е   нападател  ?1  Тодор   Скримов ,  който   получи   травма   по   време   на   втория   мач   от   група  „ с   Иран Посрещачът който   бе   най резултатен   за   българския   тим   със точки   в   злополучния   мач напусна   принудително   преди   края „ Мислим че   е   само   контрактура заяви   селекционерът   Пламен   Константинов Надяваме   се   да   не   е   пак   някакво   разтежение   на   прасеца Проблемът   пак   е   там но   не   мога   да   ви   кажа   със   сигурност   какво   е   в   момента Трябва   да   премине   ехограф за   да   сме   сигурни Това   е   поредният   удар   по   тима   след   загубата   с  1:3  от   персите Българите   видимо   отстъпваха   на   съперника   в   първите   два   гейма а   в   третия   като   по   чудо   успяха   да   обърнат но   това   не   се   превърна   в   повратна   точка   в   мача Шампионите   на   Азия   наложиха   волята   си   и   се   присъединиха   към   световния   шампион   Полша   като   лидери   в   групата   с   по точки   от   две   победи Лъвовете пък   остават   трети   с т „ Да направихме   много   грешки в   началото   имаше   и   определена   нервност призна   Константинов Ние   бяхме   по нервни   от   тях Когато   някои   неща   не   се   получават трябва   да   проявиш   търпение а   ние   го   нямахме В   крайна   сметка   сме   домакини   и   момчетата   искат   да   покажат   най доброто   от   себе   си Понякога   се   получава   обратен   ефект Тази вечер  е   третият   мач   на  „ лъвовете “  срещу   Пуерто   Рико .", "date": "2018.09.14", "title": " Нова контузия в лагера на „лъвовете“"}
{"url": "https://trud.bg/%d0%ba%d0%be%d0%bb%d0%b8%d1%82%d0%b5-%d0%bd%d0%b0-%d1%80%d0%b5%d0%b4-%d0%b1%d1%83%d0%bb-%d0%bd%d0%b0%d0%b9-%d0%b1%d1%8a%d1%80%d0%b7%d0%b8-%d0%b2-%d1%81%d0%b8%d0%bd%d0%b3%d0%b0%d0%bf%d1%83%d1%80/", "text": "Тимът   на  „ Ред   Бул “  отговори   на   обвиненията   на   Люис   Хамилтън ,  че   вече   е   зарязал   развитието   на   колата   за   настоящия   сезон   и   е   насочил   вниманието   си   върху   болида   за   догодина . „ Червените   бикове “  бяха   най – бързи   в   първата   тренировка   преди   Гран   при   на   Сингапур .  Даниел   Рикардо   обиколи   уличното   трасе   за  1:39,711  минути ,  а   съотборникът   му   Макс   Верстапен   остана   на  2  десети   зад   него . „ Нямам   представа   защо   Хамилтън   говори   така ,  но   със   сигурност   не   е   вярно  –  заяви   Лудия   Макс . –  Ние   сме   реалисти   и   сме   наясно ,  че   изоставаме   от  „ Ферари “  в   мощността   на   двигателя .  Но   това   не   означава ,  че   се   предаваме .“ Себастиан   Фетел   даде   трето   време ,  доста   близко   до   резултата   на   холандеца ,  а   Хамилтън   бе   едва   шести   след   Нико   Хюлкенберг   Рено", "date": "2018.09.14", "title": " Колите на „Ред Бул“ най-бързи в Сингапур"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%be%d1%82%d0%ba%d1%80%d0%b8-%d0%bd%d0%be%d0%b2-%d1%84%d1%80%d0%be%d0%bd%d1%82/", "text": "Жозе Моуриньо се разгневи и откри нов фронт срещу своите критици, повечето от тях легенди в английския футбол. Последният на мушката е Джейми Карагър, велик защитник на „Ливърпул“. След победата на Англия над Швейцария с 1:0 той призова голмайстор Маркъс Рашфорд да напусне „Манчестър Юнайтед“. „ Очаквам в неделя пак да ме нападнат – изригна Моуриньо. – Някои от тези хора живея в лъжи. Очаквам са се събудят сутринта с мисълта за Жозе Моуриньо. Същите тези взимат двойни заплати – от клуба си и от телевизията. Не са етични, но ги разбирам. Съжалявам ги, но има по-интересни неща от Моуриньо.“ Специалния извади лист хартия, на който бе написал статистиките на Рашфорд. „ През сезон 2016/2017 той е играл 32 мача във Висшата лига, 11 за Лига Европа включително финала и три в Купата на Англия – каза Моуриньо. – Ако говорим в минути, това са 3068. Разделете го на 90 и ще получите 34,2 пълни двубоя. През миналия сезон Рашфорд е играл в 35 шампионатни двубоя, осем за Шампионската лига, пет за купата на Англия включително финала, три за купата на лигата и един за суперкупата. В 52 двубоя има 2676 минути. Общо е играл в пет финала.“", "date": "2018.09.14", "title": " Моуриньо откри нов фронт"}
{"url": "https://trud.bg/%d1%81%d0%b5%d0%b3%d0%b0%d0%bd%d0%be%d0%b2-%e2%84%962-%d1%81%d1%80%d0%b5%d0%b4-%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d0%b8%d1%82%d0%b5%d0%bb%d0%b8%d1%82%d0%b5/", "text": "Волейболните   национали   имат   много   проблеми ,  но   разпределителят   не   е   сред   тях .  Георги   Сеганов   замени   достойно   Георги   Братоев ,  който   изкълчи   глезен   по   време   на   Лигата   на   нациите   през   лятото .  Родният   плеймейкър   е   втори   в   индивидуалната   класация   на   поста   след   първите   два   кръга   от   груповата   фаза .  Той   е   със   средно   по  12,57  перфектни   паса   на   гейм   и   отстъпва   единствено   на   финландеца   Ееми   Тервапорти ,  който   е   с  16,32. Тодор   Скримов   е   осми   при   реализаторите   с  30  точки ,  а   лидер   с  40  т .  е   американецът   Мат   Андерсън .  Николай   Пенчев   пък   е   девети   при   посрещачите   с   ефектиност   от  64,7%.", "date": "2018.09.14", "title": " Сеганов №2 сред разпределителите"}
{"url": "https://trud.bg/%d0%be%d1%80%d0%b1%d0%b0%d0%bd-%d0%bf%d0%be%d0%b2%d0%b5%d0%b6%d0%b4%d0%b0-%d1%81%d1%8a%d0%b4%d0%b5%d0%b1%d0%bd%d0%b0-%d0%b1%d0%b8%d1%82%d0%ba%d0%b0-%d1%81-%d0%b5%d0%b2%d1%80%d0%be%d0%bf%d0%b0%d1%80/", "text": "Унгарците не бива да хранят илюзии за Брюксел, който ще позволи мигранти да влязат в Унгария, заяви премиерът Виктор Орбан. Унгарското правителство ще предприеме правни стъпки, за да оспори решението на Европарламента, който гласува резолюция, призоваваща за започване на наказателна процедура срещу Будапеща, която може да доведе до лишаването й от правото на глас в ЕС, предаде Ройтерс. Какви точно мерки ще предприеме правителството, ще бъде решено в понеделник, уточни премиерът Виктор Орбан пред държавното радио днес, като допълни, че очаква “сериозен правен дебат”. Орбан разкритикува канцлерката Ангела Меркел, която ден по-рано призова страните от ЕС да гарантират, че граничната агенция “Фронтекс” има достатъчно правомощия, за да помогне за спиране на нелегалната миграция в съответствие с плановете на Еврокомисията. “Значи планът е, че щом Унгария не може да бъде принудена да допусне мигранти на своя територия, трябва да й се отнеме правото да защитава границите си”, коментира Орбан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.14", "title": " Орбан повежда съдебна битка с Европарламента\t\t\t"}
{"url": "https://trud.bg/%d1%86%d1%81%d0%ba%d0%b0-%d0%bf%d1%80%d0%b0%d1%82%d0%b8-%d1%82%d1%80%d0%b5%d0%bd%d1%8c%d0%be%d1%80-%d0%b2-%d0%be%d0%b0%d0%b5/", "text": "ЦСКА изпрати свой дългогодишен кадър в ОАЕ. Треньорът на вратарите в школата Веселин Яневски подписа договор с местния „Коркафан“. Там специалистът ще отговаря за младите под рамката в школата. Яневски дълго време беше помощник и в първия тим на ЦСКА. Неговото място ще бъде заето от Калоян Георгиев, който е и треньор на набор 2007. В същото време ръководството на ЦСКА пуска безплатно всички деца до 14 години в сектор „А“ на стадион „Българска армия“ срещу „Черно море“. Акцията за съботния дуел е по случай първия учебен ден. Естествено, малчуганите не могат да отидат сами на двубоя, който започва в 20 ч, а ще трябва да са с придружител. В 19,30 ч един от футболистите на ЦСКА, който не е в групата за двубоя, ще раздава автографи до топката при алеята на славата.", "date": "2018.09.14", "title": " ЦСКА прати треньор в ОАЕ"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%bd%d0%b0-%d0%bf%d0%b5%d1%82%d0%bb%d0%b8%d1%82%d0%b5-%d0%bd%d0%b8%d0%ba%d0%be%d0%bb%d0%b0-%d0%b1%d0%b0%d1%82%d1%83%d0%bc-%d1%81/", "text": "Френските   звезди   не   търсеха   оправдания   след   сензационната   загуба   от   България   в   квалификациите   за   световното   първенство   по   баскетбол .  Пред   препълнените   трибуни   на  „ Арена   Ботевград “  родните   национали   спечелиха   със  74:68  срещу   третия   в   света . „ Не   сме   подценили   България ,  просто   стрелбите   ни   не   влизаха  –  призна   капитанът   на  „ петлите “  Никола   Батум ,  който   играе   за  „ Шарлот   Хорнетс “  в   НБА . –  Очаквахме   мачът   да   е   на   живот   и   смърт ,  но   българите   бяха   страхотни   в   защита .“ В   герой   се   превърна   натурализираният   американец   Дий   Бост ,  който   вкара  17  точки ,  но   след   това   уплаши   тима   с   признанието ,  че   най – вероятно   няма   да   е   на   линия   за   гостуването   в   Лимож   Франция   в   началото   на   декември . „ Едва   ли   от   отбора   ми  „ Химки “  ще   ме   пуснат “,  заяви   гардът .  Той   обаче   е   на   линия   за   гостуването   на   Русия   утре . „ Иска   ми   се   да   вярвам ,  че   израстваме   чисто   психически   като   отбор ,  но   не   можем   да   спрем   и   да   кажем ,  че   сме   направили   нещо  –  заяви   селекционерът   на  „ лъвовете “  Любомир   Минчев . –  Това   беше   само   един   мач ,  една   победа .  Трябва   да   останем   здраво   стъпили   на   земята   и   да   гледаме   реално ,  а   не   да   отидем   в   Русия   и   да   ни   пребият .“", "date": "2018.09.14", "title": " Звездата на „петлите“ Никола Батум след загубата от България: Играха страхотно, не сме ги подценили"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%be%d1%81%d0%ba%d1%83%d0%b1%d0%b0-%d0%bf%d0%b5%d1%82%d0%bb%d0%b8%d1%82%d0%b5/", "text": "Истерията   на   билети   в   Русе   преди   големия   сблъсък   от   група  „ В “  си   струваше .  Повече   от  5000  зрители   в  „ Арена   Монбат “  се   насладиха   на   истинско   шоу   между   Бразилия   и   Франция ,  а   грандовете   им   предложиха   пет   гейма   от   световна   класа .  Кариоките   спечелиха   с  3:2  въпреки   че   бяха   на   път   да   изпуснат   мача   след в   своя   полза Уолас   да   Соуса   заби точки   за   успеха а   звездата   на петлите Ървин   Нгапет   отговори   с т „ Наистина   беше   страхотен   мач може   отново   да   се   срещнем   на   финала   в   Торино пожела   си   треньорът   на   Бразилия   Ренан   дал   Зото Но   засега   трябва   бързо   да   забравим   този   мач   и   да   започнем   да   мислим   за   следващия", "date": "2018.09.14", "title": " Бразилия оскуба „петлите“"}
{"url": "https://trud.bg/%d0%bd%d0%b0%d1%88%d0%b0-%d0%bb%d0%be%d0%b4%d0%ba%d0%b0-%d0%b2%d0%bb%d0%b5%d0%b7%d0%b5-%d0%b2-%d0%bc%d0%b0%d0%bb%d0%ba%d0%b8%d1%8f-%d1%84%d0%b8%d0%bd%d0%b0%d0%bb-%d0%bd%d0%b0-%d1%81%d0%b2%d0%b5%d1%82/", "text": "Кристиан   Василев   и   Борис   Йотов   се   класираха   за   финал Б на   двойка   скул   на   световното   първенство   по   гребане   в   Пловдив Новосформираният   тандем   остана   на   последното о   място   в   полуфиналната   серия   с   време минути Така   в   неделя   българите   ще   се   борят   за ото   място Организаторите   на   първенството   пък   получиха   комплименти   за   отличните   условия   за   всички   участници включително   състезателите   с   увреждания „ Пловдив   е   сред   примерите   как   гребният   канал   може   да   се   развие как   могат   да   се   осигурят   отлични   условия   за   парагребците за   да   бъдат   наистина   част   от   голямото   състезание каквато   е   и   основната   идея   на   ФИСА заяви   Фей   Хо председател   на   комисията   по   парагребане   към   международната   федерация Гребната   база   тук   беше   усъвършенствана   специално   за   парагребане  –  бяха   изградени   рампи   за   колички   и   специален   асансьор ,  с   който   атлетите   с   колички   да   имат   достъп   до   финалната   кула .“", "date": "2018.09.14", "title": " Наша лодка влезе в малкия финал на световното в Пловдив"}
{"url": "https://trud.bg/%d0%bf%d0%be-%d0%b2%d0%b8%d1%81%d0%be%d0%ba-%d0%bd%d0%b0%d0%bb%d0%be%d0%b3-%d0%b7%d0%b0-%d0%b4%d0%b6%d0%b8%d0%bf%d0%be%d0%b2%d0%b5-%d0%bd%d0%b0-%d1%84%d0%b8%d1%80%d0%bc%d0%b8/", "text": "В момента плащат до 100 пъти по-малко По-високи данъци ще плаща бизнесът за всички автомобили до 3,5 тона, които са регистрирани като товарни. Това се отнася както за “баничарки”, които зареждат магазини с храна, така и за редица луксозни джипове, които са регистрирани от фирмата като товарни автомобили с категория N1. Значително по-високи ще бъдат и данъците за леките коли, които са оборудвани като товарни за да доставят например офис материали или части за машини. Всички тези товарни автомобили ще се облагат като леки от началото на 2019 г. Това гласят промени в Закона за местните данъци и такси, които са пуснати за обществено обсъждане от Министерството на финансите. В момента товарните автомобили с технически допустима максимална маса не повече от 3,5 т се облагат с данък върху превозните средства в размер от 10 до 30 лв. за всеки започнат тон товароносимост. Именно затова, както и за да се правят опити за ползване на данъчен кредит по ДДС, редица мощни и луксозни джипове са регистрирани като товарни – с категория N1. По отношение на ДДС-то от НАП отдавна проверяват за какво реално се използва автомобила за да възстановят налога. Според действащия закон обаче, собствениците на товарни автомобили с допустима максимална маса не повече от 3,5 т (категория N1), плащат в пъти по-нисък данък върху превозните средства, като икономията може да стигне над 100 пъти, което освен до неравнопоставеност между собствениците, води и до значителна загуба за общинските бюджети и създава предпоставка за използване на категорията N1 само с цел избягване на данъци, пише в мотивите на Министерството на финансите към законопроекта. По данни на МВР към средата на април 2018 г. са регистрирани 308 260 броя товарни автомобили с допустима максимална маса до 3,5 т от 3550 марки и модели, от които над 2000 модела имат съответен аналог, регистриран и облаган като лек автомобил. Промяната в закона цели премахване на неравнопоставеността между собствениците на едни и същи модели автомобили, част от които използват категорията N1 само за да ползват данъчно облекчение, тъй като налогът за тях е значително по-нисък отколкото за същия автомобил, регистриран като лек с категория M1. Например за нов джип с максимално допустима маса 2,6 тона, регистриран като N1, данъкът в София сега е 39 лв. А с промените в закона ще стане около 250 лв., като точният размер ще зависи от мощността и екостандарта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " По-висок налог за джипове на фирми\t\t\t"}
{"url": "https://trud.bg/%d1%81%d0%b0%d1%89-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-danske-bank-%d0%be%d1%82%d0%bd%d0%be%d1%81%d0%bd%d0%be-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82/", "text": "Американските правоохранителни органи разследват най-голямата банка в Дания по обвинения в пране на огромни потоци от пари, идващи от Русия и от бивши съветски държави, съобщава „Уолстрий джърнъл“, цитирайки документи и източник, запознат със случая, предава БНР. Министерството на правосъдието, Министерството на финансите и Комисията по ценните книжа и фондовите борси (SEC) разследват Danske Bank, след като преди повече от две години е била подадена жалба до SEC относно конфиденциална информация. Проучването продължава и е свързано с финансови транзакции за периода между 2007-а и 2105-а на малкия клон на датската банка в Естония. По-рано този месец „Уолстрийт джърнъл“ съобщи, че самата Danske Bank провежда собствено разследване, проучвайки преводи за около 150 млрд. долара, които са били преминали през сметки на естонския клон на датската кредитна институция, като тези сметки не са били притежавани от естонски лица, а предимно от руснаци. Лицата, подали сигналите за нередности, са установили, че Deutsche Bank и Citigroup Inc. – и двете банки, намиращи се под контрола на регулаторните органи на САЩ, са участвали в тези транзакции към и от естонския клон на голямата датска банка. Deutsche Bank е действала като кореспондентска банка на Danske Bank, обслужвайки доларовите банкови преводи на естонския ѝ клон. Офисът на Citigroup в Москва пък се включил в някои от трансферите чрез естонския клон на Dansk Bank, съобщава пред изданието източникът, запознат с течащото разследване. Говорител на Danske Bank посочи, че банката често разговаря с регулаторните органи. „Ние обаче, като общо правило, отказваме да коментираме“, посочи говорителят пред „Уолстрий джърнъл“. Два месеца по-рано шефът на вътрешен контрол на Danske Bank подава оставка на фона на този огромен скандал за пране на пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.14", "title": " САЩ разследват Danske Bank относно твърденията за пране на пари, свързани с Русия"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%b2%d1%81%d0%b8%d1%87%d0%ba%d0%be-%d0%b2%d1%8a%d0%b7%d0%bc%d0%be%d0%b6/", "text": "Сирийският режим не планира голяма офанзива срещу провинция Идлиб, а Русия ще направи всичко възможно за защита на цивилното население, заяви днес руският външен министър Сергей Лавров, предаде БГНЕС. Подкрепяният от Москва режим в Дамаск от няколко седмици струва сили около Идлиб, събуждайки опасения за предстояща въздушна и сухоземна операция за превземане на последния бастион на опозицията. „Това, което в момента се представя като начало на подкрепяна от руските сили сирийска офанзива, не е вярно представяне на фактите“, каза Лавров на германо-руски форум в Берлин, цитиран от АФП. „Сирийските сили и ние самите просто реагираме на атаките, идващи от зоната на Идлиб“, аргументира се той. Лавров каза още, че Русия е загрижена за състоянието на цивилното население. „Ще се погрижим за тези проблеми, ще създадем хуманитарни коридори, ще създадем зони за прекратяване на огъня и ще направим всичко, за да гарантираме, че цивилното население няма да пострада“, каза той. Провинция Идлиб и прилежащите селски райони формират основната част от територията на Сирия, която все още е контролирана от бунтовници. Около три милиона души живеят в зоната сега, около половината от тях са вече разселени от бруталната седемгодишна война, а другите са силно зависими от хуманитарната помощ, за да оцелеят, сочи оценката на ООН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.14", "title": " Лавров: Русия ще направи всичко възможно за защита на цивилното население в Идлиб"}
{"url": "https://trud.bg/%d0%b2-%d0%b0%d0%b7%d0%b8%d1%8f-%d1%81%d0%b5-%d0%b3%d0%be%d1%82%d0%b2%d1%8f%d1%82-%d0%b7%d0%b0-%d1%81%d1%83%d0%bf%d0%b5%d1%80%d1%82%d0%b0%d0%b9%d1%84%d1%83%d0%bd%d0%b0-%d0%bc%d0%b0%d0%bd%d1%85%d1%83/", "text": "В Азия се готвят за по-голямо бедствие – мощна буря, чиято сила се равнява на ураган от пета степен, с пъти по-голяма сила от тази над Атлантика, предава БТВ. На Филипините са евакуирани хиляди хора и е мобилизирана армията заради приближаването на супертайфуна „Манхут”. Скоростта на вятъра вече достига 285 километра в час. Стихията, която се очаква да удари утре, заплашва повече от четири милиона души. За бурята се готвят и в Хонконг.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " В Азия се готвят за супертайфуна „Манхут“, силата му се равнява на ураган от пета степен"}
{"url": "https://trud.bg/%d0%ba%d0%b0%d1%82-%d0%b7%d0%b0%d1%81%d0%b8%d0%bb%d0%b2%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bf%d0%be-%d0%b2%d1%81%d0%b8%d1%87%d0%ba%d0%b8-%d0%bf%d1%8a%d1%82%d0%b8%d1%89%d0%b0/", "text": "От днес до неделя ще бъде засилено присъствието на Пътна полиция по всички пътища в страната. Мярката е във връзка с усложнената пътнотранспортна обстановка и зачестилите случаи на пътни инциденти с ранени и загинали и въведената временна организация на движение в определени пътни участъци, поради ремонти, съобщиха от МВР. Създадена е организация и от 14 часа ще бъде вход операция на полицията по контрол на пътното движение. Засилено присъствие по основните пътища на страната ще има до 24 часа на 16 септември 2018 г. В операцията са включени всички служители с правомощия за работа по контрол на пътното движение. Основното, за което те ще следят е за нарушения по автомагистралите, главните пътища, населени места и участъците с концентрация на ПТП. Специално внимание ще бъде обърнато на скоростните режими; управление от неправоспособни водачи на МПС, неправилно изпреварване, отнемане предимство на пешеходец (особено на пешеходна пътека), преминаване на червен светофар, неизползване на обезопасителни системи, колани и каски, неспазване на хоризонтална и вертикална маркировка, проверка за наличие на алкохол в дъха и наркотични вещества и техните аналози на водачите на МПС, както и за движение в лента за принудително спиране и движение в платното за насрещно движение на автомагистралите. Препоръчва се на водачите да са изключително внимателни, когато преминават през натоварени участъци, както и по трасетата, на които има ремонтни дейности. В момента от км 47 до км 49 в посока София на АМ „Тракия“ поради ремонтни дейности движението се осъществява в изпреварващата лента. Пак заради ремонти на няколко места по АМ „Хемус“ в частта й до София има въведени временни организации в няколко участъка – основно по виадукта „Коренишки дол“ и тунел „Витиня“. Там движението е интензивно, което изисква от водачите да са търпеливи и внимателни. Поради ремонтни дейности на път I-1 Монтана-Враца е въведена временна организация през алтернативни маршрути.", "date": "2018.09.14", "title": " КАТ засилва контрола по всички пътища в страната\t\t\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d1%85%d0%b8%d0%bb%d1%8f%d0%b4%d0%b8-%d0%b1%d0%b5%d0%b7-%d1%82%d0%be%d0%ba-%d0%b8-%d1%83%d0%bd%d0%b8%d1%89%d0%be%d0%b6%d0%b5%d0%bd%d0%b8-%d0%b6%d0%b8%d0%bb/", "text": "Стотици хиляди са без ток, много жилища са унищожени, а цели градове са в руини, след като ураганът „Флорънс“ връхлетя Източното крайбрежие на САЩ. Властите предупреждават за възможна поява на торнадо, предаде  . Въпреки, че отслабна до Категория 1, ураганът „Флорън“с се развихри по бреговете на Северна Каролина с поройни дъждове, прииждащи вълни и силни ветрове от над 110 км в час. Много сгради са разрушени и са нанесени щети най-малко на половин милион домове и бизнеси. Наложи се във вихъра на бурята над 60 души да бъдат спасени от разпадащ се мотел. Стотици други трябваше да бъдат избавени от прииждащите води, а други чакат урагана да премине с надеждата, че някой ще дойде и за тях. В едно от най-засегнатите места Ню Берн бяха измъкнати около 200 души, но други 150 все още са в опасност. Властите призоваха останалите жители да търсят начин да се изкачат на по-високи сгради и да чакат спасителни екипи. Прогнозите са, че валежите и наводненията по крайбрежието ще продължат дълги часове наред. Ураганът нахлу в 7:15 сутринта в Райтсвил Бийч, на няколко километра източно от Уилмингтън, недалеч от предварително прогнозираното трасе. Огромното количество вода, което се изсипва с дъждовете и прииждащите вълни се смятат за по-голяма заплаха от ветровете, които леко утихнаха. Според прогнозите катастрофални наводнения се очакват през целия уикенд. Подготвяйки за най-лошото, около 9 700 военнослужещи от националната гвардия заедно с цивилни доброволци са в готовност за спасителни действия, оборудвани с водни превозни средства, хеликоптери и лодки. Националният център за ураганите заяви, че „Флорънс“ ще завие на североизток към Ню Ингланд и ще отслабне до тропическа буря до средата на следващата седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Стотици хиляди без ток и унищожени жилища, след като „Флорънс“ удари САЩ \t\t\t"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d1%82%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%83%d1%81%d1%82%d0%b0%d0%bd/", "text": "НАТО трябва да установи по-добри отношения с Русия по въпросите за контрола на оръжията и политическия диал НАТО трябва да установи по-добри отношения с Русия по въпросите за контрола на оръжията и политическия диалог, заяви генералният-секретар на Алианса Йенс Столтенберг по време на събитие на „Heritage Foundation“ във Вашингтон в петък, предава Sputnik. „Всички сме губещи, ако се придвижим към нова Студента война и нова военна надпревара. Затова от първостепенно значение е да намерим баланса между това да сме твърди, предвидими и предоставящи сигурна отбрана, и това да се опитваме да развием по-добри отношения с Русия, включващи контрол на оръжията и политически диалог с Москва“, заяви той. В същото време генералният-секретар отбеляза, че Блокът работи с Русия отчасти чрез Атлантическия съвет, за да обсъди някои от предизвикателствата, свързани с Арктика.  „Все още вярвам, че е важно да се опитаме да държим напрежението възможно най-ниско във високия север (Арктика). И реалността е, че това от части се дължи на факта, че това е много уязвим район, а също и заради природосъобразни причини. Ние работим с Русия, за да обсъдим някои от предизвикателствата там“, заяви Столтенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Йенс Столтенберг: НАТО трябва да установи по-добри отношения с Русия"}
{"url": "https://trud.bg/%d0%ba%d0%be%d1%88%d0%b0%d1%80%d0%b8%d1%82%d0%b5-%d0%b3%d0%be%d1%80%d1%8f%d1%82-%d0%b2-%d0%b0%d1%84%d0%b5%d1%80%d0%b8%d1%82%d0%b5-%d1%81-%d1%86%d0%b8%d0%b3%d0%b0%d1%80%d0%b8/", "text": "Решават за обвинения най-късно утре Проверява се и връзка с втория син на Голямата Бирма, разследван за ДДС измами Засега не са открити следи, които да водят към чужбина Спецпрокурори и маскирани полицаи влязоха в култовото столично заведение “Кошарите”, прекръстено на Сръбски ресторант “Бест”, днес сутринта. Акцията е продължение на разкритите на 23 и 24 август т.г. четири нелегални цигарени фабрики в различни краища на страната -Дупница, Горна Оряховица, Тутракан и пазарджишкото село Калугерово. Дирите на мафиотската мрежа водели към София, заявиха разследващите. Засега те не откриват връзка с петата фабрика в Карнобат, за която бе арестуван шефът на групата фирми “СИС Индустрийс” Миню Стайков, но и не изключват тази версия. Обискирани бяха заведения, домове и офиси на фирми на бизнесмена Евлоги Станоев, по прякор Голямата Бирма, на бившата му жена Лидия Станоева, наричана още Лидка Скалата и на сина им Георги Станоев – Малката Бирма. Проверява се и Димитър Станоев – 37-годишния син от първия брак на Голямата Бирма, който през 2017 г. бе разследван за ДДС измами за 3 млн. лв. при внос на свинско и телешко месо от Полша, Чехия и Германия. Първоначално били набелязани 12 адреса, но по-късно изляла информация за още, които са в Сливница и Перник. Претърсвания имало и в плевенското село Ясен, където са открити нови складове с нелегален тютюн. “До момента няма задържани лица. Установените на място хора присъстват на действията по разследването и не са арестувани”, каза днес рано следобед заместник-главния прокурор Иван Гешев. И добави че чак вечерта, или най-късно на следващия ден, когато се анализират доказателствата, наблюдаващите прокурори ще решат кои лица да бъдат привлечени към наказателна отговорност. “От вторник започнахме събиране на доказателства за по-високите нива и ешалони на организираната престъпна група, която стои зад тези фабрики”, каза още Гешев. По думите му заведенията, които се проверяват, са част от легалния бизнес. Обиски там текат, защото може да бъдат намерени документи, предмети или вещи, свързани с разследването на цигарените фабрики. Засега следите не водят към чужбина. На името на Евгени Станоев се водят 4 фирми, в три от които участват бившата му съпруга Лидка Скалата и синът им Георги. От своя страна Лидия Станоева има свои фирми, чрез които държи столичния ресторант “Везувий”. Иначе бизнесдамата е известна търговка на маркови дрехи. Говори се, че Голямата Бирма е купил преди 2 години ресторант “Кошарите” от дългогодишния собственик Коко Динев за 2 млн. лв., но запознати не изключват и версията, че Станоев само държи като наемател кръчмата, в която не искал да има чалги, а налагал изискан сръбски стил. Заместник главният прокурор Иван Гешев: Не е изключено да открием данни за връзка с фабриката в Карнобат “Към момента няма доказателства разбитите 4 нелегални фабрики за цигари (две в Дупница и по една в Тутракан и Горна Оряховица), с които е свързана акцията, да имат общо с фабриката в Карнобат, но не е изключено такива да бъдат открити”. Това каза днес заместник-главният прокурор Иван Гешев. Както писа “Труд”, все още продължава разследаването откъде т.нар. “Карнобат табак” се е снабдявал с тютюн и в коя печатница са били изработвани кутиите. Възможно обаче производителите и от петте фабрики да са имали общи начини за пласмент, или канали за износ през границата. Засега е ясно само, че сред произвежданите нелегални брандове във всичките цехове е преобладавала марката “Капитал”, но иначе са се правели и “Голд маунт”, “Премиер” и др. Разделеното семейство Кои са Голямата Бирма и Лидка Скалата? Евлоги Станоев-Голямата Бирма е перничанин, бивш футболист и бивш президент на местния “Миньор” до 2004 г. Роден е през 1964 г. Като юноша и младеж играе в малки отбори, а върха на кариерата си достига в средата на 90-те години като последен в защитата и капитан на “Кремиковци”, когато отборът играе в “Б” група.  Към края на 80-те години Евлоги се развежда и се жени за Лидия Недялкова. Създават фирмата “Скалата 04” откъдето тръгва и прякора на симпатичната блондинка. Докато мъжът й още е по терените, тя държи нещо като склад за маркови дрехи “При Лидка” на бул. “Мадрид”, където тузари по предварителна уговорка ходеха да си купуват “Версаче”, “Гучи”, или поне техни сполучливи имитации. Лидка Скалата продължава тази търговия с години, разширява я и дори попада в полезренията на службите, които конфискуват нейни стоки менте. Като футболен бос Евлоги продава успешно “Миньор” на бизнесмена Христо Ковачки и с парите отваря верига от чендж бюра. Смята се, че оттам са и легалните му печалби. Любов с три чалга изпълнителки Малката Бирма – любимец на фолк певиците Синът Георги Станоев, по прякор Малка Бирма, стана известен в светските среди покрай връзките си с две от най-популярните представителки на фолк гилдията. 28-годишният Жоро може да се похвали, че в леглото му са спали звездата на “Пайнер” Преслава и бившата на футболистите Валери Божинов и Ники Михайлов Алисия. Връзката на Малката Бирма с Преслава продължила повече от 4 години, като в този период двамата няколко пъти се разделят и събират. Изпълнителката на “Дяволско желание” определя отношенията им като “игра на котка и мишка”, тъй като много се обичали, но характерите им не си пасвали. Говори се, че понякога скандалите между двамата прераствали във физическа саморазправа. Дори след раздялата с Преслава Малката Бирма продължил да я ревнува и да заплашва мъжете, които флиртуват с нея. Следващата му по-сериозна връзка започва през 2016 г., когато се среща със 7 години по-голямата от него Алисия. Техният романс е доста по-спокоен и “скрит”. Според близки до певицата тя се е разделила с Малката Бирма в началото на годината. Третата представителка на “лекия жанр”, с която е спряган Малката Бирма, е блондинката ДесиСлава. За тях се говори, че имали кратка афера в края на 2015-а, но певицата отрича да е била интимна с него. Експерти изчислили месечния оборот Мрежата от тайни цигарени фабрики бълвала продукция за 10 млн. лева Цеховете работели около 2 години Мрежата от четири тайни цигарени фабрики бе разкрита на 23 август т.г. при акция на пловдивската полиция. Две от базите бяха в Дупница, една в Тутракан и една в Горна Оряховица. Задържани бяха 19 души, но предимно работници, шофьори, пазачи и подставени лица, свързани с наемането на производствените помещения в различните градове. Разследващите разкриха, че навсякъде поточните линии са работели с тютюн, нарязан машинно на преса в Калугерово. Опаковките пък са били печатани и доставяни от една и съща печатница във Варна. От всички цехове полицията иззе над 42 тона тютюн за близо 7 млн. лв. Малко по-късно експерти изчислиха, че производственият капацитет е позволявал да се правят над 10 млн. лева месечен оборот След разбиването на мрежата стана ясно, че тя е работела през последните 2 години. Линиите били инсталирани в изоставени цехове или военни поделения, а към тях имало оборудвани кухни, спални и санитарни помещения. Монтирани били дори уреди за фитнес. В тях били докарвани работници с опит – съкратени или напуснали истински тютюневи комбинати. Транспортирането ставало нощем в коли със затъмнени стъкла, за да не знаят къде отиват. Цикълът бил по 2 седмици, като за това време на всички са били събирани телефоните и хората нямали право да се свързват с близките си и да излизат от фабриката. За половин месец получавали на ръка по 1500 лева, а за по-големите специалисти имало и бонуси. През другото време цехът оставал затворен. За тази фабрики не беше ясно дали са имали собствени генератори за ток, докато за фабриката в Карнобат, че е била захранвана от два работещи генератора и един резервен. Целта е била да не се разбира, че се изразходва ток в халета, които отвън изглеждат изоставени. До разкритията се стигнало, след като в полезрението на пловдивската полиция попаднали двама мъже, които живеели нашироко, а официално не получавали никакви доходи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " „Кошарите“ горят в аферите с цигари\t\t\t"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%89%d0%b5-%d0%b1%d1%8a%d0%b4%d0%b5-%d0%be%d1%82%d0%ba%d1%80%d0%b8%d1%82%d0%b0-%d0%bd%d0%be%d0%b2%d0%be%d0%bf%d0%be%d1%81%d1%82%d1%80%d0%be/", "text": "Официално ще бъде открита новопостроената сграда към Благоевградска професионална гимназия „Ичко Бойчев“, по проект „Инвестиции в подобряване качеството на образователната среда в Благоевградска професионална гимназия“. Церемонията ще се състои на 17.09.2018 г. от 10:30 часа в двора на Благоевградска професионална гимназия „ Ичко Бойчев“, когато е и първият учебен ден. Проектът се финансира от Оперативна програма „Региони в растеж” 2014 – 2020, приоритетна ос 3 „Регионална образователна инфраструктура” и е в рамките на процедура BG16RFOP001-3.002 “Подкрепа за професионалните училища в Република България”. Общата стойност на проекта е в размер на 1 399 509.62 лв., които се предоставят като безвъзмездна финансова помощ от ЕС и националния бюджет на Република България. Административният договор е подписан на 12 декември 2016 г. между Община Благоевград и УО на ОПРР за предоставяне на безвъзмездна финансова помощ № BG16RFOP001-3.002-0030-C01 и Анекс № BG16RFOP001-3.002-0030-C02.", "date": "2018.09.14", "title": " Официално ще бъде открита новопостроената сграда към Благоевградска професионална гимназия"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d0%ba%d0%b0%d1%82%d0%b0-%d0%bd%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bd%d0%b5-%d0%b8%d0%b7%d0%b4%d1%8a/", "text": "И трите ни гимнастички Невяна Владинова, Катрин Тасева и Боряна Калейн не успяха да спечелят медал от отделните уреди на 36-ото световно по художествена гимнастика в София, но пък истински зарадваха българските фенове със сребърния медал в отборната надпревара. Момичетата играха сърцато и ентусиазирано на финалите на лента и бухалки. Но и те като повечето състезателки допуснаха грешки и „не издържаха психически“, както заяви по-късно старши треньорката на нашите Бранимира Маркова. Тя обаче посочи, че добрата конкуренция в отбора ражда силни резултати и българките ще се борят докрай.  Злато на бухалки спечели рускинята Дина Аверина със 19,000 точки, среброто отиде при Катерина Галкина от Беларус (18,900), а бронзът – при близначката на шампионката – Арина Аверина (18,850). Нашите Невяна (17,650) и Катрин (17,200) допуснаха неточности и останаха съответно шеста и осма.  Впечатляващото съчетание на рускинята Александра Солдатова й донесе златото на лента (18,600 т.), а с изпълнението си тя успя да разчувства освен залата, но и треньорката си Ирина Винер. Среброто взе италианката Милена Балдасари (18,550), а с бронза се окичи Линой Ашрам от Израел (18,500). Нашето момиче Боряна Калейн е шеста със 17,100 точки. Дебютанката в нашия отбор Боряна Калейн впечатли с грация и изящество и обра суперлавите на специалистите. „Всички питат за нея“, разкри Илиана Раева, председател на федерацията.  На последния финал – на бухалки Калейн остана шеста, но класирането й помогна за отборния сребърен медал. „Бяхме зависими една от друга – каза тя. – Беше отговорност, но не и напрежение. Още от началото бях щастлива, че ще играя на световно. Направихме всичко възможно. А сълзите в очите ми са само от радост.. Никой не е очаквал, че след толкова години ще имаме медал.“ Капитанката на националките Невяна Владинова обяви, че оценяването е било обективно на световното по художествена гимнастика в „Арена Армеец“. И макар че нашите момичета не успяха да стигнат до медалите на последните два уреда – бухалки и топка, тимът взе сребро в отборното.  „Аз допуснах неточности, затова нямаше как да взема по-висока оценка – допълни тя. – А формулата на успеха е да мислим, че все едно не сме играли досега, и така да излезем на килима. Горда съм, че съм част от този тим.“", "date": "2018.09.14", "title": " Треньорката на гимнастичките: Не издържаха психически"}
{"url": "https://trud.bg/%d1%81%d1%8a%d0%b4%d1%8f%d1%82-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%bf%d1%80%d0%b5%d0%b1%d0%b8%d0%bb-%d0%b8-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb-%d1%81/", "text": "Районна прокуратура – Елена внесе в съда обвинителен акт срещу мъж, насилил възрастна жена.  Обвинението срещу Георги Камчиков е за това, че на 24 април тази година в Златарица, блудствал с възрастна жена, като я съблякъл и я пребил. Около 21,00 часа пострадалата 75-годишна стопанка била сама в дома си. Баба Мария чула, че някой вика отвън от улицата. Помислила, че е неин роднина и излязла на двора. По гласа разпознала обвиняемия, който пребивавал от известно време в Златарица и работел като дървосекач. Той поискал да се обади от телефона й. Понеже го познавала, старицата го пуснала в дома си. Вместо да ползва телефона, обвиняемият казал на възрастната жена, че тази вечер ще ядат и пият, без да има някакъв повод. Поискал ѝ пет лева за цигари. След като взел парите, обвиняемият не си тръгнал, а се нахвърлил срещу жената и започнал да й нанася удари. Съборил я на пода и насила осъществил блудствени действия спрямо нея, като продължил да ѝ нанася удари. След престъплението Камчиков избяга и бе обявен за издирване. Извършителят на престъплението бе арестуван на Хаинбоаз от патрулиращи полицаи два месеца по-късно.  По искане на прокуратурата на Георги Камчиков е взета мярка за неотклонение „задържане под стража“ и е в затвора в Ловеч. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.14", "title": " Съдят рецидивист, пребил и блудствал с баба от Златарица"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d1%8a%d1%82-%d0%bd%d0%b0-%d0%b4%d0%b2%d0%be%d0%b9%d0%ba%d0%b8-%d0%be%d1%82-%d1%8e-%d0%b5%d1%81-%d0%be%d1%83%d0%bf%d1%8a%d0%bd-%d0%b0%d0%b4%d1%80%d0%b8%d0%b0/", "text": "Новата   надежда   на   родния   тенис   Адриан   Андреев   не   смята ,  че   евентуални   сравнения   със   сегашната   си   звезда   Григор   Димитров   могат   да   попречат   на   кариерата   му . 17- годишният   софиянец   стана   първият   българин   след   Григор   Димитров   с   титла   на   Ю   Ес   Оупън   при   юношите ,  след   като   стана   шампион   на   двойки   заедно   с   британеца   Антон   Матушевич . „ Няма   нужда   да   се   справям   с   очакванията ,  че   съм   следващия   Димитров ,  защото   няма   такива ,  аз   си   имам   собствен   път “,  отговори   Андреев   на   въпрос   на   фенове   в   социалните   мрежи .  Младият   българин   разкри   още ,  че   любимият   му   турнир   от   Големия   шлем   е  „ Уимбълдън “.", "date": "2018.09.14", "title": " Шампионът на двойки от Ю Ес Оупън Адриан Андреев: Не съм следващият Григор Димитров"}
