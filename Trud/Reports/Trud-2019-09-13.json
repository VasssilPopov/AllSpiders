{"url": "https://trud.bg/%d1%89%d0%b5%d1%80%d0%ba%d0%b0%d1%82%d0%b0-%d0%bd%d0%b0-%d0%b3%d1%83%d1%80%d0%ba%d0%be%d0%b2%d0%b0-%d1%81%d1%8a%d1%89%d0%be-%d1%81%d1%82%d0%b0%d0%bd%d0%b0-%d0%bc%d0%b8%d1%81%d0%ba%d0%b0/", "text": "10-годишната Джорджия Михалевич спечели титлата „Литъл Мис Нейшън“ (Little Miss Nation) на конкурс в Бразилия, а гордата й майка Наталия Гуркова веднага се похвали с успеха в социалните мрежи. Надпреварата за най-красива тийнейджърка се провежда в град Куритиба. Самото събитие е представено като фестивал на детската красота и талант, в който могат да участват желаещи всички на възраст от 7 до 13 години. Джорджия е показала българска носия, но за финала е с официална рокля. Участниците сами поемат разходите по пътуването и престоя на конкурса, така че Гуркова се е е бръкнала дълбоко в джоба, още повече, че в компанията им е и притежателката на правата за „Мис България“ – Ирина Папазова. Джорджия вече има опит в подобни надпревари, защото през 2015 година стана „Малка Мис България“.", "date": "2019.09.13", "title": " Щерката на Гуркова също стана миска"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d1%81%d0%b0/", "text": "Четири станаха вече жертвите в наводненията в резултат на рекордните валежи в Югоизточна Испания, предаде Асошиейтед прес, цитирана от БТА. Спешните служби оказаха помощ на хиляди хора, бедстващи заради бурята, връхлетяла намиращите се по средиземноморското крайбрежие области на Валенсия, Мурсия и Източна Андалусия. Някои по-големи и по-малки градове в района отбелязаха рекордни стойности на валежите през последните два дни. Летищата в областите Алмерия и Мурсия бяха затворени, влаковете и пътищата – блокирани, учебните занятия – отменени, а властите призоваха гражданите да не използват колите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Жертвите на наводненията в Испания са вече четири"}
{"url": "https://trud.bg/%d1%82%d0%be%d0%bd%d1%87%d0%be-%d1%82%d0%be%d0%ba%d0%bc%d0%b0%d0%ba%d1%87%d0%b8%d0%b5%d0%b2-%d1%89%d0%b5-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%80%d0%b0-%d0%b7%d0%b0/", "text": "Актьорът Тончо Токмакчиев ще се регистрира като кандидат за кмет на София на предстоящите местни избори от „Партия на зелените“. Той ще бъде и водач на листата за общински съветници, съобщи  Партията ще се яви самостоятелно на вота, а утре актьорът и председателят на формацията Владимир Николов ще подадат документи за регистрация в Столичната общинска избирателна комисия, съобщиха от партията.", "date": "2019.09.13", "title": " Тончо Токмакчиев ще се кандидатира за кмет на София"}
{"url": "https://trud.bg/%d1%82%d0%be%d0%bf-%d0%bc%d0%b0%d1%87%d0%be%d0%b2%d0%b5%d1%82%d0%b5-%d0%be%d1%82-%d0%b8%d1%81%d0%bf%d0%b0%d0%bd%d0%b8%d1%8f-%d0%b8%d1%82%d0%b0%d0%bb%d0%b8%d1%8f-%d0%b8-%d1%85%d0%be%d0%bb%d0%b0%d0%bd/", "text": "Уикенд програмата на спортните канали на А1 ще предложи истински маратон за феновете на футбола. Началото ще бъде поставено в събота, 14 септември, по MAX Sport 4 с мачовете на трите големи фаворита за титлата през последните сезони в Ла Лига – мадридските Реал и Атлетико и Барселона. От 14:00 часа, след един успех и два равни мача от началото на сезона, Реал Мадрид ще преследва задължителна победа срещу гостуващия на „Сантяго Бернабеу” тим на Леванте, който в момента се намира на позиция пред Кралския клуб. От 19:30 часа единственият отбор със 100% актив след първите три кръга – Атлетико Мадрид, ще има тежко гостуване в Сан Себастиан на местния Реал Сосиедад. В 22:00 часа Барселона излиза за дербито на кръга срещу Валенсия на „Камп Ноу”. И двата тима в момента са в средата на класирането с по 4 точки. В неделя програмата на Ла Лига по MAX Sport 4 включва цели 5 двубоя, като най-интересният от тях е от 15:00 часа и противопоставя Алавес и Севиля. Ключовият сблъсък от III кръг на Серия А е в събота от 16:00 часа и противопоставя тимовете на Фиорентина и Ювентус. Въпреки че в последните години грандът от Торино доминира тотално над „Ла Виола”, домакините винаги са готови да поднесат сензация на своя „Артемио Франки”. Мачът ще се излъчи пряко по MAX Sport 3. В съботния ден, отново по MAX Sport 3, и другите два основни фаворита за титлата в Серия А ще изиграят своите мачове. От 19:00 часа Наполи е домакин на Сампдория, а от 21:45 часа Интер ще търси задължителна победа над гостуващия Удинезе. Феновете на холандския футбол също ще могат да проследят изявите на своите любими отбори. След колебливото представяне в първия кръг фаворитите Aякс и ПСВ Айндховен са в серия от 3 поредни победи. В събота от 19:30 часа Аякс приема Хееренвеен, а малко по-късно, от 21:45 часа, ПСВ е домакин на временния водач Витес. Двата двубоя ще се излъчат пряко по MAX Sport 1. Третият местен гранд – Фейенорд, не се представя толкова постоянно, но ще има възможност да промени това на своя стадион срещу АДО ден Хааг. Двубоят е в неделя по MAX Sport 2 с начален час 15:30.", "date": "2019.09.13", "title": " Топ мачовете от Испания, Италия и Холандия пряко по MAX Sport през уикенда"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%ba%d1%83%d1%80%d0%b8%d0%b5%d1%80-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86/", "text": "Куриер на телефонни измамници получи условна присъда от 1 година лишаване от свобода с 3 години изпитателен срок за съучастие в престъпление, при което от възрастна жена от Попово били прибрани 8 000 лв. Измамата е станала през март тази година. По това време безработният мъж се хванал на работа по телефонна обява от фирма, която уж изработвала дограми. Наели го за шофьор. Пращали го на различни адреси да взима чанти с пари и той се усетил, че всъщност участва в измами, но си прибирал сумите, за които се бил разбрал с шефовете. Не е имал пряк контакт с тях, а инструкциите получавал по телефона. Преди да се включи в измамната схема мъжът бил съден, но му била налагана пробация. За измамата в Попово е получил условна присъда, която не е окончателна и подлежи на обжалване. За другите измами, станали на територията на съседни общини в периода януари-март, ще търпи други наказания.", "date": "2019.09.13", "title": " Условна присъда за куриер на измамници"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-18/", "text": "Бурята, преминаваща през Иберийския полуостров, взе три жертви в Алмерия, Югоизточна Испания. Местното правителство на автономна област Валенсия обяви червен код заради проливните дъждове и ураганните ветрове, който ще бъде активен до края на седмицата. Това съобщиха от пресцентъра на външното ни министерство. Към момента няма данни за пострадали български граждани. Генералното ни консулство във Валенсия следи ситуацията и е в готовност на окаже съдействие на изпаднали в беда наши съграждани. В някои части на област Валенсия, както и в региона на Мурсия, количеството дъжд за последните 12 часа е стигнало до 200 л./кв.м., като опасенията са, че тези дни стойностите могат да се повишат. В 157 общини в областта са затворени детските градини, училищата и университетите. Мярката засяга над 536 000 ученици в автономната област. Затворени са също спортните центрове, принадлежащи към общинските спортни федерации, и дневни центрове за пенсионери. Евакуирано е населението на квартали и населени места, където опасността от наводнения е най-голяма. При необходимост от съдействие, българските граждани могат да се свържат с Генералното консулство на Република България във Валенсия на телефон +34 630 168 018.", "date": "2019.09.13", "title": " МВнР: Няма данни за пострадали българи заради пороите в Испания"}
{"url": "https://trud.bg/%d1%81%d0%b0%d1%80%d0%b8-%d0%bd%d0%b0-%d1%81%d0%ba%d0%b0%d0%bc%d0%b5%d0%b9%d0%ba%d0%b0%d1%82%d0%b0-%d0%b7%d0%b0-%d0%b4%d0%b5%d1%80%d0%b1%d0%b8%d1%82%d0%be-%d0%b2%d1%8a%d0%b2-%d1%84%d0%bb%d0%be%d1%80/", "text": "Маурицио Сари е готов за дебют начело на „Ювентус“. 60-годишният специалист пропусна първите два мача на „Старата госпожа“, тъй като през това време лекуваше пневномия. В негово отсъствие настоящият шампион на Серия А взе две победи – 1:0 над „Парма“ и 4:3 срещу „Наполи“. Сега бившият мениджър на „Челси“ има тежката задача да изведе „бианконерите“ в историческо съперничеството – това срещу „Фиорентина“. Двубоят е във Флоренция, а домакините имат редица основания да копнеят за успех над своя съперник. „Виолетовите“ ненавиждат „Ювентус“, а враждата датира от 90 години. Връхната точка обаче идва през 1982 година. Тогава в последния кръг на сезона двата тима са се вкопчили в битката за титлата. Тимът от Флоренция има гостуване на закъсалия „Каляри“, а победа ще им осигури трето Скудето. По същото време „Юве“ играе с „Катандзаро“. Двата мача са белязани от скандално съдийство, а в крайна сметка „Старата госпожа“ грабна златните медали. След този мач всеки фен на „Виола“ ненавижда гранда от Торино. По-късно съперничеството се пренася и на трансферния пазар, където „черно-белите“ отмъкват от Флоренция големия любимец Роберто Баджо.  Шумната сделка идва само месец, след като двата отбора играят и исторически първи италиански финал в Европа. Трофеят от турнира за Купата на УЕФА поема към Торино след 3:1 и 0:0 в полза на „Старата госпожа“.  През 2012 година и Димитър Бербатов нажежи отношенията между двата клуба. Тогава нападателят бе считан за сигурен нов играч на „Виола“, а фенове дори го чакаха на летището. Нападателят обаче така и не се появи, а медиите гръмнаха с новината, че полетът му е пренасочен за Торино. „Юве“ се готвеше да нанесе пореден тежък удар преди българинът да финтира и двата тима, за да се озове във… „Фулъм“.  През март 2018 година отношенията между двата тима бяха затоплени, но от жестока трагедия. Капитанът на „Фиорентина“, бранителят Давиде Астори, почина в съня си преди мач от първенството. На погребението на играча се стече целият град, дойде а също и… отборът на „Ювентус“, предвождан от своята легенда Джанлуиджи Буфон.  „Предложиха ни да влезем в църквата през задния вход, за да избегнем феновете, но искахме да минем през главния, за да видят и усетят подкрепата ни“, обясни вратарят през сълзи в един от най-тъжните дни в историята на „виолетовите“.  Но и силата на този жест няма да премахне напрежението между двата тима тази вечер на „Артемио Франки“. Домакините са без успех в 16 поредни двубоя, но лошата серия може да бъде забравена, ако бъде вгорчен дебютът на Маурицио Сари. Защото отмъщението се сервира студено. Поне на Апенините…", "date": "2019.09.13", "title": " Сари на скамейката за дербито във Флоренция"}
{"url": "https://trud.bg/%d0%b4%d0%b0%d0%b2%d1%83%d1%82%d0%be%d0%b3%d0%bb%d1%83-%d0%bd%d0%b0%d0%bf%d1%83%d1%81%d0%bd%d0%b0-%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b5%d1%80%d0%b4%d0%be%d0%b3%d0%b0/", "text": "Ахмет Давутоглу, който от 2014 до 2016 г. беше премиер на Турция, обяви днес, че излиза от състава на Партията на справедливостта и развитието /ПСР/, водена от президента Реджеп Тайип Ердоган, пише в. „Джумхуриет“, цитиран от ТАСС. Според изданието още трима политици са напуснали партията заедно с Давутоглу.  Асошиейтед прес припомня, че преди няколко дни ПСР започна процедура по изключване на Давутоглу и още трима бивши депутати заради нарушаване на партийната дисциплина, информира БТА. Бившият премиер каза, че не е съгласен със сегашния политически курс на ПСР и смята да формира своя партия.  „От днес върху нас лежи историческата отговорност да създадем ново политическо движение. Каня всички да работят с нас, независимо от техните политически възгледи“, каза Давутоглу. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Давутоглу напусна партията на Ердоган\t"}
{"url": "https://trud.bg/%d1%82%d1%83%d1%80%d0%ba%d0%b8%d0%bd%d1%8f-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d1%80%d0%b5%d0%ba%d0%b0%d1%80%d0%b0-%d0%bf%d1%80%d0%b5%d0%b7-%d0%b3%d1%80%d0%b0%d0%bd%d0%b8%d1%86%d0%b0/", "text": "62 000 евро откриха митнически служители на ГКПП „Калотина“ при проверка на лек автомобил, пътуващ от Германия за Турция. Около 11:50 ч. на 06 септември колата била отклонена за проверка. При личен преглед на двама пътници, в дамската чанта на жената били открити 2000 евро, а други 60 000 евро били намерени укрити в бельото й. По случая е образувано производство от надзора на районната прокуратура в Сливница, която е постигнала споразумение със защитата на гражданката на Турция – К.Г., обвинена за извършено от нея престъпление по чл. 251, ал 1 от НК – недеклариране на парични средства, пренасяни през границата на страната. Наложеното на подсъдимата наказание е „глоба“ в размер на 12 400 евро, представляващи една пета от стойността на предмета на престъплението. Определението на съда има последиците на влязла в сила присъда.", "date": "2019.09.13", "title": " Туркиня опита да прекара през границата 60 000 евро в бельото си"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d0%bf%d1%83%d1%82%d0%b8%d0%bd-%d0%bd%d0%b5-%d0%b5-%d0%be%d0%b1%d1%81%d1%8a%d0%b6%d0%b4%d0%b0%d0%bb-%d1%81-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%bf/", "text": "Държавният глава на Руската федерация Владимир Путин не е обсъждал с израелския премиер Бенямин Нетаняху плановете на страната му да установи суверенитет над части от Западния бряг около долината на река Йордан и северния край на Мъртво море. Това увери говорителят на Кремъл Дмитрий Песков, предава TACC. „Не, тази тема не е засегната“, заяви Песков в отговор на въпрос от журналисти. Агенцията припомня, че Путин и Нетаняху проведоха преговори в Сочи в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Песков: Путин не е обсъждал с Нетаняху плановете на Израел за суверенитета на Западния бряг"}
{"url": "https://trud.bg/%d0%b4%d0%b7%d0%b5%d0%bd-%d0%b8%d0%bb%d0%b8-%d0%ba%d0%b0%d0%ba-%d0%b4%d0%b0-%d1%88%d0%bf%d0%b8%d0%be%d0%bd%d0%b8%d1%80%d0%b0%d1%88-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Никога не вярвай на човек, който казва „Вярвай ми!“ и не влизай в ресторант, който се казва „Кухнята на мама“. Да сложиш на руска шпионска организация името „Русофили“ е меко казано… „Кухнята на мама“. Да си купиш законна пушка и едновременно с това да мразиш съседа си не е престъпление. Да харесваш една държава и да искаш тя да има влияние в родината ти – също: „Америка за България“, „Франкофония“, „Чешки културен център“, ДОСТ. Зачетох се в определенията за шпионаж в различни речници и енциклопедии. Навсякъде жужи думата „тайно“. „Шпионажът е акт за получаване на секретна или поверителна информация или разпространение на същата без разрешението на притежателя на информацията. Шпионите помагат на агенциите да разкрият секретна информация.“ „Шпионажът е метод за събиране на разузнавателна информация, който включва събиране на информация от неразкрити източници.“ Във френския LAROUSSE намирам основание на българската прокуратура да атакува Малинов. Там се казва така: „Шпионажът е престъпление, подкопаващо основните интереси на нацията, осъществявани от някого в полза на чужда нация.“ „Анализ за отношението на Запада към България и българите и оферта към Русия да засили политическото и икономическото си влияние у нас чрез придобиването на активи, свързани с КТБ“ – това се съдържа в докладната записка на прокуратурата. Бих се съгласил, ако това е постоянна политика на контрашпионажа и прокуратурата. Сун Дзъ, един от първите, които говори за нуждата от шпиони за интересите на една държава, казва: „Този, който познава врага и познава себе си, няма да бъде застрашен в сто ангажименти.“ Дори Дзъ като говори за шпионажа, гарнира думата с епитета „тайно“. Нашият голям проблем е, че нито знаем какви са интересите на нацията, нито каква е услугата към другите държави, които неизменно правим през последните десетилетия, нито как да разпознаем злосторника. Ако придобиването на активи е престъпление, а чуждите страни, които инвестират в тях, са злосторници, то вече ми става ясно защо правителството спира чуждите инвестиции у нас. Просто чужденци не трябва да пипат нищо българско. Приемем ли факта, че контролът върху комуникациите е от ключово значение за придобиване на каквато и да е информация и налагане на контрол върху поведението на ключови политици, то кажете ми българската власт върху коя голяма медия и комуникационен оператор има контрол? В „Изкуството на войната“ Сун Дзъ обяснява много обстойно каква е ролята на агентите. Той идентифицира и различни шпионски роли. Шпионите крадат информация за най-големите тайни. Той участва в дезинформация, като подава смесица от истински и неверни данни, за да насочи усилията на противника в грешна посока. В книгата никъде, ама абсолютно никъде не се дава се дава съвет на китайските шпиони, че е приемливо да се създаде в Токио движение „Китайофили“ с цел шпионаж. Ако прокурорите у нас пишеха шпионски романи, щяха да умрат от глад. Когато руските контраразузнавателни служби арестуват Сергей Скрипал, извършват следните действия. Получават информация, че има къртица в ГРУ. Започват да следят британските агенти (щом Мони Паси знае точно колко руски шпиони има в руското посолство у нас, значи и руското ФСБ знае кои са британските офицери в Москва). Забелязват, че се въртят около едно и също място, по определен времеви алгоритъм. Залагат капан. Става ясно, че в един камък има предавател и те извличат информация от него. Установяват, че този камък си е чиста Джеймс-Бонд-играчка и искат да видят кой руснак ще се появи на мястото. Така хващат Скрипал. Арестуват го, не го пускат под никаква гаранция, а след като разкрива цялата схема, го амнистират и разменят. „Новичок“ се появява в следговора. България изглежда като разграден двор. Всеки може да нарежда, командва и това реално се случва (виж карето за Ахмет Чатаев, б.а.). След разпада на комунизма беше написан, приет и задействан Закон за принадлежност към органите „Закон за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия“. На едно ниво бяха сложени доносници, ченгета, които са съсипвали живота на хора, контраразузнавачи (като тези дето заловиха Малинов) и разузнавачи. А под чужд натиск и чужденци, които са работили за България. Може би поради това нито някой може да се довери на българските служби и на българските предатели. Много, много съм любопитен ако се напише закон за разкриване на документи за принадлежност на български граждани към чужди разузнавателни служби – СССР, ФРГ, САЩ, Китай, Турция… избройте ги… колко, колко много помия ще се разкрие.   Кой принуди България да пусне Ахмет Чатаев? На 1 юли 2011 година на ГКПП „Капитан Андреево“ гранична полиция задържа издирвания от Интерпол с червена бюлетина Ахмет Чатаев. Той е обвинен от Москва, че финансира ислямисти в Чечня. Българският съд на първа инстанция потвърждава екстрадицията му. Започват протести на чужди посолства и НПО-та. На втора инстанция обвинението оттегля изненадващо искането си и той е пуснат на свобода. Благодарение на тази свобода, той успешно организира атентатите на летище „Ататюрк“, в дискотеката „Рейна“ в Истанбул. Убит е по-късно при опит за нов атентат в Тбилиси. Грузинските власти разкриха, че е работил за западна служба.", "date": "2019.09.13", "title": " Дзен, или как да шпионираш в България\t"}
{"url": "https://trud.bg/%d1%86%d1%81%d0%ba%d0%b0-%d1%89%d0%b5-%d0%b8%d0%bc%d0%b0-%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b0%d1%80%d0%bc%d0%b8%d1%8f/", "text": "ЦСКА спечели битката и най-накрая ще може да направи нов стадион „Българска армия“. Здравко Здравков, главен архитект на София, издаде виза за основен ремонт и реконструкция. ЦСКА гарантира, че няма да излиза от пределите на настоящата футболна арена, която е в окаяно състояние. Спортният министър Красен Кралев отговори на въпрос на депутата Иван Ченчев, бивш служител на „червения“ клуб. ЦСКА сега трябва да изготви подробен инвестиционен проект и план в какъв обем може да бъде извършен ремонтът. Министър Кралев припомни, че сам две седмици след писмото за инвестиционни намерения от страна на футболния клуб ведомството е задействало процедурата по визата. В официалния си сайт ЦСКА написа: „Налице са всички предпоставки, позволяващи ни да изградим нов дом.“ „Червените“ имат намерение в най-скоро време да стартират ремонтите на „Българска армия“. За първи път ръководството със собственици Гриша Ганчев, Юлиян Инджов и Христо Стоичков стигнаха до крайната права на заветната цел. Преди нито един измежду Васил Божков, Александър Томов и фирма „Титан“ не успяха да реализират плановете за нов стадион. И докато ЦСКА се радва на събитията на тихия фронт, идва нов дуел на футболния. А там „Ботев“ се превърна в кошмар, когато мачовете са в Пловдив в последните десет години. Едва два пъти в декадата „червените“ се поздравяват с успех на терена на „канарчетата“. А в цялата статистика на съперничеството балансът под Тепетата е почти изравнен – 27 успеха за ЦСКА и 26 за „Ботев“. В последната декада „червените“ биха съперника си на негов терен с 1:0 през 2010-а и с 6:2 през 2017 година в шампионата. В останалите двубои за първенство „Ботев“ има пет успеха, а пет са завършвали наравно (4 пъти – 0:0). Миналия сезон „канарчетата“ се превърнаха в най-големия ужас за гранда. За по-малко от месец два пъти победиха ЦСКА – 3:2 за купата и 2:0 за първенството, с което реално лишиха „червените“ от шанс за трофей. След втория двубой Любослав Пенев подаде оставка като наставник на родния си клуб. Единственото поражение в Пловдив, което донесе радост на „червените“ фенове, е 0:2 през 2015 година, след което „Левски“ остана във втората осмица. В сегашната кампания ЦСКА още няма победа в провинцията. „Червените“ направиха равенства с „Лудогорец“ (0:0) и с „Дунав“ (1:1). От своя страна „Ботев“ има само два успеха на своя стадион в Коматево – над „Витоша“ (2:1) и над „Дунав“ (3:1).", "date": "2019.09.13", "title": " ЦСКА ще има нов „Българска армия“"}
{"url": "https://trud.bg/2000-%d0%bb%d0%b8%d1%82%d1%80%d0%b0-%d1%81%d0%bf%d0%b8%d1%80%d1%82-%d1%81%d0%b0-%d0%b8%d0%b7%d0%b7%d0%b5%d1%82%d0%b8-%d0%bf%d1%80%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b2-%d1%80/", "text": "Полицаи от РУ-Дряново и митнически  служители от ГД „Митническо разузнаване и разследване“ предприели проверка на подозрително превозно средство – товарен микробус, паркиран пред частен дом. В хода на съвместните действия в буса са установени две пластмасови цистерни с вместимост по 1000 литра всяка, пълни с безцветна течност. При полевия тест с денситометър е изяснено, че безцветната течност е спирт, с 96,5 алкохолни градуса. В рамките на проверката шофьорът не е представил документи по реда на Закона за акцизите и данъчните складове за заплащане или обезпечаване на дължимия акциз. По случая е образувано досъдебно производство под надзора на РП-Габрово.", "date": "2019.09.13", "title": " 2000 литра спирт са иззети при проверка в района на Великотърновско село"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d1%81-347-%d0%bf%d1%80%d0%be%d0%bc%d0%b8%d0%bb%d0%b0/", "text": "Пътни полицаи забелязаха криволичеща кола, докато санкционират неправилно паркирали автомобили в Шумен. Засечката станала в четвъртък към 17,15 часа на кръстовището на бул. „Симеон Велики“ и ул. „Гоце Делчев“. Зад волана бил 52-годишен мъж от село Благово, който управлявал лек автомобил „Ауди“, но едва се крепял на шофьорското място. С техническо средство е измерена 3,47 промила концентрация на алкохол в кръвта му. Отказал да даде кръвна проба за химичен анализ и бил арестуван за едно денонощие. Образувано е бързо производство. Също по бърза процедура през август с условна присъда се размина друг рекордьор в Шумен, при който дрегерът отчете 3,65 промила.", "date": "2019.09.13", "title": " Хванаха шофьор с 3,47 промила"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%bd%d0%b0-%d1%81%d0%bb%d0%be%d0%b2%d0%be%d1%82%d0%be-%d0%b0-%d0%bd%d0%b5-%d0%b7%d0%b0/", "text": "България има проблем със свободата на словото и той далеч не е този, който определена група медии, техните собственици и свързаните с  тях икономически, политически и задкулисни кръгове от години ни внушават. Отпадналото решение на ръководството на Българското национално радио за отстраняването от ефир на дългогодишния глас Силвия Великова по никакъв начин нямаше да засегне свободата на словото, защото то е целяло точно обратното – спасяването му от неговите узурпатори. Великова е опитен журналист, но това далеч не я прави пример за обективен професионалист, който има достъп до най-големия радио ефир у нас. Тъкмо обратното, Великова години наред злоупотребява с предоставената й трибуна и вместо да отразява обективно случващото се в правосъдната система, тя представя дейността на съдии, прокурори и следователи през призмата на собствения си пристрастия и това, което е неприемливо по начин, който обслужва определени кръгове. Няма предаване в ефира на БНР, водено от Великова и трибуна да не е получил противник на независимостта на държавното обвинение. Критиките към прокурорите изобилстват, докато служителката на общественото радио не пропуска да адвокатства на определена група съдии, известни с политическите си пристрастия. Представители на либералните неправителствени организации, особено тези, които имат да усвояват грантове в областта на правосъдието, са другата група “дежурни” събеседници на журналистката, както и знакови персони, обслужващи кръга „Капитал“.  Всичко това си пролича от реакцията на засегнатите, които видяха в намерението на ръководството на общественото радио засилване на обективността на журналистиката, риск, че ще бъдат лишени от високата трибуна, за чиято употреба от години бяха абонирани. Заради това не е изненадващо, че да протестират в защита на Великова се обявиха най-големите узурпатори на свободата на медиите – автори от корпоративни медии, политическите лилипути от “Демократична България” и познатите “професионални” протестъри. Фарсът се оказа пълен, защото т.нар. Съюз на съдиите в България, известен повече като партията на Иво Прокопиев в съдебната власт, дори излезе с протестно писмо в защита на Великова, с адресати еврокомисарите Франс Тимерманс и Вера Йоурова. Нужни са само няколко клика в сайта на БНР и ще стане ясно, че в последните десетина години авторите на писмото от ССБ са сред най-честите събеседници на Великова. Щеше да е добре, ако ръководството на ССБ бе уточнило и дали не се намира в конфликт на интереси спрямо Силвия Великова, с оглед на възможността журналистката да е била наемана като консултант по проекти на магистратската организация. Свободата на словото е проблем, който у нас за съжаление ще продължи да се задълбочава, след като срещу опитите за налагане на обективност се излиза на протест.", "date": "2019.09.13", "title": " Протест за свободата на словото, а не за неговите узурпатори"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%bf%d0%be%d0%b6%d0%b0%d1%80-%d0%b2%d1%8a%d0%b2-%d0%b2%d0%b8%d0%bb%d0%bd%d0%b0-%d0%b7%d0%be%d0%bd%d0%b0-%d0%ba%d1%80%d0%b0%d0%b9-%d0%b1%d0%b5%d0%bb%d0%be%d0%b2/", "text": "Пожар във вилна зона край септемврийското село Долно Вършило се е разгорял днес сутринта. Сигнал за него е получен около 10.30 часа в РСПБЗН-Белово, съобщиха от МВР. Към мястото са изпратени екипи огнеборци от районните служби в Белово и Пазарджик, противопожарния участък в Септември. В гасенето участват и горски работници, както и хора от селото. Теренът е пресечен и труднодостъпен, вятърът допълнително затруднява гасенето. По първоначална информация, няма пострадали хора, но са засегнати няколко постройки. Поради близостта на АМ „Тракия“ в района на 61-и километър е пренасочен автопатрул на „Пътна полиция“, който следи за опасност от евентуално задимяване. При необходимост към мястото ще бъдат насочени допълнително екипи от районните служби в Пазарджик и Пещера.", "date": "2019.09.13", "title": " Пламна пожар във вилна зона край Белово"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d0%b8%d0%b7%d1%82%d0%be%d1%87%d0%bd%d0%b0-%d0%b0%d1%82%d0%b8%d0%ba%d0%b0-%d1%80%d0%b0%d0%b7%d0%bf%d0%be%d1%80%d0%b5/", "text": "Гръцката противопожарна служба разпореди евакуация на няколко домове в Саронида, Източна Атика, след като силни ветрове разпространиха пожар от празен парцел към жилищната зона на града, съобщава Kathimerini. В района са изпратени 12 противопожарни коли и четири хеликоптера с 25 пожарникари, но усилията им са възпрепятствани от силните ветрове. Част от магистралата Атина-Сунио е затворена за движение. „Вятърът е много, много силен и огънят изпепелява жилищни райони. Моля, помогнете ни за евакуирането на района“, призова местният кмет Петрос Филипу пред телевизия„ Скай“. Това е четвъртият пожар, който избухва от сутрешните часове на деня на фона на силни ветрове и сухи условия. Пожарът в Маратон, североизточно от Атина, е бил овладян, докато усилията на пожарникарите за овладяване на стихиите в Хания, Крит и на остров Хиос продължават.", "date": "2019.09.13", "title": " Пожар избухна в Източна Атика, разпоредиха евакуация"}
{"url": "https://trud.bg/%d1%87%d0%b8%d0%bd%d0%be%d0%b2%d0%bd%d0%b8%d0%ba%d1%8a%d1%82-%d1%80%d0%b0%d0%b1%d0%be%d1%82%d0%b8-%d0%bb%d0%be%d1%88%d0%be-%d0%b8%d0%bb%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86/", "text": "Проблем е липсата на електронни обществени поръчки Европейската комисия (ЕК) публикува годишния си доклад за България за 2019 г., в който прави задълбочен преглед относно предотвратяването и коригирането на макроикономическите дисбаланси. Всъщност това е цялостен анализ на социалното и икономическо състояние на държавата. Много от посочените проблеми са очевидни, но целта на доклада е те да се поставят във фокуса на управляващите, за да се вземат мерки за разрешаването им. Държавна администрация Реформата в държавната администрация продължава да бъде бавна и не води до достатъчни подобрения, пише в документа на ЕК. Капацитетът на България да изготвя и изпълнява политики все още е ограничен. Въпреки напредъка, постигнат през 2018 г., системата за анализ на регулаторното въздействие има редица недостатъци. Недостатъчните данни, слабият административен капацитет и политическите намеси възпрепятстват предварителната оценката на законодателните предложения и не спомагат за вземането на информирани решения в областта на политиката. Недостатъчните предварителни оценки водят до чести законодателни промени и създават правна несигурност както за предприятията, така и за гражданите, посочват от ЕК. Освен това мониторингът на практическото изпълнение и прилагане на мерките е ограничен и не се провеждат последващи оценки. Напредъкът в предоставянето на публични услуги е недостатъчен. Освен това тяхното качество все още се оценява като ниско, пише в документа. Според проучване на Евробарометър едва 28% от анкетираните са посочили, че смятат качеството на публичните услуги за добро, докато 53% са на мнение, че то е лошо, с което България се нарежда на едно от последните места сред държавите в ЕС. Напредъкът в областта на електронното управление продължава да бъде от решаващо значение за подобряването на прозрачността и ефективността на публичния сектор, смятат от ЕК. Държавна агенция „Електронно управление“ вече работи и играе главната координираща роля. Българската система за обмен на информация от различни регистрите – Registry Information eXchange system (RegiX), също работи, като дава на администрациите достъп до данните, съдържащи се в регистрите и базите данни на други публични служби. Широкото u използване обаче се възпрепятства от остарялата нормативна уредба. Т.нар. „специални закони“ изискват гражданите да носят със себе си и да представят лично хартиени сертификати. Това може да представлява пречка за пълната цифровизация на публичните услуги. То може да бъде преодоляно посредством ефективното изпълнение на националната схема за електронната идентификация, което изостава, пише в документа. При други важни проекти като създаването на национална здравна информационна система, въвеждането на нови документи за електронна самоличност и на електронни подписи е налице значително забавяне и напредъкът през изминалата година е много малък, посочват от ЕК. На последно място, съществена пречка за развитието на електронното управление са недостигът на специалисти в областта на информационните технологии и трудностите в публичния сектор при привличането и задържането на такива специалисти. Цифровизация Внедряването на цифрови технологии напредва бавно както в публичния, така и в частния сектор, пише в документа на ЕК. България е сред държавите членки с най-ниски резултати по индекса за навлизането на цифровите технологии в икономиката и обществото. Основните предизвикателства са много ниското равнище на цифрови умения на гражданите и ниската степен на интегриране на цифровите технологии от страна на предприятията. През последните години се появи екосистема от цифрови и технологични предприемачи, която се разраства, но инвестициите в цифровизацията на икономиката са ограничени и липсва цялостна стратегия. България има Национален център за суперкомпютърни приложения, но неговата дейност би могла да бъде допълнително подобрена, особено в полза на малките и средните предприятия. България е подписала Декларацията за сътрудничество в областта на изкуствения интелект, но изпълнението на мерките за насърчаване на внедряването на приложения за изкуствен интелект в публичния и частния сектор изостава. Обществени поръчки Практическите ползи от текущите реформи в областта на обществените поръчки все още са ограничени, посочват от ЕК. По-голямата част от мерките в националната стратегия за обществените поръчки са приети, но тяхното изпълнение изисква постоянен мониторинг, контрол и оценка. Административният капацитет на сектора на обществените поръчки продължава да бъде повод за безпокойство, смятат от ЕК. Агенцията по обществени поръчки не разполага с достатъчен капацитет, който да u позволи да засили своята проактивна роля за цялостна реформа на системата на обществените поръчки и който да надхвърля основната u функция за осигуряване на съответствие с нормативните изисквания и предварителен контрол. Въвеждането на електронни обществени поръчки беше отложено. Това е сериозен проблем, тъй като електронната платформа е важен инструмент за подобряване на прозрачността и ефикасността при възлагане на обществени поръчки. Практическото използване на системата беше отложено поради необходимостта от тестване на електронната платформа и от обучение на нейните ползватели. Според изменението на Закона за обществените поръчки електронните обществени поръчки няма да започнат да функционират преди ноември 2019 г. Качването на всички профили на купувачи – възлагащи органи на платформата се предвижда да приключи до януари 2021 г. Осигуряването на необходимия технически капацитет на администрацията е проблем, пише в документа. Напредък по отношение на съвместните покупки има само на централно равнище. Централният орган за покупки към Министерството на финансите функционира добре и разшири няколко пъти обхвата на продуктите, които са включени в провежданите от него тръжни процедури. Централният орган за покупки за общините разполага със значителен неизползван потенциал да разшири обхвата на своята дейност и броя на ползвателите си. Възможността за съвместно възлагане на обществени поръчки все още не беше проучена, по-специално на местно равнище. Централният орган за покупки за здравния сектор не отбелязва достатъчно нарастване на дейността си от своето създаване насам, посочват от ЕК.  Безопасност на продуктите В областта на безопасността на продуктите недостатъчните финансови и човешки ресурси засягат негативно възможността за изпитване на продуктите, пише в документа на ЕК. Следователно само някои категории продукти подлежат на ограничителни и защитни мерки. В резултат на това потребителите и търговците на дребно посочват много ниски равнища на доверие в безопасността на продуктите, а търговците на дребно дават слаба оценка на прилагането на законодателството за безопасността на продуктите от страна на публичните органи. Регионални различия Независимо от видимите подобрения през последните години, разликите между отделните региони в страната по отношение на човешкия капитал продължават да са значителни. Що се отнася до наличието на квалифицирана работна ръка и равнището на образование, столичният регион е с изключително добри резултати, дори в сравнение със средната стойност за ЕС. Резултатите в останалата част от страната обаче са лоши, посочват от ЕК. Следователно на големи части от българската икономика липсват основните елементи, които са необходими за прехода към динамична икономика с висока добавена стойност, която е основана на знанието. Дори столичният регион изостава от средните стойности за ЕС в областта на иновациите и научноизследователската и развойната дейност. Научноизследователската дейност и инфраструктура са концентрирани в София и в някои от най-големите градове като Пловдив, Варна, Бургас, Русе, Стара Загора и Благоевград. Транспортната инфраструктура в северните региони е недостатъчно развита. Всички основни развития в автомагистралната и железопътната инфраструктура от 2010 г. насам са концентрирани в южната част на страната, а в северната част гъстотата на магистралите продължава да бъде близка до нулата. Освен това Северна България се отличава със слабо развити и остарели трансгранични връзки с Румъния. Съществуващите регионални различия трябва да бъдат премахнати, като бъде завършена планираната автомагистрална и железопътна мрежа, съкратено времето за пътуване и подобрена безопасността, посочват от ЕК.", "date": "2019.09.13", "title": " Чиновникът работи лошо, или организацията куца\t"}
{"url": "https://trud.bg/%d0%bc%d0%b5%d0%b6%d0%b4%d1%83-5000-%d0%b8-7000-%d0%b5%d0%b2%d1%80%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0%d0%bb%d0%b8-%d0%b4%d0%be%d0%bd%d0%be%d1%80%d0%b8%d1%82%d0%b5-%d0%be%d1%82/", "text": "Четири лица са подведени под наказателна отговорност след разбита група за трафик на органи. Това каза ръководителят на Специализираната прокуратура Димитър Петров на брифинг във връзка с неутрализирането на организирана престъпна група за търговия с органи. Групата беше разкрита на 10 септември. „Групата се е занимавала с търговия с органи. Схемата е била следната: имало е двама души, които са организирали дейността, като са свързвали донори с клиенти. Останалата част от групата се е занимавала с директното набиране на хора. Организаторите са изготвяли необходимите документи пред медицинските институции, където основното изискване за трансплантация е било лицата да са роднини. Това не е било истина.  Сумите, с които се е работело в тази връзка са 50 000 и 100 000 евро, като са били изплащани на части“, заяви още ръководителят на Специализираната прокуратура. Говорителят на Специализираната прокуратура Сийка Милева коментира, че в случая по веригата няма недоволни, затова разкриването й е било сложно. „Доволни от престъпната дейност са били както членовете на организираната престъпна група, така също и донорите и реципиентите“, каза тя. На донора се е заплащало едва след като е била извършена самата операция, като сумите са били в размер между 5 000 и 7 000 евро. „Това са безработни лица от малцинствени групи с много нисък социален статус. Повечето от тях са с големи финансови задължения“, обясни Милева. „Нуждаещите се от бъбречна трансплантация и техните близки заплащали суми между 50 000 и 100 000 евро, като парите се давали на ръка с цел да не се будят подозрения“, допълни тя. Между 2 и 3 хиляди евро пък получавало лице за намиране на донор. „При задържането на ръководители на организираната престъпна група на ГКПП „Капитан Андреево“  в лекия автомобил бяха установени донорът, както и лицето, което се е нуждаело от  донор, заедно с неговата съпруга. Извършено е претърсване на автомобила, като бяха иззети два неистински международни паспорта. Извършени са и претърсвания и изземания на обитаваните от лицата постоянни и настоящи адреси. Иззети са мобилни телефон, медицинска документация, както и неистински международни паспорти. Събрани са доказателства, че групата е създадена и работа от февруари месец 2019 година. Създадена е с цел набиране и транспортиране на отделни лица с цел отнемане на телесни органи, в случая се касае за бъбреци. Членовете на групата са трима мъже и една жена,като те са криминално проявени, а жената е осъждана за причиняване на телесна повреда“, съобщи още Милева. От брифинга стана ясно, че трима от членовете на групата са с българско гражданство, а четвъртият с двойно: българско и турско. „Именно това е било лицето, което е осъществявало връзка с турска болница“, казаха разследващите. От думите на говорителя на Специализираната прокуратура стана ясно още, че двама от членовете на групата намирали донори по поръчение на лидерите, а ръководителите ги водели е определена лаборатория на територията на България,където се извършвали кръвни тестове. „Това се е правело с цел да съвпадат кръвните групи между донора и нуждаещия се. След това запазвали час в турска болница при определен лекар. На уговорената дата ръководителите на групата лично транспортирали донора и реципиента в Турция, където ги настанявали в хотел“, обясни Милева.", "date": "2019.09.13", "title": " Между 5000 и 7000 евро получавали донорите от трафикантите на органи"}
{"url": "https://trud.bg/%d0%bc%d0%be%d0%bd%d1%82%d0%b5%d0%bb%d0%b0-%d0%b7%d0%b0-%d0%b4%d0%b5%d1%80%d0%b1%d0%b8%d1%82%d0%be-%d1%81-%d1%8e%d0%b2%d0%b5%d0%bd%d1%82%d1%83%d1%81-%d1%80%d0%b8%d0%b1%d0%b5%d1%80%d0%b8-%d0%bc/", "text": "Винченцо Монтела, наставникът на „Фиорентина“, посочи Франк Рибери като основното оръжие на тима преди дербито с „Ювентус“. Опитният специалист похвали французина за старанието, което показва след трансфера през лятото. „Рибери игра в контролата срещу „Перуджа“ така, както го прави и във финал в Шампионската лига – обясни 45-годишният специалист. – Смятам, че той може да направи разликата в събота вечер.“  А бившият треньор на „Рома“, „Милан“ и „Севиля“ подчерта голямата пропаст между „Ювентус“ и останалите тимове в Серия А.  „Видяхме разликата в заплатите, които излязоха през седмицата. „Юве“ е недостижим, харчейки два пъти повече от всеки друг от големите клубове. Нашият президент Косимо е прав, че „бианконерите“ имат три отбора. Въпреки това смятам, че борбата за титлата не е предрешена.“", "date": "2019.09.13", "title": " Монтела за дербито с „Ювентус“: Рибери може да направи разликата"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80%d0%ba-2/", "text": "По повод спирането на излъчване на програма „Хоризонт“ на Българското национално радио на 13 септември 2019 г. в часовата зона между 06:00 и 11:00 часа,   в 21.16 ч. на 12 септември с обяснение за предварително планирана техническа профилактика и след получаване на писмо–справка от ДАНС за създадената по този начин опасност за застрашаване на националната сигурност, предвид статута на БНР като стратегически обект, главният прокурор Сотир Цацаров разпореди незабавно извършване на проверка за причините за това спиране. Това съобщиха от държавното обвинение. БНР е стратегически обект за националната сигурност по подпомагане и опазване на гражданите, в случай на необходимост от уведомяване и предупреждаване на населението при бедствия, аварии и кризи, посочват от прокуратурата. Проверката е възложена на ДАНС, СЕМ и КРС и се извършва под прякото ръководство на зам.-главния прокурор Иван Гешев. На всеки от тези органи са поставени конкретни задачи, като още в рамките на днешния ден органите на ДАНС е разпоредено снемане на обяснения от генералния директор на БНР. Определен е тридневен срок на проверката. Съветът за електронни медии също е започнал проверка за спирането на излъчването на програма „Хоризонт“, потвърди председателят на СЕМ София Владимирова. „Колегите правят проверка чрез нашата система за мониторинг, за да се установи кога е спряно излъчването на „Хоризонт“ и колко време ще продължи това. Експертите подготвят доклад, а по отношение на правомощията, които има СЕМ към казуса, предполагам, че колегите от Комисията за регулиране на съобщенията, която е компетентен орган по отношение на предавателите, също ще вземат становище, така че ще следим по нататъшните стъпки по отношение на възникналия казус. А в рамките на днешния ден предполагам, че ние ще имаме първоначално изготвено становище от нашите експерти“, каза Владимирова. Комисията за регулиране на съобщенията също съобщи, че извършва обстоятелствена проверка, свързана с излъчването на сигнала на БНР. Междувременно, изпълняващият длъжността директор на програма „Хоризонт“ Николай Кръстев  , че е подал оставка заради скандала със свалянето от ефир и отстраняването от ресор на журналиста от медията Силвия Великова. Кръстев, който вчера зае поста, обясни днес пред журналисти създалата се ситуация с липсата на административен опит.", "date": "2019.09.13", "title": " Главният прокурор разпореди проверка заради „техническа профилактика“ в БНР"}
{"url": "https://trud.bg/ogilvy-sofia-%d1%81%d1%82%d0%b0%d1%80%d1%82%d0%b8%d1%80%d0%b0-%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%bd%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%bf%d0%be-%d0%bc%d0%b0/", "text": "Експерти от най-голямата комуникационна група у нас Ogilvy Sofia стартират обучение, в което ще предадат своя глобален опит и практически умения на студенти по маркетинг и реклама. Професионалисти ще споделят с новото поколение знанията си и ще разкажат кои са работещите решения на базата на дългогодишната им практика. Специалисти от агенцията, поставила основите на рекламната индустрия у нас, ще преподават на млади таланти в новооткритата магистърската програма „Бранд мениджмънт и интегрирани маркетингови комуникации“, която започва през ноември във водещия бизнес университет „Висше училище по застраховане и финанси“ (ВУЗФ). Приемът за нея вече е отворен. Как се управлява рекламна кампания? Как се подготвя медиа стратегия? Кои са последните маркетингови изследвания? Какви са бъдещите тенденции? Ключови експерти от Ogilvy Sofia ще изнасят лекции по тези и други основни за индустрията теми, ще дават примери от работата си със световни и локални клиенти, и ще предизвикват дискусии по конкретни казуси. След като получат солидна теоретична подготовка, студентите ще имат възможност да затвърдят знанията си и да развият нови умения на стажове и семинари в офиса на рекламната агенция. Целта на обучението е да постави мост между висшето образование и бизнеса. Магистърската програма е част от стратегията на Ogilvy Sofia в подкрепа на развитието на млади талантливи хора по пътя им към професионално израстване в креативната индустрия. Ogilvy Sofia ще споделя не само знанията и работещите решения от дългогодишната си практика, но ще отправя поглед и към бъдещите тенденции.", "date": "2019.09.13", "title": " Ogilvy Sofia и ВУЗФ стартират обучение на студенти по маркетинг и реклама"}
{"url": "https://trud.bg/%d1%81%d0%b8%d0%bb%d0%b2%d0%b8%d1%8f-%d1%8e%d1%80%d1%83%d0%ba%d0%be%d0%b2%d0%b0-%d0%b8%d0%b7%d0%ba%d1%83%d1%88%d0%b0%d0%b2%d0%b0-%d1%81-%d1%84%d0%be%d1%82%d0%be%d1%81%d0%b8-%d0%be%d1%82-%d0%b3%d1%8a/", "text": "Топлес моделът Силвия Юрукова изкушава с голи снимки от почивката си в Гърция, с които оплакна мъжките погледи. Изкусителната дама се пусна дибидюс от скъпа яхта, но загадъчно прикрила интимните си части с огромна възглавница. Не става ясно с кого разпуска Юрукова в Егейско море, но щом се излага на слънцето гола, вероятно компания й прави някое гадже. От снимките е видно, че Силвия е отслабнала и вече е в перфектна форма. В началото на годината покрай натоварените изпити в университета се беше поотпуснала и качила няколко килограма, което породи слухове, че е бременна. Сега обаче е върнала предишната си фигура и е готова за нови фотосесии, с които да събира мъжките погледи.  ", "date": "2019.09.13", "title": " Силвия Юрукова изкушава с фотоси от Гърция"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%b2%d1%8a%d1%80%d0%b2%d0%b8-%d1%81-%d1%82%d0%b0%d0%ba%d0%b8%d0%b2%d0%b0-%d1%82%d0%b5/", "text": "Икономиката върви с такива темпове, че не можем да смогнем с инфраструктурата, заяви министър-председателят Бойко Борисов в Русе. Той изтъкна, че правителството работи едновременно по редица инфраструктурни проекти, в това число и магистралите. „Правим седем магистрали наведнъж“, подчерта премиерът. В крайдунавския град министър-председателят Бойко Борисов инспектира строителните дейности по новата отсечка на панорамния булевард “Придунавски”. Тя е част от проекта “Интегрирана система за градски транспорт на Русе – 2 етап“ по Оперативна програма „Региони в растеж“, който е на стойност 24 344 185,59 лв. Проектът предвижда изграждане на пешеходна връзка – надлез между кв. „Родина 3“ и кв. „Чародейка“, реконструкция на бул. „Придунавски“ в участъка от Речната гара до ул. „Мостова“, както и изграждане на една нова пасарелка и ремонт на още две. Заложено е също изграждане на пешеходна зона по ул. „Чипровци“, рехабилитация и реконструкция по ул. „Шипка“ в участъка от ул. „Чипровци“ до бул. „България“. Ще се извърши още реконструкция и рехабилитация на пешеходния подлез при МГ „Баба Тонка“, както и надграждане на интелигентната транспортна система. „Промяната в Русе е изключително видима. Извършва се мащабен ремонт на уличната мрежа и тротоарите в града. За 8 години над 200 млн. евро са инвестирани в Русе по различни програми“, информира премиера Борисов кметът на Русе Пламен Стоилов. Със средства на общината се рехабилитират също междублокови пространства, за да имат гражданите по-добра среда за живеене. За първия учебен ден ще бъде пусната в експлоатация една от ключовите пътни връзки в града, а залата се е превърнала в гордост за Русе. В града се работи по още три мащабни проекта, в които се инвестират близо 30 млн. лева като целта е Русе да се обърне с лице към Дунава. „Добрите новини са всеки ден за Русе. Това, което се облагородява – с кейови стени, пасарелки, връща блясъкът на града“, отбеляза министър-председателят Бойко Борисов. В отговор на журналистически въпрос относно пътя Русе-Велико Търново, премиерът заяви, че два лота от автомагистрала „Хемус“ са на финала. А МРРБ следва да подготви два участъка от пътя Русе-Велико Търново за строителството.", "date": "2019.09.13", "title": " Премиерът: Икономиката върви с такива темпове, че не можем да смогнем с инфраструктурата"}
{"url": "https://trud.bg/%d0%b3%d1%83%d0%b3%d1%8a%d0%bb-%d0%b3%d0%bb%d0%be%d0%b1%d0%b5%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%b5%d0%b8%d0%b7%d1%82%d1%80%d0%b8%d0%b2%d0%b0%d0%bd%d0%b5-%d0%bd%d0%b0/", "text": "„Гугъл“ е платила глоба в размер на 700 000 рубли или 10 900 долара за това, че не е изтрила резултатите от търсене, свързано със забранена информация, съобщи руският орган за надзор на комуникациите „Роскомнадзор“ за Спутник, цитиран от БГНЕС. „Гугъл“ е платила глоба в размер на 700 000 рубли за това, че не е изтрила списък с уебсайтове, блокирани в Русия“, гласи изявлението на надзорния орган. Миналата седмица ръководителят на „Роскомнадзор“ подаде жалба, че технологичната компания не е изплатила глобата, както и е променила параметрите за филтриране на търсене, за които първоначално е била глобена. През юли органът наложи близо 11 000 долара глоба на технологичния гигант, за това, че не е премахнало определено съдържание от платформата си, което се смята за нарушение на руските закони за интернет. Той заяви, че повече от 1/3 от линковете в единния регистър за незаконно съдържание са останали в резултатите от търсенето. Година преди това Русия въведе закон, който изисква онлайн търсачките да изтриват всякакви хипервръзки към съдържание, което е забранено в Русия. „Гугъл“ отказа да свърже платформата си с федералната информационна система, където са изброени забранените уебсайтове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " „Гугъл“ глобена заради неизтриване на резултати от търсене на забранено съдържание"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%80%d1%83%d1%81%d0%b5-%d1%81-%d0%bd%d0%be%d0%b2%d0%b8%d1%8f-%d1%80%d0%b5%d1%81%d0%be%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80/", "text": "Премиерът Бойко Борисов посети сградата на СУ „Христо Ботев“ в Русе, която е изцяло обновена, съобщават от Министерски съвет. Ремонтът е на стойност 3 867 147 лв. Финансирането е по Оперативна програма „Региони в растеж“. „Образователна инфраструктура – магистрала на духа. Затова правим чисто нови училища. Сега с новия ресор Мария Габриел може да направи много за Европа, и в частност за България в тази сфера. Това е изключително важно“, заяви пред учителите и учениците министър-председателят Борисов. В сградата на СУ „Христо Ботев“ са изградени нови електро и ВиК инсталации, покрив и спортни площадки, както и озеленяване в прилежащи дворни пространства. В училището се обучават 1016 ученици в 44 паралелки. Учителите са 77. В учебното заведение се преподават софтуерни, природни и хуманитарни науки. Ремонтът на СУ „Христо Ботев“ е част от проект „Ремонт на пет общински учебни заведения в град Русе, включително прилежащите им дворни пространства“ на обща стойност 12 402 900 лв. Общо в Русе по ОП „Региони в растеж“ се ремонтират 5 училища и 3 детски градини. Обновени са СУ „Христо Ботев“ и Математическа гимназия „Баба Тонка“. В ремонт са Професионалната гимназия по икономика „Елиас Канети“, Професионална гимназия по строителство, архитектура и геодезия „Пеньо Пенев“ и Професионална гимназия по механотехника „Юрий Гагарин“. В Русе министър-председателят Бойко Борисов посети и сградата на Професионалната гимназия по облекло „Недка Иван Лазарова“. Премиерът Борисов разгледа професионалното оборудване на учебните зали и кабинети. В учебното заведение се обучават 365 ученици, от които 232 в дневна форма, 19 във вечерна форма и 29 в самостоятелна. Училището обучава в дуална форма (съвместно с бизнеса) по специалностите „Конструиране, моделиране и технология на облекло от текстил“, „Организация и технология на фризьорските услуги“. В две паралелки в специалност „Шивачество“ се обучават и деца със специални образователни потребности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Борисов в Русе: С новия ресор Мария Габриел може да направи много за Европа и България"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d0%ba%d0%bb%d0%b0%d1%80%d0%ba-%d0%bd%d0%b0-%d1%89%d1%83%d1%80%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%b2-%d0%b8%d0%bd%d0%b4%d0%b8%d1%8f/", "text": "Докато някои знаменитости прекараха това лято в модните луксозни курорти, звездите от поредицата „Игра на тронове“ Емилия Кларк и Роуз Лесли предпочетоха нещо по-нестандартно и отидоха на екзотична екскурзия до Индия. И двете признават, че ще помнят това пътуване дълго време. Връщайки се към нормалния живот, Кларк сподели със своите последователи в Instagram снимките, направени по време на пътуването, както и впечатленията си: „Намаскар. Това не е реклама, това са само две момичета, които отидоха в Индия и бяха очистени от маймуни (едва успяха да им устоим). През това време успях да прочета две книги (The Overstory е задължително четиво в целия свят) – най-добрата през последните години. И имаше йога, подправки и осъзнаване, че всичко, което някога си търсил, можеш да намериш в себе си. По дяволите, но боже, това е вярно.” В същото време Кларк придружи публикацията с няколко хаштага, един от тях – „Роуз Лесли пое контрола над сърцето и душата ми“. Интересното е, че Емилия за първи път се срещна с мъжа на приятелката си – Кийт Харингтън. „Помня много добре, когато за първи път видях Емилия. Това се случи в бар в Белфаст, преди да започне снимките на първия сезон на Game of Thrones. Бях шокиран – това миниатюрно момиче с голямо чувство за хумор ме плени. Много бързо се сприятелихме”, спомня си Кийт. Е, по-късно се появи Роуз – за Емилия тя стана най-добрата приятелка, а за Кит – жената, с която той иска да прекара остатъка от дните си. Харингтън обаче е категоричен, че семейният живот му допада и бракът всъщност не е внесъл особено големи промени в начина им на живот. 32-годишната звезда заяви, че тъй като и той, и Роуз са актьори това може да постави на изпитания връзката им, тъй като трябва да прекарват доста време разделени заради служебните си ангажименти. Но именно заради факта, че и двамата разбират отговорностите си може всъщност да е ползотворно за брачните им отношения. Самата Емилия Кларк явно е решила да се отдаде на приятна почивка, след като засне нов филм с нейно участие. Наскоро звездата публикува трейлър на романтичната комедия „Миналата Коледа”, където играе главна роля. Филмът ще излезе на екран в началото на декември.", "date": "2019.09.13", "title": " Емилия Кларк на щура ваканция в Индия"}
{"url": "https://trud.bg/%d0%bc%d0%b2%d1%80-%d1%82%d1%8a%d1%80%d1%81%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d0%b0-%d0%bd%d0%b0-%d0%bd%d0%b0%d0%bc%d0%b5%d1%80%d0%b5%d0%bd%d0%b0-%d1%81%d1%83%d0%bf/", "text": "На 26 юли в магазин за хранителни стоки  в ж.к. „Надежда 1“ е намерена сума в банкноти. Парите са предадени във Второ РУ в София, съобщиха от МВР. До настоящия момент не е постъпил сигнал за изгубените пари, които се съхраняват във Второ РУ. Собственикът им може да отиде и да ги получи, след като удостовери подробности – сума, купюри и други необходими детайли.", "date": "2019.09.13", "title": " МВР търси собственика на намерена супа пари"}
{"url": "https://trud.bg/%d0%b4%d0%be%d1%86%d0%b5%d0%bd%d1%82-%d0%be%d1%82-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2%d1%81%d0%ba%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%bf%d0%be%d0%b5/", "text": "Доц. д-р Цветан Велинов ще изпълнява временно длъжността декан на Медицинския факултет на бургаския университет „Проф. д-р Асен Златаров“. Той е лекар с 29-годишна практика в микробиологията. До сега той бе началник на Лаборатория по микробиология на УМБАЛ „Александровска“ в София и има дългогодишна кариера в Националния център по заразни и паразитни болести. Неговите научни интереси са в сферата на инфекциозните болести, антибиотиците и тяхното приложение, микробиомите, генетиката и геномиката. Доц. Велинов е автор на над 120 научни труда – статии в реферирани международни и наши списания, както и участия в наши и международни научни форуми. Водещ изследовател и участник е в множество научни проекти, свързани с микробиологията и генетиката. Носител е на званието „Лекарите, на които вярваме“. 40 студенти ще прекрачат прага на Медицинския факултет на университет „Проф. д-р Асен Златаров“ в Бургас на 16-ти септември. Тогава ще бъде тържествено открита учебната 2019/2020 година. Първият випуск включва 33 момичета и 7 момчета, които само след 2 дни ще започнат своето 6-годишно обучение в най-новия Факултет по медицина в страната. От тях в тайните на медицината ще се обучават 12 студенти от Бургас, а останалите 28 са от София, Пловдив, Варна, Плевен, Сливен, Стара Загора. Най-успешният кандидат-студент е постигнал бал от 35.20. Редовните учебни занятия започват на 17-ти септември с лекции по биология, химия, физика, анатомия, цитология, латински. Медицинският факултет бе разкрит с решение на Народното събрание от 10-ти май тази година.", "date": "2019.09.13", "title": " Доцент от Александровска болница поема Медицинския факултет в Бургас\t"}
{"url": "https://trud.bg/%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8%d1%82%d0%b5-%d0%b2-%d0%bd%d0%b0%d1%83%d1%87%d0%bd%d0%b0-%d0%b1%d0%b8%d1%82%d0%ba%d0%b0-%d0%b7%d0%b0-40-%d0%bc%d0%bb%d0%bd/", "text": "Всички вузове ще могат да кандидатстват с проекти в шест направления, след като бъдат предварително класирани и оценени Средствата са по ОП „Наука и образование за интелигентен растеж“ Скок в стратегическите цели и управлението на университетите у нас предвижда нова операция в рамките на ОП „Наука и образование за интелигентен растеж“. По нея има 40 млн. лева, за които могат да се борят всички вузове у нас – държавни и частни, стига да върнат науката в залите си. Те ще трябва да се конкурират и ще получават оценка, съобщи зам.-министър Карина Ангелиева на форум за политиките в средното и висшето образование през новата учебна година. „Говорим за това какъв скок трябва да направят университетите – без връщане на науката няма как да продължим напред. Водим нелеки преговори с ЕК, за да може всички университети да имат достъп до операцията и да получават пари. Но трябва да има състезателен елемент и конкуренция“, обясни зам.-министърът. По думите й 40 млн. лв. са планирани за инвестиране, за да могат вузовете да направят въпросния скок, а това означава реална промяна от гледна точка на тяхното управление. Това е повод университетите да станат по-предприемчиви. „Програмата ще даде прозрачност – какво и в кои направления развива даден университет. Ще помогне да видим къде са областите, в които има нужда инвестиции“, уточни зам.-министърът. Ще има предварителна селекция, като университетите ще се класират. След това те кандидатстват с проекти по шест направления – ефективност на управление, модернизиране на учебните програми, интернационализация, проникване на цифрофизацията в учебни програми, научни изследователски компонент, усъвършенстването на преподавателите. „Искаме поне три от тях да избере всеки университет“, посочи още Ангелиева. Европейски конкурс за млади учени 100 научни проекта от 37 държави от ЕС и извън него ще бъдат представени утре в рамките на 31-то издание на европейския конкурс за млади учени. България представя 3 проекта. „Няма подобен формат, който се случва в Европа или други континенти. Европейският конкурс събира мотивирани, талантливи студенти и ученици, които са минали национални състезания. Нивото на тези ученици мога да сравня с това на млади учени, докторанти. Борим се от 3 години да вземем този форум и да домакинстваме в България“, разказа Ангелиева. По думите й той е ключов, тъй като 100 000 квалифицирани изследователи се търсят само в Европа. От друга страна, бизнесът следи какво ново, креативно има и прави връзка с младите учени. Обновяват телескопа в Рожен „Започна изграждане на научна уникална инфраструктура – 16 обекта на Националната пътна карта за научна инфраструктура има. Сред тези уникални обекти е и обсерваторията в Рожен – сега през втората година амбицията е да я възстановим и да обновим телескопа“, уточни зам.-министърът. Зам.-министър Карина Ангелиева представи една от перспективите пред родните университети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Университетите в научна битка за 40 млн. лв."}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b8-%d1%8e%d0%bd%d0%ba%d0%b5%d1%80-%d1%89%d0%b5-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%b2%d1%8a%d0%b7%d0%bc/", "text": "Премиерът на Обединеното кралство Борис Джонсън ще проведе среща с председателя на Европейската комисия Жан-Клод Юнкер в Люксембург в понеделник, за да обсъдят възможен компромис за Брекзит на фона на приближаващия краен срок за излизането на страната от структурите на Общността – 31 октомври 2019 г., съобщи AFP. Джонсън ще „проведе преговори с председателя Юнкер за Брекзит“, обявиха от кабинета му, без да предоставят допълнителни подробности. Говорителят на ЕС Мина Андреева също заяви, че двамата ще проведат работен обяд.", "date": "2019.09.13", "title": " Борис Джонсън и Юнкер ще обсъждат възможен компромис за Брекзит"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d1%85%d0%be%d1%80%d0%b8%d0%b7%d0%be%d0%bd%d1%82-%d0%bf/", "text": "Директорът на програма „Хоризонт” на Българското национално радио Николай Кръстев е подал оставка тази сутрин. Според него всеки трябва да си носи отговорност за действията. „Това е морален акт“, каза той. Решението му идва, след като журналистът Силвия Великова беше свалена от ефира на „Хоризонт“ и след това върната. Николай Кръстев подчерта, че не му е бил оказван натиск за временното отстраняване на Великова. Комисията за регулиране на съобщенията обяви, че започва проверка на спирането, със случая се зае и СЕМ. Междувременно днес се проведе журналистически протест пред сградата на БНР.", "date": "2019.09.13", "title": " Директорът на програма „Хоризонт” по БНР е подал оставка"}
{"url": "https://trud.bg/175-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%86%d0%b8-%d1%81%d0%b0-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%bd%d0%b0/", "text": "Канабисът остава най-широко разпространеното наркотично вещество в Европа с около 17,5 милиона европейци на възраст 15–34 години, които са го употребили най-малко веднъж през последната година. Отделно над 1% във възрастовите групи между 15 и 64 години на стария континент ежедневно или почти ежедневно взимат трева под една или друга форма. През 2017 г. около 155 000 души са потърсили лечение във връзка с употребата на канабис. Тревожните данни са поместени в студия на Националния фокусен център за наркотици и наркомании – „Развитие на европейския пазар на канабис“ от юни, 2019 г. Марихуаната съдържа много химикали, сред които Δ9-тетрахидроканабинол или дронабинол (ТНС), отговорен за психоактивните ефекти на канабиса и канабидиол (CBD). Сред новите продукти на пазара на канабис са концентрати, получени чрез извличане на THC от растението. Напредъкът в екстракционните техники води до висока концентрация на психоактвиното вещество – 70%-80%. Консумацията на концентрати обаче увеличава риска от психоза и зависимост, предупреждават специалистите. Документът разглежда нововъзникващите и утвърдените канабисови продукти в Европа, тъй като за съжаление тяхното разнообразие и потребление растат, а това изисква да се следи действието им и потенциалните последици за здравето на потребителите.", "date": "2019.09.13", "title": " 17,5 милиона европейци са потребители на канабис\t"}
{"url": "https://trud.bg/%d0%b0%d1%80%d0%b5%d1%81%d1%82%d1%8a%d1%82-%d0%bd%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%bf%d0%b0%d1%81%d1%82%d0%be%d1%80-%d1%81%d1%82%d0%b8%d0%b3%d0%bd%d0%b0-%d0%b8/", "text": "Арестът на британския пастор педофил, който беше задържан в Сливен за блудство   беше отразен от медии по света. Електронното издание на британския в.   и малайзийската агенция   цитират „Франс прес“, че осъденият педофил Даниел Хъл днес е бил обвинен в България са блудство с непълнолетни деца от ромски етнос. Говорителят на Окръжна прокуратура Сливен Ваня Белева обяснява пред АФП, че престъпленията на Хъл в България са извършени в периода между януари и септември 2019 г. От „The International News“ изтъкват и че по време на гледането на мярката за неотклонение на Хъл пред съда в Сливен са се събрали роми, които протестирали в защита на пастора. По-рано днес осъденият за педофилия във Великобритания . Даниел Ериксон-Хъл се е укривал два пъти от правосъдието във Великобритания. И двата пъти е бягал в България, където кръщавал деца, въпреки че има забрана за общуване с малолетни. Той е излежавал 15-месечна присъда за педофилия в родината си. Срещу него са били издадени две европейски заповеди за арест. Първата е от края на 2016 г. Британските власти са съобщили, че издирват английския гражданин, тъй като не се явил на съдебния процес срещу него по обвинения за  сексуална експлоатация на деца и детска порнография и за компютърни престъпления. Бил е пуснат под гаранция по време на процеса, която той нарушил и се укрил в България. С решение на Окръжния съд в Сливен пасторът бе издирен, установен и задържан по време на проповед в сливенското с. Самуилово. През ноември 2016 г. е бил екстрадиран в родината си. След като излежал присъдата си там, той отново се появил в България. През 2018 година пак била издадена европейска заповед за арест. Този път Великобритания издирвала поданика си за това, че е нарушил местните закони, като не е регистрирал в 3-дневен срок адреса на местоживеене и личните си данни. Тогава съдът не е превел в изпълнение европейската заповед, тъй като по българското законодателство престъплението, за което е бил издирван от Великобритания, не е престъпление, нито е нарушение на българските закони. Даниел Ериксон-Хъл се установил в 30-хилядното ромско гето в Сливен, на ул. “Кара Кольо”. На това място живеят най-бедните жители на махалата. Източници от квартала съобщиха, че пасторът си купил къща. Сестра му също е била забелязвана там. Твърди се, че даже успяла да завърже сантиментална връзка с някакъв младеж. Хъл бил приет добре сред общността. Някои от жителите го обожавали, защото бил щедър, раздавал пари, подаръци, различни вещи. Информацията за пастора в квартала също е оскъдна, тъй като хората, които го познавали отблизо, му имали доверие, считали го за приятел и не говорят много за него пред чужди хора. Пред 3-4 години, докато пасторът пребивавал в сливенското с. Самуилово в имот под наем, негови съседи подадоха оплакване, че той подозрително общувал предимно с деца. Съмненията за посегателства спрямо деца обаче не бяха доказани заради противоречиви показания. До образуване на дело не се стигна и случаят не влезе в съда. “Вероятно той сега няма да бъде екстрадиран, тъй като няма искане от Великобритания, след като си е излежал присъдата там. А и ако се докаже, че е извършил престъпление в България, той ще бъде съден у нас”, коментираха запознати със случая.  и че Даниел Хъл е плащал по 20-30 лв. на родителите на децата в сливенския квартал „Надежда“, за да прекарва време с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Арестът на британския пастор за педофилия в Сливен отразен от медии по света"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%be%d1%82-%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d0%b7%d0%b0-%d1%82%d1%80%d0%b0%d1%84/", "text": "По искане на Окръжна прокуратура – Русе, поддържано от Апелативна прокуратура – Велико Търново, българин, който е издирван от властите на Гърция, остава в ареста. Нашенецът е задържан на основание издадена европейска заповед за арест /ЕЗА/. Апелативният съд в старата столица потвърди определението на Окръжен съд  – Русе, с което по отношение на В.В. е взета мярка „задържане под стража“ до приключване на производството по екстрадирането му. Определението на апелативната съдебна инстанция не подлежи на обжалване. В.В. се издирва с Европейска заповед за арест, издадена на 27 април 2018 г. от заместник прокурор при Апелативен съд на Тракия, Гърция, заради трафик на хора. В.В. Е уличен в превозването на нелегални мигранти през територията на Гърция и изпълнение на съдебно решение на Апелативен съд – Тракия от 2015 г. Същият е признат за виновен  и осъден за това, че през 2010 г. в съучастие с други лица, използвайки два автомобила, в района на турско-гръцката граница, са приели и превозвали укрити четиринадесет мигранти от  Афганистан, Деянието е извършено с цел придобиване на печалба.   След изпълнение на наложеното наказание, В.В. е предсрочно  освободен, като в оставащият пробационен срок от една година и 27 дни му е определена мярка за неотклонение, задълженията по която той не е изпълнил. Поради това гръцкия съд е разпоредил ефективно изпълнение на останалата част от наказанието и е издал ЕЗА. В. В. е установен при влизане на територията на страната ни и на основание издадената ЕЗА, с прокурорско постановление от 2 септември е задържан за срок от 72 часа до внасяне на искането в съд за вземане на мярка за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Издирван от властите на Гърция  за трафик на мигранти, остава в ареста\t"}
{"url": "https://trud.bg/%d0%b2%d0%b5%d1%89%d0%b0%d1%8f%d1%82-%d0%b3%d0%be%d0%bb%d1%8f%d0%bc-%d1%83%d1%81%d0%bf%d0%b5%d1%85-%d0%bd%d0%b0-%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%bf%d0%be%d1%81%d0%bb/", "text": "Не е изненадващо, че започващия в Турция нов телевизионен сериал „Дъщерята на посланика“ предизвика голям отзвук в социалните мрежи. На първо място заради актьорите, които ще изпълняват главните роли в него – Неслихан Атагюл и Енгин Акюрек. Всички с голямо любопитство очакват тръгването на поредицата през новия сезон и с невиждан интерес се посреща всяка информация, свързана с нея и то не само в страната, но и в чужбина. Както местните, така и чуждестранните зрители на турски сериали оставят коментари за главните действащи лица на сериала и много внимателно наблюдават развитието на събитията. В социалната мрежа Twitter поредицата „Дъщерята на посланика“ спечели титлата на популярност още преди излизането. Съдейки по честотата на коментарите, публикувани в социалните мрежи за поредицата, подготвена за новия сезон, ще удари най-високия рейтинг по гледаемост.", "date": "2019.09.13", "title": " Вещаят голям успех на „Дъщерята на посланика“"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-%d0%bd%d0%b0/", "text": "Трима души се борят за живота си след нападение с нож в град Глоджево, Русенско. Млад мъж е намушкал съпругата си и нейните родители, предава  . Сигналът за нападението е подаден тази сутрин около 7 часа от служител на бензиностанция в близост до дома ма семейството. По разкази на свидетели кървавата драма продължила и извън къщата, където нападателят подгонил обитателите й. На място са изпратени екипи на полицията и три линейки на „Спешна помощ“, като първоначално сигналът е бил за двама убити. Тримата пострадали са откарани в спешното отделение на УМБАЛ „Канев“-Русе, където вече са ги очаквали медицински екипи с подготвени запаси кръв. Всички членове на семейството са били в тежко състояние, като с най-голяма кръвозагуба е била дъщерята. Тя е била вкарана веднага в операционна, след което е настанена в реанимация с опасност за живота. С множество наранявания и пробит бял дроб е и баща й, който също е опериран и е в тежко състояние. Предстои да бъде оперирана и майката, която е с прободен бъбрек. През целия ден продължиха огледите от дежурна оперативна група от ОДМВР – Русе на мястото на кървавата драма. Предприети са всички необходими действия за изясняване на случая, пише Булфото. Нападателят е задържан.", "date": "2019.09.13", "title": " Трима души са в тежко състояние след нападение с нож в Русенско"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b2%d1%8a%d0%b2%d0%b5%d0%b4%d0%b5-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d0%b8%d0%b7/", "text": "Система за електронно наблюдение на метеорологичните показатели вече работи в Търговище. Тя е въведена след проведена обществена поръчка от Община Търговище и е достъпна от началната страница на сайта на администрацията, съобщиха от там. Онлайн платформата дава информация за качеството на въздуха в реално време, измервано от две станции. Едната  е разположена в централната част на Търговище, а другата – в квартал „Въбел“. „Избирайки панела за околна среда в платформата, се визуализира карта на града, с разположението на измервателните станции. От модула гражданите могат да се информират за моментно отчетените стойности на фини прахови частици, слънчева радиация, радиационна доза, скорост на вятъра, въздушно налягане и количество валежи в реално време. Посредством лентата, разположена в най-долната част на страницата, потребителите могат да избират тези параметри, които представляват интерес за тях. Системата може да визуализира и измерените данни за последното денонощие или 7 дни в графичен вид“, съобщават от пресцентъра на местната администрация. Въвеждането на системата е сред приоритетите на общинското ръководство, с цел осигуряване на актуална и надеждна информация за качеството на въздуха на територията на Търговище, посочват още от администрацията.", "date": "2019.09.13", "title": " Община Търговище въведе система за измерване качеството на въздуха"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%b2%d0%b7%d0%b5%d1%85%d0%b0-%d1%82%d1%80%d0%b8-%d0%b6%d0%b5%d1%80%d1%82/", "text": "Три са вече жертвите на  . Възрастен мъж се е удавил рано тази сутрин, след като колата му се оказала във воден капан в наводнен тунел. Вчера при наводненията загинаха двама души. . Консулството във Валенсия следи ситуацията и е в готовност да окаже съдействие на изпаднали в беда наши сънародници, съобщиха от пресцентъра на Министерството. Реките във Валенсия продължават да преливат. Заради лошото време две летища затвориха. Властите предупредиха, че обстановката в югоизточната част на страната е изключително критична. В бедстващите райони са изпратени военни части. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Наводненията в Испания взеха три жертви"}
{"url": "https://trud.bg/8550-%d1%83%d1%87%d0%b5%d0%bd%d0%b8%d1%86%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b2%d0%bb%d0%b8%d0%b7%d0%b0%d1%82-%d0%b2-%d0%ba/", "text": "С оптимален прием и повече ученици спрямо миналата година Велико Търново ще посрещне новата учебна година. Над 8550 момчета и момичета ще прекрачат класните стаи в понеделник. 6799 от учениците ще чуят първия звънец в общинските училища, а над 1750 – в професионалните гимназии. Почти във всяко училище има деца, които са на великотърновци, завърнали се от чужбина – близо 20 са тези ученици само в ОУ „Бачо Киро“ и Хуманитарна гимназия „Св. св. Кирил и Методий“. Гимназии в старопрестолния град са избрани от ученици и техните родители дори от Южна България. Всички училища във Велико Търново и на територията на общината са в готовност за първия учебен ден идната седмица. Това увериха директорите на учебните институции, с които кметът Даниел Панов проведе работна среща. Той припомни, че в Старата столица новата учебна година започва с пет изцяло обновени учебни бази – СУ „Владимир Комаров“, Спортно училище „Георги Живков“, СУ „Георги Раковски“, ПМГ „Васил Друмев“, ОУ „Св. Патриарх Евтимий“. На финал са дейностите от основния ремонт на СУ „Емилиян Станев“, обхващащи вътрешните помещения. Предстои обновяване на ОУ „Петко Р. Славейков“ и ОУ „Неофит Рилски“ /Килифарево/, както и в професионалните гимназии по строителство, архитектура и геодезия, по туризъм и по електроника. Както досега, ръководството на всяко училище ще изведе най-приоритетните за ремонт обекти, за да продължи системното подобряване на сградите, помещенията, дворовете, спортните съоръжения и др. „Благодаря ви за разбирането, за доброто управление на всички училища, за екипната ни работа в името на нашите деца – великотърновчетата, за спокойната работа дори в малките училища в населените места“, обърна се Даниел Панов към директорите на училищата. Той подчерта, както на държавно ниво, така и в общинските политики образованието остава основен управленски приоритет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " 8550 ученици във Велико Търново влизат в клас в понеделник\t"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d1%80%d0%b5%d1%81%d0%be%d1%80%d1%8a%d1%82-%d0%bd%d0%b0-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d0%b5/", "text": "„Ресорът на Мария Габриел в новата еврокомисия е огромна гордост за нацията. Да имаш комисар в ресор образование, култура, наука, спорт, иновации, младеж – това е огромна гордост за всички нас. Няма нещо, което да е по-обичано в България през всичките й етапи на развитие от тези неща”. Това коментира пред   министърът на културата Боил Банов. Според него ресорът е огромен, а парите ще се увеличават. „Това е ключов ресор за България и Европа”, категоричен бе той. Министърът на културата поясни, че през него се финансират проекти като „Еразъм +”, „Творческа Европа”. Киното също се финансирало от там. „Това е най-доброто за България”, заяви още Банов. Според него ресорът ще се развива най-много в следващите години.", "date": "2019.09.13", "title": " Боил Банов: Ресорът на Мария Габриел в ЕК е огромна гордост за нацията"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f-%d0%bc%d0%b8%d0%bd%d0%b0%d1%85%d0%b0-%d0%bb%d1%8a%d0%b2%d0%be%d0%b2%d0%b5%d1%82%d0%b5-%d0%bd/", "text": "България остана на трето място в класиране в група „А“ на европейското първенство по волейбол за мъже след изиграването на срещите от първия кръг. Макар и само по точкова разлика, домакините от Франция и Италия изпревариха лъвовете. „Петлите“ разбиха с 3:0 (19, 14, 16) Румъния, а „скуадра адзура“ отнесе с 3:0 (21, 10, 25) Португалия.  Капитанът на румънците Лаурентиу Лика пък отписа и мача с България, който завърши късно снощи и обяви, че тимът ме ще се съсредоточи върху предстоящите срещи с Португалия и Гърция. Първите четири отбора се класират за осминафиналите.", "date": "2019.09.13", "title": " Франция и Италия минаха „лъвовете“ на европейското"}
{"url": "https://trud.bg/%d0%b0%d0%b9%d0%ba-%d1%81%d1%80%d0%b5%d1%89%d1%83-%d1%8f%d0%bf%d0%be%d0%bd%d0%b5%d1%86-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0-%d0%bf%d0%be-%d0%b1%d0%be%d1%80%d0%b1%d0%b0/", "text": "Тежък жребий изтегли надеждата ни за медал в категория до 72 кг в класическия стил Айк Мнацаканян на световното първенство по борба в Нур-Султан (Казахстан), което започва днес. Още в първия кръг натурализираният арменец ще се изправи срещу японеца Томохиру Иду. При победа българският представител ще се класира за четвъртфиналите, където негов съперник ще е Йогеш Йогеш (Индия) или Раймонд Бункер (САЩ).  Участието си днес започва и Румен Славчев при 63-килограмовите. Неговият първи съперник пък е Тинар Шаршенбеков (Киргизстан). Мондиалът е първата квалификация за олимпийските игри в Токио догодина, но и двете категории с наши участници днес са неолимпийски.  Днес ще бъде изтеглен жребият на Дейвид Димитров (67 кг), Тарек Абделслам (87 кг) и Кирил Милов (97), които излизат на тепиха в неделя.", "date": "2019.09.13", "title": " Айк срещу японец на мондиала по борба"}
{"url": "https://trud.bg/%d0%b4-%d1%80-%d0%b0%d0%bd%d0%b5%d0%bb%d0%b8%d1%8f-%d0%b7%d0%b4%d1%80%d0%b0%d0%b2%d0%ba%d0%be%d0%b2%d0%b0-%d0%ba%d0%be%d0%b6%d0%b0%d1%82%d0%b0-%d0%b5-%d0%b6%d0%b0%d0%b4%d0%bd%d0%b0-%d1%81%d0%bb%d0%b5/", "text": "Взимайте хладки душове, приемайте витамин А и яжте сьомга, за да запазите тена по-дълго Съществуват някои трикове, с които можем да запазим слънчевия тен от лятото максимално дълго време, разкрива дерматологът д-р Анелия Здравкова от София. За целта е много важно кожата да бъде добре хидратирана, за което помага взимането на хладки душове. Топлата вода по-бързо дехидратира кожата, а това от своя страна ускорява излющването на повърхностния епителен слой, който пигментира от слънцето.  Хидратацията  е важна не само за поддържане на летния загар, но и за възстановяване на мекотата и хидробаланса на кожата, настъпил вследствие продължителното излагане на слънце. Най-добре е да използвате интензивно хидратиращ продукт за тяло, с по-плътна формула или обогатена с естествени подхранващи и овлажняващи съставки както бадемово масло, какао, алое вера, кафе, нар. Ексфолирането  на кожата на всеки 2 седмици също помага за по-дълготраен тен. По този начин ще подпомогнете излющването на мъртвия кожен слой, който се образува периодично и покрива произведения под въздействието на слънцето меланин, а по този начин маскира и тена. Пиенето на повече вода  е полезно за кожата. През лятото организмът изхвърля много вода чрез потта и престоя под жарките лъчи. А когато кожата изсъхне вследствие на дехидратация, започва да се лющи, което много по-бързо причинява изсветляване на тена. Необходимо е също така да се увеличи приемът на витамин А. Той е от съществено значение за развитието на кожните клетки и за предпазването им от свободните радикали, подхранвайки здравето и блясъка на кожата в дълбочина. Може да се конусмира под формата на добавки, на червено-оранжеви плодове и зеленчуци, черен дроб, яйца, мляко, рибено масло, спанак или просто чрез козметични продукти за лице и тяло, обогатени с витамин А, които да нанасяте след баня и преди лягане. Храненето също има значение. Според редица проучвания запазването на тена от лятото може да бъде подпомогнато с консумация на определени храни. Тъй като меланоцитите се нуждаят най-вече от аминокиселината тирозин, за да произвеждат меланин, е необходимо да се увеличи приемът на пуешко месо, яйчени белтъци, извара, сьомга, соя, бадеми и авокадо. Храни, богати на незаменими мастни киселини, са орехите, лененото семе, сьомгата и зехтинът. Те могат да помогнат на кожата ви да се поддържа хидратирана. Хигиенните и козметичните продукти  да са щадящи към кожата – това е много важно. Измиващите средства да са без детергенти, съобразени с типа кожа, и хидратиращи (според зоната и степента на сухота под формата на млека, кремове, балсами, помади, масла). Чрез правилната хигиена и грижа целта е да се намали изпаряването на водата и да се поддържа необходимото количество вода в епидермиса, както и да се възстанови увредената кожна бариера. Както за тялото, така и за лицето използвайте продукти с подходящо рН, които не са агресивни за кожата, без сапун са и имат хидратиращи и овлажяващи съставки.  Два пъти дневно след измиване не забравяйте да нанесете деликатен хидратиращ и омекотяващ крем за поддържане на кожната бариера  и намаляване усещането за опънатост на кожата. Пазете се при силен вятър или при излагане на слънце. Хидратирайте обилно кожата си след плуване в басейн за ограничаване на изсушаването от хлора. Подходящият хидратиращ крем или серум е най-бързото средство за подобряване на влажността, външния изглед и начина, по който усещате вашата кожа.  Дълбока и интензивна хидратация на кожата можете да постигнете и с професионалните процедури  в естетичните центрове – различни видове мезотерапии и хидратиращи маски.  Много търсени са процедурите мезотерапия, богата на хиалуронова киселина и комплекс от витамини, които хидратират кожата и намаляват увреждащото действие на ултравиолетовите лъчи, а така забавят и преждевременното стареене. През този сезон и устните се дехидратират, напукват и губят обем.Това може да бъде възстановено с поставяне на филър хиалуронова киселина. Така устните стават по-сочни и оформени. Процедурата е сред най-често прилаганите през лятото. Неприятните бръчици около очите, между веждите и по челото могат да бъдат загладени чрез инжектиране на ботокс. Много коментирана процедура за намаляване на изпотяването в подмишниците е инжектирането на ботокс. Оформянето на по-секси дупе  напоследък е много търсено. Има процедури, кремове, спортове и различни диети. Много е важен комплексният подход, подчертава д-р Здравкова. Правилната диета и спорт не са достатъчни за премахване на досадните мастни натрупвания и отпуснатата кожа. Много процедури помагат за оформяне и стягане на седалищната област: Vela shape, ST радиочистотен лифтинг, комбинации от радиочестота и ултразвук, ръчен масаж, мезотерапии за стягане и редуциране на определени мастни натрупвания, лифтинг с конци и други. На световния конгрес по антиейджинг медицина в Монако тази година е имало специална сесия, на която били демонстрирани повдигане и оформяне на седалище чрез поставяне на хиалуронови пълнители. Все по-популярни са и оперативните техники за лифтиране и оформяне на тази зона.", "date": "2019.09.13", "title": " Д-р Анелия Здравкова: Кожата е жадна след лятото"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%ba%d1%80%d0%b8-%d0%be%d0%b1%d0%bd%d0%be%d0%b2%d0%b5%d0%bd%d0%b0-%d1%81%d0%b3%d1%80/", "text": "Министър-председателят Бойко Борисов откри изцяло обновената сграда на СУ „Панайот Волов“ в Бяла. Миналата година правителството отпусна за ремонта на училището 3 680 000 лв. Това, за което 33 години е чакано, ние сме го направили, отбеляза премиерът Борисов и акцентира върху огромните средства, които се инвестират в образователна инфраструктура в страната. Министър-председателят Борисов пое ангажимент пред гражданите на Бяла, че правителството ще помогне и за изграждането на спортна зала в общината, съобщават от Министерски съвет. В СУ „Панайот Волов“ учат 305 деца в 14 паралелки от V до XII клас в специалности като информационни технологии, софтуерни и хардуерни науки и за професия „системен програмист“. За учебната 2019/2020 г. училището е в списъка на средищните училища и списъка на иновативните училища. Иновацията е обучение по природни науки чрез информационни технологии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Премиерът Борисов откри обновена сграда на училище в Бяла\t"}
{"url": "https://trud.bg/%d1%88%d1%83%d0%bc%d0%b5%d0%bd-%d0%b3%d1%80%d0%b0%d0%b4%d0%b8-%d0%bd%d0%be%d0%b2-%d1%81%d1%82%d0%b0%d0%b4%d0%b8%d0%be%d0%bd-%d1%81-13-000-%d0%bc%d0%b5%d1%81%d1%82%d0%b0/", "text": "След изграждането на многофункционалната зала „Арена“, Шумен ще има и нов стадион за близо 13 000 зрители и терен /68 на 105 м/ по стандартите на ФИФА и УЕФА. Идейният проект за спортния комплекс, който ще се гради на мястото на рушащия се стадион „Панайот Волов“, беше представен пред шуменската общественост. „Имам уверението и обещанието на министър-председателя, че средства ще бъдат осигурени от Министерски съвет“, каза кметът Любомир Христов. Той припомни, че за зала „Арена Шумен“ с министерско постановление са дадени 8,5 млн.лв. За новото съоръжение, от което шуменци имат нужда, сумата е между 12 и 14 млн.лв. Две от старите и опасни трибуни ще бъдат съборени и изградени отново. Северната ще се реновира, обясни арх.Калоян Колев от студио „АТЕК-ВД“ при представянето. Предвидено е изграждане на обслужваща административно-офисна сграда с търговски помещения на партера. Настоящият колодрум ще се превърне в паркинг. Ще се обнови съществуващото тренировъчно игрище, към него ще има обслужващи постройки и зала. По бул.“С.Велики“ към стадиона ще се изгради пешеходен надлез, който ще го свързва удобно с „Практикер“ и строящите се до хипермаркета магазини.  „Целта беше да имаме идеен проект, да го изкоментираме и да се запознае шуменската общественост, а след корекции да започнем да работим по техническото задание“, обясни Христов. Представянето в зала 363 на общината беше уважено от много архитекти, спортисти, представители на бизнеса и шуменската общественост. Те одобриха идеята на общината да създаде пореден градски център с многофункционално съоръжение, удобно за спорт, концерти и търговия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Шумен гради нов стадион с 13 000 места"}
{"url": "https://trud.bg/%d1%81%d1%82%d0%b0%d1%80%d0%b8%d1%86%d0%b0-%d0%bf%d1%80%d0%b5%d0%b3%d0%b0%d0%b7%d0%b5%d0%bd%d0%b0-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bf%d1%80%d0%b8-%d0%bc%d0%b0/", "text": "83-годишна жена е пострадала тежко при катастрофа край Велико Търново. Произшествието е станало в петък сутринта в с. Леденик. По първоначална информация лек автомобил Фолксваген „Голф“, управляван от 54-годишен мъж при движение на заден ход е блъснал пешеходката. Тя е откарана във великотърновската болница с фрактура на крака и травма на главата. Настанена е за лечение, с опасност за живота. По случая е образувано досъдебно производство. Катастрофа има и на пътя Велико Търново – Арбанаси – Горна Оряховица. Произшествието е между три леки автомобила. По първоначална информация леко са пострадали две деца на 10 и 12 години. Временно е ограничено движението в района на произшествието. Автомобилите се отклоняват през с. Арбанаси. Две коли са се ударили и на бул. „България“. Пострадали няма. В резултат на това е имало разлив на масло по пътното платно. Мястото е обработено и обезопасено. Произшествието е обработено по административен ред.", "date": "2019.09.13", "title": " Старица прегазена от автомобил при маневра\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d1%85%d0%be%d0%ba%d0%b5%d0%b8%d1%81%d1%82-%d1%81-%d0%ba%d0%b0%d0%bb%d0%b0%d1%88%d0%bd%d0%b8%d0%ba%d0%be%d0%b2/", "text": "Руският хокеист Савели Кононов получи най-нетрадиционната награда за играч на мача след победата на своя „Ижстал“ (Ижевск) с 3:2 над „Челмет“ от местната Висша лига. Вратарят спаси 36 удара и допусна само 2, което накара съотборниците му да го изберат за №1 в срещата. Така Кононов бе удостоен с чисто нов автомат „Калашников“, който му бе връчен още в съблекалнята.  Традицията на играча на мача да се дава подарък тръгва от НХЛ, но там не се раздават оръжия. Най-опасната награда е брадва за сечене на дърва, която се връчва на най-добрите в редиците на „Каролина Хърикейнс“. Обичайната практика е призът да е сувенир като шапка или талисман.", "date": "2019.09.13", "title": " Награждават хокеист с „Калашников“"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d0%bb%d0%b8-%d1%88%d1%83%d0%bc%d0%b0%d1%85%d0%b5%d1%80-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0/", "text": "Михаел Шумахер е бил изписан от парижката болница „Жорж Помпиду“, съобщи френският „Паризиен“. Легендата на Формула 1 бе приет за лечение в понеделник, когато тайно бе докаран от къщата си на брега на Женевското езеро.  Журналистът от изданието Ронан Фулгоас твърди, че Шумахер е бил разкарван из болницата облечен в скафандър, за да не бъде разпознат.  „Около него имаше окачена цяла конструкция, която напълно прикриваше тялото и лицето му – добави Фулгоас. – В една болница, когато се премества пациент, обикновено се вижда тялото и лицето му. А сега около него бяха десетина души, охрана от болницата и бодигардове. Всички бяха със слушалки в ушите и непрекъснато предаваха информация на някого.“  Изданието твърди, че седемкратният световен шампион бил в съзнание като се позова на подслушан разговор между медицински сестри. Според специалисти обаче в това състояние Шумахер може само да движи пръстите си. Причината за постъпването му в болницата е терапия със стволови клетки, извършена от френския професор Филип Менаше, който минава за пионер в тази област.  „Много трудно е да се прецени състоянието му – смята Фулгоас. – Няма как да знаем дали терапията за регенериране на мозъка работи. Но се оказа, че това е третото посещение на Шумахер тук, което значи, че става въпрос за процес с конкретни цели.“", "date": "2019.09.13", "title": " Изписали Шумахер от болницата"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%b7%d0%be%d1%80%d0%bd%d0%b8%d1%86%d0%b0-%d0%ba%d1%80%d0%b0%d0%bb%d0%b5%d0%b2%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8/", "text": "Заместник-кметът по европейски проекти и програми на Община Благоевград Зорница Кралева взе участие в официално събитие, организирано от Европейската комисия – Главна дирекция „Регионално развитие“ в гр. Осиек, Хърватия. Темата на форума бе „Устойчиви инвестиции в Устойчиво градско развитие – подготовка за следващия програмен период в България, Хърватия и Румъния“. Община Благоевград представи успешно изпълнения проект за изграждане на социални жилища, който ще бъде надграден с последващи „меки мерки” и ще реализира затворен цикъл на интегрирани социални инвестиции. На семинара бе акцентирано върху подготовката на стратегически документи за новия програмен период 2021-2027 г., като в тях ще се заложат условия за изпълнение на Интегрирани териториални инвестиции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Зам.-кметът Зорница Кралева представи успешни практики на Община Благоевград по време на международна среща в Хърватия"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%81%d1%82%d0%be%d1%80-%d0%bf%d0%b5%d0%b4%d0%be%d1%84%d0%b8%d0%bb-%d0%be%d1%81%d1%82%d0%b0%d0%b2%d0%b0-%d0%b2-%d0%b0/", "text": "Британският пастор Даниел Хъл, обвинен в блудствени действия с четири деца в Сливен, остава за постоянно в ареста. Хъл беше арестуван в сливенския квартал „Надежда”,  . Хъл има 15-месечна присъда във Великобритания за педофилия, а телевизия BBC направи репортаж за неговите престъпления. Заседанието премина при закрити врата, заради това че в разследването има данни за сексуално посегателство над деца. В момента на ареста му в 6 сутринта вчера, Хъл е бил в присъствието на шест малолетни и непълнолетни момчета – четири на 13 години, едно на 14 и едно на 15 години. Децата обаче са отхвърлили обвиненията срещу пастора. Адвокатът на задържания британски гражданин нарече оставането в ареста „очаквана мярка”. Обвиненият в блудство не се е признал за виновен, но няма да обжалва мярката. Той запази мълчание в съдебната зала. След като разбра,че остава в  ареста, Даниел Хъл каза само „Good bless you” („Бог да ви благослови”). „Той продължава да твърди, че не е извършвал такива неща. Той много добре знае, че за обжалване – трябва да бъде приведен в Бургас, а е изгубил вяра, че на този етап може да промени този изход’, заяви Милена Христова,адвокат на Даниел Хъл. Както „Труд“ писа Даниел Ериксон-Хъл се е укривал два пъти от правосъдието във Великобритания. И двата пъти е бягал в България, където кръщавал деца, въпреки че има забрана за общуване с малолетни. Той е излежавал 15-месечна присъда за педофилия в родината си. Срещу него са били издадени две европейски заповеди за арест. Първата е от края на 2016 г. Британските власти са съобщили, че издирват английския гражданин, тъй като не се явил на съдебния процес срещу него по обвинения за  сексуална експлоатация на деца и детска порнография и за компютърни престъпления. Бил е пуснат под гаранция по време на процеса, която той нарушил и се укрил в България. С решение на Окръжния съд в Сливен пасторът бе издирен, установен и задържан по време на проповед в сливенското с. Самуилово. През ноември 2016 г. е бил екстрадиран в родината си. След като излежал присъдата си там, той отново се появил в България. През 2018 година пак била издадена европейска заповед за арест. Този път Великобритания издирвала поданика си за това, че е нарушил местните закони, като не е регистрирал в 3-дневен срок адреса на местоживеене и личните си данни. Тогава съдът не е превел в изпълнение европейската заповед, тъй като по българското законодателство престъплението, за което е бил издирван от Великобритания, не е престъпление, нито е нарушение на българските закони. Даниел Ериксон-Хъл се установил в 30-хилядното ромско гето в Сливен, на ул. “Кара Кольо”. На това място живеят най-бедните жители на махалата. Източници от квартала съобщиха, че пасторът си купил къща. Сестра му също е била забелязвана там. Твърди се, че даже успяла да завърже сантиментална връзка с някакъв младеж. Хъл бил приет добре сред общността. Някои от жителите го обожавали, защото бил щедър, раздавал пари, подаръци, различни вещи. Информацията за пастора в квартала също е оскъдна, тъй като хората, които го познавали отблизо, му имали доверие, считали го за приятел и не говорят много за него пред чужди хора. Пред 3-4 години, докато пасторът пребивавал в сливенското с. Самуилово в имот под наем, негови съседи подадоха оплакване, че той подозрително общувал предимно с деца. Съмненията за посегателства спрямо деца обаче не бяха доказани заради противоречиви показания. До образуване на дело не се стигна и случаят не влезе в съда. “Вероятно той сега няма да бъде екстрадиран, тъй като няма искане от Великобритания, след като си е излежал присъдата там. А и ако се докаже, че е извършил престъпление в България, той ще бъде съден у нас”, коментираха запознати със случая.  и че Даниел Хъл е плащал по 20-30 лв. на родителите на децата в сливенския квартал „Надежда“, за да прекарва време с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Британският пастор педофил остава за постоянно в ареста"}
{"url": "https://trud.bg/%d1%86%d0%b7%d0%bf%d0%b7-%d0%bd%d0%b0%d0%b4%d1%8f%d0%b2%d0%b0%d0%bc%d0%b5-%d1%81%d0%b5-%d0%b4%d0%b0-%d1%81%d0%b5-%d0%be%d1%81%d0%b8%d0%b3%d1%83%d1%80%d1%8f%d1%82-%d1%81%d1%80%d0%b5%d0%b4%d1%81%d1%82/", "text": "Сдружението „Център за защита правата в здравеопазването“ (ЦЗПЗ) публикуваха на сайта си писмо, изпратено до здравните власти и пациентските организации, както и кратко видео илюстриращо щетите от срутилия се таван в единствената Клиника по алергология у нас. Ето и целия текст на писмото: Клиниката по Клинична алергология се помещава в сграда, която е Паметник на културата. Строена е през далечната 1898г. Била е клиника по уши-нос-гърло болести и в нея се е лекувал големият български поет Пейо Яворов след неуспешния опит да се самоубие.  В по-ново време е била Катедра по Биохимия, след което от 1971г. е Клиника и Катерда и по алергология. Сградата е масивна и с основи от каменна зидария. Тък като последният ремонт е правен през 1986г. на 18.08.2019 се срути тавана в един от лекарските кабинети. От съображение за сигурност със Заповед от Директора на УМБАЛ „Александровска“ сградата бе затворена до извършване на ремонт. Алергологичната клиника на УМБАЛ „александровска“ е център за диагностика и лечение на алергичните болести в България – бронхиална астма, алергичния ринит, медикаментозната, хранителната алергия, острите алергични реакции към пчели и оси, остра анафилаксия. В някои области като хирургичната уртикария Клиниката е с международно признание в Европа и САЩ.  В нея годишно се лекуват 1400 – 1500 болни, а в консултативните кабинети преминават над 30 000 блни от цялата страна. Клиниката по клинична алергология е единствена по рода си в шестте медицински университета в страната. В нея се извършва университетско преподаване по клинична алергология настуденти и специализация на лекари от цялата страна, научно-изследователска дейност от докторанти и преподаватели и амбулаторно и стационалрно лечение на алергично болни. Решението на болницата за преместването на Клиниката в друга сграда след падането на тавана е безспорно правилно. Бихме желали обаче, това да бъде временно до извършване на основен ремонт на сградата. Надяваме се по този начин да бъде запазена исторически съществуващата сграда, както й предназначението й. Налице са реални опасения и се очертават обективни рискове за обслужване на обема на пациенти от страната при постоянно дълговременно преместване.  В подкрепа на това твърдение са фактите, че съществуващата Клиника се разполага в 7 болнични стаи и 34 легла, детски сектор , УНГ сектор, 2 специализирани лаборатории за алергично изследване, кабинети за прегледи на болните от доболничната и блничната помощ, стая на дежурния лекар.  Както беше подчертано, това е единствената Клиника по алергология за цялата страна. Никак не е пресилено, че това е Алма Матер на алергологията в Бългатия.  Реална е опасността, че при преместването ще се намали диагностичния и лечебен капацитет на лекарите. Определено по-малкото помещения ще доведат до това. Специалността „Клинична алергология“ е много важна и актуална за пациентите. В момента всеки трети човек има някаква алергия. Цифрите за заболяванията са безспорно стряскащи. Световните прогнози сочат, че към 2025-2030 всеки втори от населението на земята ще е с алергично заболяване. В момента са диагностицирани 350 милиона болни от астма в света, от които около 700 хиляди в България , 600 милиона от алергичен ринит, а за България са над 1 милион.  Очевидна есветовната тенденция, че необходимите специализирани доболнични и болнични грижи за пациентите ще растат. Надяваме се в обозрими срокове да бъде изготвен Архитектурен проект и се осигурят средства за извършване на основен ремонт на исторически съществуващата сграда като се запази нейното предназначение. Размерът им ще се уточни след изготвяне на Проекта и съответната страоителна документация. Готови сме при необходимост да разкрием набирателна сметка за облекчаване на очакваното общо финансиране, като се ангажираме да пропагандираме идеята в медиите, както и сред пациентските организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " ЦЗПЗ: Надяваме се да се осигурят средства за ремонт на срутен таван в единствената Клиника по алергология у нас"}
{"url": "https://trud.bg/%d1%85%d0%b0%d0%b8%d0%b4-%d1%85%d0%b0%d0%bc%d0%b8%d0%b4-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d1%88%d1%83%d0%bc%d0%b0-%d0%bd%d0%b0-%d0%b2%d0%b0%d0%bb%d0%b5%d1%80%d0%b8-%d1%81%d0%b8/", "text": "Законът за шума на Валери Симеонов доведе до много тежък отлив на български и чуждестранни туристи от нашите курорти. Това каза заместник-председателят на ПГ на ДПС Хамид Хамид пред  . „Искаме буквално да се възстанови старият ред”, беше категоричен той. „Това, което видях лично, а и през цялото лято получавах сигнали от редица дребни и средни бизнесмени, които имат по един ресторант или по едно капанче – на практика, този закон вместо да осигури спокойствие на едни, създаде тормоз за цял сектор. Туристи имаше по Черноморието, но заведенията бяха празни”, добави той. Депутатът цитира данни на Асоциацията на ресторантьорите, изпратени до Министерството на туризма, които сочат спад на посещаемостта от над 40%. „За съжаление, това е в резултат само и единствено на тези безумни текстове, които бяха приети и час по-скоро трябва да отменим”, посочи той. По думите на Хамид първоначалната идея за въведените промени е била на собствениците на няколко големи хотела. „За да приберат и затворят туристите в големите си ресторанти на 2-ра, 3-та и 5-та линия. Аз не мисля, че е добра стратегия държавата да изземе цялата тази дейност от ръцете на общините и общинските съвети”, добави депутатът. Хамид Хамид заяви, че ДПС все още не е преговаряла с другите партии да се отменят промените в закона за шума. „Всеки, който е загрижен за дребния и средния бизнес, би трябвало да подкрепи законопроекта. Не сме разговаряли с никой, но очакваме разбиране”, каза депутатът. Народният представител коментира и предложението на лидера на ДПС Мустафа Карадайъ Възродителният процес да се изучава в училище по-подробно. „Възродителният процес е най-голямото престъпление на комунистическия режим, така че, когато режимът се изучава, няма как да се избегнат безспорни факти и последиците от тях. Няма как да не се изучава етническото прочистване на голяма част от българския народ. Мисля, че има разбиране от страна на министъра и тези неща ще влязат в учебните планове”, обясни Хамид Хамид. Той коментира и напускането на парламента от „Атака“. „Когато се взимат стратегически важни решения за държавата, всички знаят, че може да се разчита на ДПС. ПГ на ДПС винаги е била силна и е отстоявала своите позиции. Разводите в малката коалиция не ни интересуват. Ние предрекохме, че това управление отива към провал с такива партньори, но не ни послушаха“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Хаид Хамид: Законът за шума доведе до тежък отлив на български и чуждестранни туристи от курортите ни"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d0%bd%d0%b8-%d0%b1%d0%b8%d0%b5-%d0%bf%d0%be-%d1%80%d1%8a%d1%81%d1%82-%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5/", "text": "В услугите вдигат най-много надницата Алкохолът у нас е с най-ниските цени в ЕС Заплатите в Румъния нарастват по-бързо от нашите. Разходите за един час труд в България през второто тримесечие на годината са се увеличили с 11% на годишна база, обявиха от европейската статистическа служба Евростат. В същото време разходите за труд в Румъния са нараснали с 12,4%. Подобна беше ситуацията и през първото тримесечие на годината, когато трудът в България поскъпна с 12,9% на годишна база, а в Румъния – с 16,3%. Същевременно в края на миналата година средната заплата у нас и в северната ни съседка беше почти една и съща – около 616 евро. Оказва се, че Румъния ни е настигнала по заплати и вече ни надминава. На следващите две места по ръст на разходите за труд се нареждат Словакия (+10,6%) и Унгария (+10,1%). Топ 5 се допълва от Естония с ръст от 8,3%. Във всички страни от ЕС има увеличение на заплатите като например в Германия то е с 3,2%. По отношение на отделните сектори на икономиката ни най-голям ръст на разходите за труд има в услугите – с 11,1%. В строителството увеличението е с 10,5%, а в индустрията – с 9,8%. Същевременно хлябът и редица други основни храни в Румъния са по-евтини, отколкото у нас. В рамките на ЕС най-евтиният хляб е в Румъния – цената му е 54% от средното ниво за ЕС, обявиха от Евростат. В България стойността на хляба е 62% от средното за ЕС ниво, а Полша е на трето място с 68%. Като цяло храната в Румъния е най-евтината в ЕС – 65,4% от средното ниво в ЕС. На второ място по най-евтина храна е Полша с 67,9% от средното ниво. България е чак на трето място като у нас цените на храните са 74,8% от средните за ЕС. През 2018 г. хлябът е бил най-скъп в Дания (152% от средното ниво), а на следващите места са Австрия (135%), Люксембург и Финландия (по 127%). Цените на алкохола в България и Румъния са най-ниските в ЕС и са приблизително еднакви – 74% от средното ниво. Като тук влизат високоалкохолните напитки, бирата и виното. В ЕС най-скъп е алкохолът във Финландия (182% от средното ниво), следвана от Ирландия (177%) и Швеция (152%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Румъния ни бие по ръст на заплатите\t"}
{"url": "https://trud.bg/%d1%84%d0%b0%d1%85%d1%80%d0%b8%d0%b5-%d0%b8-%d0%b1%d1%83%d1%80%d0%b0%d0%ba-%d1%80%d0%b0%d0%b7%d0%ba%d0%b0%d0%b7%d0%b2%d0%b0%d1%82-%d0%b7%d0%b0-%d0%bb%d1%8e%d0%b1%d0%be%d0%b2%d1%82%d0%b0-%d1%81%d0%b8/", "text": "Фахрие Евджен и Бурак Йозчивит , които се залюбиха на снимачната площадка на сериала „Чучулигата“ и филма „Любовта прилича теб“, разказват за любовта си пред редактора на списание „InStyle“. „За пръв път се срещнахме среща в продуцентската компания „Тимс“ като партньори за поредицата „Чучулигата“ и между нас се получи един хармоничен дует, но първите искри между нас прехвърчаха на снимачната площадка на игралния филм „Любовта прилича на теб“, спомня си Бурак. Попитан какъв става, когато се влюби, актьорът споделя, че не може да изрази това чувство с клише, защото то е много дълбоко. „Когато човек се влюби, същността му се разкрива и той показва истинското си аз. Когато се влюбя, срещам истинския Бурак – няма нужда да си поставям пречка, да бъда самонадеян, да променям външния си вид, позицията си. Това, което се случва в този момент, се случва за миг. Вечната, безмерна любов е нещо като от друг свят. По правило имам развълнувано и неспокойно състояние. Когато се влюбя, тази ситуация се засилва и вече не се вписвам в обичайното си състояние. Нямам какво повече да разказвам, тази любов пролича и в играта ми в „Чучулигата“ и „Любовта прилича на теб“, казва Йозчивит. От своя страна Фахрие допълва: „Мисля, че любовта е вдъхновение и източник на радост. Вълнението, което изпитваме, не може да бъде измерено с никакви по-големи емоции. Можем да сме щастливи много пъти в живота си, но човек е най-щастлив, когато е влюбен.“ Когато са заедно двамата обичат да гледат филми вкъщи или да се разхождат из места, които им дават усещане за спокойствие. Бурак обаче не пропуска да подчертае, че голямата му страст е и да шофира. „Бъдете сигурни, че и ние, като всички хора правим прости неща, например шофирането на кола е любимото ми забавление. Когато започнах да използва Instagram, наскоро разгледах снимките си и забелязах, че почти всички са заснети в кола. И си казах: „Аз живея повече в кола си“. Попитана кои са основните елементи в една връзка, Фахрие отговаря: „На първо място, разбира се, това е доверието, а също така да уважавате човека до вас като личност.“, а Бурак допълва: „Увереността е най-важното в една връзка, само така може да се разкриете изцяло. Не е нужно да криете нищо за себе си пред човека, който е до вас. И ако той ви приеме такъв, какъвто сте, значи, че имате правилна връзка“. Следващият въпрос е към Бурак е, защо е предложил на Фахрие да играят заедно във филма „Любовта прилича на теб“- защото вече са постигнали хармония като партньори в „Чучулигата“, или защото вече са изпитвали любовни чувства. Ето какво отговаря актьорът: „Не, чувствата бяха абсолютно без значение. Само заради нашата хармония, която постигнахме като партньори в „Чучулигата“. Тази наша хармония развълнува социалните мрежи, появи се армия от фенове, получихме възторжени отзиви. Бяхме невероятно обичани в ролите на Камран и Фериде … Ето защо, след като сериалът приключи, реших че трябва да прехвърлим тази хармонията и в друга лента.“", "date": "2019.09.13", "title": " Фахрие и Бурак разказват за любовта си"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bd%d0%b0-21-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d1%89%d0%b5-%d1%81%d1%82%d0%b0%d0%bd%d0%b5-%d1%8f%d1%81%d0%b5%d0%bd/", "text": "На 21 септември ще стане ясен кандидатът на ВМРО за кметския стол на София. Това каза евродепутатът и зам.-председател на партията Ангел Джамбазки пред   в отговор на въпрос дали той ще се кандидатира за столичен градоначалник.&bdquo;София има нужда от много повече сигурност и промяна в тази насока. Има нужда от сериозен разговор за незаконното строителство, гетата, замърсяването. Ние се готвим със сериозна листа и програма – имаме сериозен опит&rdquo;, посочи Джамбазки. Той призна, че редица хора са го убеждавали да участва в местния вот за столицата. По думите му, той не се колебае и решението му е взето.Ангел Джамбазки коментира и евентуалната кандидатура на лидера на „Атака“ и вече бивш коалиционен партньор Волен Сидеров за кмет на София. Според него националистите не са конкуренция на ВМРО. Става дума за ефективността на коалицията „Обединени патриоти“, имахме председател на парламентарната група (б.р. Волен Сидеров), който не се справи „блестящо“. Загуби се време, в което трябваше да бъдат отстоявани въпросите, с които „Обединени патриоти“ влязоха в управлението на държавата&rdquo;, каза още евродепутатът. Зам.-председателятна ВМРО заяви, че през последните 12 години активно участва в политическия живот на страната и не се страхува от компромати покрай местния вот. „Чул съм невероятни неща за себе си, прочел съм клеветнически, лъжливи неща за себе си. Търся си правата по съдебен ред. Който го е страх от мечки – не ходи в гората. Отдавна е известно, че такива мръсотии ще бъдат използвани и всеки трябва да бъде подготвен“, заяви политикът. Джамбазки заяви, че ВМРО няма нищо общо с шпионския скандал покрай движение „Русофили“ и всички хора, които слагат окончания като „-фили или -фоби“ на партията са неграмотни. „Ние винаги сме били умерени в желанието си да защитим българския интерес. Тези хора заслужават да бъдат разследвани и да получат наказание“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Джамбазки: На 21 септември ще стане ясен кандидатът на ВМРО за кмет на София"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b2%d0%b0%d1%82-6000-%d0%bb%d0%b2-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%bc%d0%be%d1%8f%d1%82%d0%b0-%d0%bf%d0%bb%d0%b0%d0%bd%d0%b8%d0%bd%d0%b0/", "text": "Награден фонд от 6000 лв и много подаръци очакват участниците в състезанието по планинско бягане „Витоша моята планина 2019“. Надпреварата е на 21 септември като стартът е в Бояна, а финалът на хижа „Алеко“, а участниците ще могат да се състезават както по пълното 16-километрово трасе, така и на 3 км. На старт имат право да застанат всички физически и психически здрави хора при спазване на маркировката и Закона за движение по пътищата.  Организатори са „Витоша ски” АД, „Витоша ски клуб“, Фондация „София-европейска столица на спорта“ и Сдружение Маратон.", "date": "2019.09.13", "title": " Раздават 6000 лв. на „Витоша моята планина“"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%b0/", "text": "Франция, Великобритания и Германия – трите европейските страни по ядреното споразумение с Иран, изразиха в петък дълбока загриженост относно нарушаването от Техеран на това споразумение от 2015-а година и го призоваха да сътрудничи на ядрения контролен орган към ООН, предаде  „Международната агенция за атомна енергия (МААЕ) потвърди в доклада си от 8-и септември, че модерни центрофуги са били инсталирани или се монтират в иранския ядрен обект Натанз. Ние сме дълбоко загрижени от тези дейности“, заявиха европейските сили в първото си съвместно изявление след брифинг на МААЕ от по-рано тази седмица. „Продължаваме да подкрепяме Съвместния цялостен план за действие (JCPOA, известен като иранско ядрено споразумение) и настоятелно призоваваме Иран да се откаже от дейностите си, които нарушават ангажименти по JCPOA, както и да се въздържа от всякакви по-нататъшни действия“. „Призоваваме Иран да си сътрудничи с МААЕ по всички важни въпроси“, подчертават трите водещи европейски държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Франция, Великобритания и Германия настояват Иран да се върне към спазване на ядреното споразумение"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bd%d0%b5%d0%ba%d0%b0-%d1%81%d0%b8%d0%b4%d0%b5%d1%80%d0%be%d0%b2-%d0%b4%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%81/", "text": "Столичният кмет Йорданка Фандъкова намекна, че не желае подкрепата на правителствения коалиционен партньор – „Атака“, по време на предизборната ѝ кампания за нов мандат като градоначалник на София.  тъй като тя е най-подходящият кандидат за кмет на София и трябва да продължи да ръководи общината“. Пред   столичният кмет Йорданка Фандъкова обаче разкри, че не разчита на подкрепата на „Атака“ за местния вот в столицата. „Господин Сидеров често променя своето решение. Първо обяви, че ще се кандидатира за кмет, след това изтъкна друго решение, днес разбрах, че инициативен комитет го издига за кмет, нека да представи своята политическа сила“, заяви заместник-председателят на ГЕРБ Йорданка Фандъкова. По обед нa фейсбук страницата на ПП „АТАКА“ беше официално съобщено, че „Kомитет издига Сидеров за кмет на София, искат стоп на гей парадите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Фандъкова: Нека Сидеров да представи своята политическа сила"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%b8-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%b7%d0%bb%d0%b0%d1%82%d0%be%d1%82%d0%be/", "text": "Испания и Аржентина ще определят новия световен шампион по баскетбол, след като спечелиха по коренно различен начин полуфиналите на мондиала в Китай. Иберийците надделяха с 95:88 над Австралия след две продължения, след като редовното време завърши при резултат 71:71. В герой за победата се превърна Марк Гасол, който завърши с 33 точки, а Пати Милс отговори с 34 т. за Австралия. Играчите от Зеления континент обаче бяха бесни на съдиите заради фаул, свирен на ветерана Андрю Богът в последните секунди на редовното време. Тогава австралийците водеха с 1 точка, но с две точни изпълнения Гасол обърна.  „Ши*ан позор!“, крещеше Богът и показа с жест, че според него става въпрос за пари. Първото продължение отново не излъчи победител, но във второто точната стрелба на Гасол и Серхио Юй реши изхода.  Аржентина си проправи доста по-убедително път към финала. „Гаучосите“ надиграха Франция с 90:78 като трупаха постепенно аванс, който през второто полувреме стана двуцифрен. Луис Скола завърши с 28 т., а Еван Фурние и Франк Нтиликина се отчетоха с по 16 за „петлите“.  Така двата финалиста ще търсят първи световен трофей от над 10 години. Испания бе световен шампион през 2006-а, а Аржентина грабна олимпийското злато 2 години по-рано.", "date": "2019.09.13", "title": " Испания и Аржентина в битка за златото в баскетбола"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-36/", "text": "Тази събота и неделя: Александра Дадарио: Работата трябва да е удоволствие Дивата от Ню Йорк на 33.               Любен Каравелов: Какво ни трябва? Патриотизмът е привързаност към политическото отечество, привързаност към собствената независимост и свобода АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " „Труд Уикенд“ – един вестник за два дни"}
{"url": "https://trud.bg/%d1%81-%d0%bd%d0%b0%d0%b4-3-%d0%ba%d0%bc-%d0%b2%d0%b5%d0%bb%d0%be%d0%b0%d0%bb%d0%b5%d1%8f-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b7%d0%b5%d0%bb%d0%b5%d0%bd%d0%b8%d1%8f%d1%82-%d1%80%d0%b8/", "text": "Планират трамвайно трасе между метроспирки от трите линии  Градската управа в София планира изграждането на линеен парк с велоалея и пешеходни алеи от ВТУ “Тодор Каблешков” до гара “Пионер”.  Концепцията е на следващ етап пръстенът да свързва всички квартали Столичната община планира 3 км дълъг нов линеен парк с велоалея и пешеходни алеи върху демонтирани жп линии, с който да стартира изграждането на зеления ринг на София. “Целта на е да могат всички квартали, през които минава рингът да имат връзка с парковете на града”, съобщи по време на представянето на проекта столичният кмет Йорданка Фандъкова. “Крайната цел ще бъде създаването на зеления ринг, който ще използва части от трасетата на бившите жп линии и от новопроектираните булеварди”, каза главният архитект на София Здравко Здравков. Той съобщи, че след изграждането на пилотния участък, концепцията е трайно обвързване на всички квартали на София с един зелен пръстен. Транспортният министър Росен Желязков също участва в представянето на дългият 3 км парк от ВТУ “Т. Каблешков” до гара “Пионер”, чийто строеж вероятно ще стартира в следващите една или две години. Собственикът на имотите НКЖИ ще ги дари на Столичната община. От началото на велоалеята в район “Слатина” до гара “Пионер” се създават велосипедни връзки за зала “Арена Армеец”, Софийския метрополитен и Борисовата градина. Трасето е разделено на два подучастъка. Първият започва от гара “Пионер” до тунела под бул. “Цариградско шосе”, а вторият оттам до “Източната тангента”. Общата площ на новопредставения зелен коридор е над 60 дка. Арх. Здравков съобщи и, че по бул.” Т. Каблешков” е планирано да се изгради трамваен ринг, който може да свързва станции от всички метролинии. “Да свържем с трамвайно трасе от бул. “Цар Борис III”, през бул. “България”, бул. “Черни връх”, да завъртим по ринга, да премине през бул. “Цариградско шосе”, и да стигне до кв. “Слатина”, каза арх. Здравков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " С над 3 км велоалея стартира зеленият ринг на София (обзор)\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%be%d1%89%d0%b5-%d1%82%d1%80%d0%b8%d0%bc%d0%b0-%d0%b7%d0%b0-%d0%bf%d0%b5%d0%b4%d0%be%d1%84%d0%b8%d0%bb%d0%b8%d1%8f-%d0%b2-%d1%81%d0%be%d1%84/", "text": "Други трима мъже са били задържани през тази седмица за подобни случаи като с този Даниел Хъл. Това съобщиха от МВР. В понеделник бил арестуван френски гражданин, служител в кол-център на международна фирма, а днес – други двама български граждани, живущи в жк. „Люлин“ и „Сухата река“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Задържаха още трима мъже за педофилия"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b0%d0%ba%d0%be-%d0%b1%d1%8a%d0%b4%d0%b0-%d0%ba%d0%bc%d0%b5%d1%82-%d0%bd%d0%b0-%d1%81%d0%be%d1%84%d0%b8%d1%8f-%d1%89/", "text": "Ако бъда кмет на София, ще спра гей парада. Това заяви пред   лидерът на „Атака“ Волен Сидеров. Той припомни, че тази година от „Атака“ са спрели гей шествието да не осквернява по пътя си паметника на Васил Левски. На въпрос това ли е единствената амбиция да стане кмет на София Волен Сидеров отговори: „Малка ли е тази амбиция. Моралните проблеми не са ли проблем. Да унищожаваш семейните ценности – това не е ли проблем и заличаване на нацията. Ние сме водещи в Европа по брой на абортите. Ние намаляваме като нация, демографски се сриваме“. София – това са хората. Трябва да се направи ревизия на бюджета. София не е центърът, а преди всичко жилищните квартали, каза Сидеров. Инициативен комитет ще издигне лидера на „Атака“ Волен Сидеров за кандидат за кмет на София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Волен Сидеров: Ако бъда кмет на София, ще спра гей парада"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d0%be%d1%81%d1%82%d0%b0%d0%b2%d0%b0-%d1%82%d1%80%d1%83%d0%b4%d0%bd%d0%b0%d1%82/", "text": "Британският министър-председател Борис Джонсън каза, че остава да се свърши трудната част от постигането на сделка за Брекзит. Той изрази предпазлив оптимизъм, че може да бъде постигнато споразумение, което да смекчи излизането на Великобритания от Европейския съюз, предаде Ройтерс, цитирана от БТА. Премиерът трябва да разговаря в понеделник с председателя на Европейската комисия Жан-Клод Юнкер и главния преговарящ на ЕС за Брекзит Мишел Барние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Борис Джонсън заяви, че остава трудната част от постигането на сделка за Брекзит"}
{"url": "https://trud.bg/%d0%bc%d0%b5%d0%b6%d0%b4%d1%83-50-%d0%b8-100-%d1%85%d0%b8%d0%bb-%d0%b5%d0%b2%d1%80%d0%be-%d0%b7%d0%b0-%d0%b1%d1%8a%d0%b1%d1%80%d0%b5%d0%ba-%d0%b2%d0%b7%d0%b5%d0%bc%d0%b0%d0%bb%d0%b8-%d1%82%d1%80/", "text": "Бандата набирала закъсали за пари в циганските махали Между 5 и 7 хил. евро получавали донорите Между 50 хил. и 100 хил. евро плащали близките на нуждаещи се от бъбречна трансплантация на групата за трафик на органи, която беше задържана на 10 септември. Срещу трима мъже и една жена са повдигнати обвинения, обяви ръководителят на Специализираната прокуратура Димитър Петров. “Схемата е била следната: имало е двама души, които са организирали дейността на групата, като са свързвали донори с клиенти. Останалите участници са се занимавали с директното набиране на хора”, обясни Петров. Разкриването на групата е било сложно, защото нямало недоволни от нея – нито от донорите, нито от реципиентите, допълни говорителят на Специализираната прокуратура Сийка Милева. Шефовете на групата осигурявали международните паспорти на донорите – истински и неистински. Истинският се е използвал за минаване на границата, а фалшивите са били представяни на служителите в турската болница, където се извършвали трансплантациите, но лекарите не знаели за аферата. На донора се е заплащало между 5 и 7 хил.евро едва след извършване на самата операция. Донорите са били набирани от софийските квартали “Факултета”, “Филиповци” и “Орландовци”. До момента са установени петима донори и петима реципиенти. “Имало е готовност за още двама нуждаещи се от трансплантация и трима донори”, каза зам.-директорът на ГДБОП старши комисар Любомир Янев. При задържането на ръководителите на организираната престъпна група на ГКПП “Капитан Андреево” в лекия автомобил били установени донорът, както и лицето, което се е нуждаело от донор, заедно с неговата съпруга. Извършено е претърсване на автомобила, като били иззети два неистински международни паспорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Между 50 и 100 хил. евро за бъбрек вземали трафиканти (обзор)\t"}
{"url": "https://trud.bg/%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8%d1%8f%d1%82-%d0%bf%d0%b5%d0%b4%d0%be%d1%84%d0%b8%d0%bb-%d0%bf%d0%bb%d0%b0%d1%89%d0%b0%d0%bb-%d0%bf%d0%be-30-%d0%bb%d0%b5%d0%b2%d0%b0-%d0%bd%d0%b0/", "text": "Излъчвал извратени клипове в тайни чатове Обвиниха го за блудство с четири момчета Английският педофил Даниел Ериксон-Хъл, за който пръв “Труд” съобщи, че кръщава българчета в Сливен, е с повдигнати обвинения за блудство с четири малолетни момчета. Според прокуратурата извращенията били извършвани от януари т. г. до 11 септември. От МВР съобщиха, че пострадалите деца са били неколкократно жертви на блудства от англичанина, който се представял за пастор. Източници на “Труд” съобщиха, че родителите на децата получавали по 20-30 лева на ден, за да може малчуганите да са “компания” на чужденеца, който е осъждан за педофилия във Великобритания. Той дори снимал децата и е публикувал клиповете в тайни чат стаи в интернет. При ареста му в 6 часа сутринта в къщата му в ромското гето “Надежда” британецът бил в едно помещение с 6 малки момчета. “Работихме продължително време за разкриване на престъпната дейност на задържаното лице. Решихме да огласим резултатите тогава, когато имаме абсолютна готовност и увереност”, каза шефът на ОДМВР-Сливен Димитър Величков. В акцията участвали и антимафиоти от “Киберпрестъпност”. Пасторът се появил в квартала преди две-три години. Купил къщи в най-бедната част на гетото. И разкрил два молитвени дома. “От самото начало той беше обект на оперативно наблюдение, защото бяхме информирани, че е излежал присъда за педофилия в родината си Великобритания”, казаха криминалисти от Сливен. От самото начало пасторът започнал да проявява щедрост към бедняците в гетото. Давал им пари, осигурявал им средства за ремонти на къщите, на един купил и кон. “Развиваше активна дейност с децата, имаше и уроци по английски. Имаме информация, че е водил деца от квартала по аква-паркове на морето и на други екскурзии”, разказаха запознати. Досега срещу него нямало сигнали за извратените му наклонности. “Основният проблем в разкриването бе, че жителите на квартала не желаят да съдействат – нито децата, нито родителите, защото са финансово зависими от него”, разказаха източници на “Труд”. Те определят скандалния пастор като изключително мнителен, потаен и дискретен. Има данни, че от известно време е започнал да проповядва и в гр.Стралджа, Ямболско.   Съдът го прати в килия Окръжният съд в Сливен остави в ареста Даниел Ериксон-Хъл (44 г.). Той изрично заяви пред съда, че не желае да бъдат сниман от журналисти и отказа да говори пред тях. След като чу, че остава в ареста, на излизане от залата той заяви: “Бог да ви благослови”. Адвокатката му Милена Христова съобщи, че задържането под стража е било очаквано и че клиентът є няма да обжалва. Пред нея той отричал да е извършил това, в което е обвинен. Докато окръжният съд заседаваше, пред сградата се бе събрала група от 30-40 роми, сред които и деца. Те скандираха “Свобода”, “Мафия”, “Пастора”. Според тях пасторът им помагал много и отрекоха да е блудствал с деца. Те дори показаха малко момче, за което твърдяха, че е работело 6 месеца при пастора и нямало никакви оплаквания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Английският педофил плащал по 30 лева на дете"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b6%d0%b8%d0%b2%d0%be%d0%bf%d0%b8%d1%81-%d0%b3%d1%80%d0%b0%d1%84%d0%b8%d0%ba%d0%b0-%d0%b8-%d1%81/", "text": "Изложба с конкурсен характер представя 105 творби на 58 автори от Велико Търново, Русе, Търговище, Разград и Габрово. Експозицията е подредена в Изложбени зали „Рафаел Михайлов“, а организатори са „Алианц България Холдинг“ и Съюзът на българските художници.  Кметът на старопрестолния град Даниел Панов уважи събитието и поздрави организаторите и авторите. Той подчерта, че художествените и визуални изкуства винаги са в основата на облика на Велико Търново като историческа, духовна и културна столица, а със своето дело творците правят много за популяризирането и доброто име на града.  „След проведен разговор с българския посланик в Словакия Йорданка Чобанова, великотърновските художници са поканени да представят страната ни в Братислава през ноември“, сподели Даниел Панов. Настоящето издание на конкурса е седмо, коментира Глория Димитрова, представител на ръководството на „Алианц България“. Връчени бяха три награди – за живопис, графика и скулптура. Техни носители са Красимир Русев, Атанас Димитров и Румен Димитров. Авторитетно жури с председател проф. Димитър Чолаков награди победителите, които по регламент имат право на участие във финалния кръг на конкурса в София. Номинации имат и още 16 творци от региона. В категория „Живопис“ това са Борис Желев, Галина Цветкова, Мартина Караиванова, Владимир Аврамов, Валентина Лапчева, Константин Райчев, Росен Дончев, Милен Джановски и Мариета Конова – в категория „Живопис“. Нина Нишовска, Георги Радулов, Мартин Митев ще се представят в категория „Скулптура“, а Николина Джановска, Цветелина Максимова, Деница Янева и Илия Банков – в категория „Графика“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Изложба представя живопис, графика и скулптура на творци от Велико Търново и още четири области"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd-%d0%b0%d1%81%d0%b0%d0%bd%d0%b4%d0%b6-%d1%89%d0%b5-%d0%be%d1%81%d1%82%d0%b0%d0%bd%d0%b5-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b4%d0%be%d0%ba/", "text": "Основателят на „Уикилийкс“ Джулиан Асандж ще остане в ареста по време на разглеждането на искането на САЩ за екстрадирането му, разпореди съд в Лондон, цитиран от телевизионния канал  . В момента Асандж излежава 50-седмична присъда за нарушаване на условията за гаранция. Решението на съда означава, че той ще остане в затвора след изтичане на този период, въпреки че австралийските адвокати се опитват да оспорват законността на екстрадицията му от САЩ и очакват процесът да продължи с месеци. Австралиецът не присъства на съдебните заседания, но участва в тях и ги наблюдава чрез видеовръзка. „Вашият срок на лишаване от свобода скоро ще приключи. Когато това се случи, статусът Ви ще се промени от затворник, който изтърпява присъда, в лице, което очаква екстрадиция“, обясни съдия Ванеса Берайцер на Асандж, подчертавайки, че на адвокатите на адвокатите му е била дадена възможност да поискат освобождаването на клиента си под гаранция, но те са отказали. Берайцер добави също, че подобна петиция едва ли би била предоставена, тъй като съдът има „съществени основания да вярва“, че Асандж би направил пореден опит да избегне правосъдието.", "date": "2019.09.13", "title": " Джулиан Асандж ще остане в затвора, докато се разглежда евентуалното му екстрадиране в САЩ"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bd%d0%be%d0%b2-%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%b5%d0%bd-%d1%85%d1%80%d0%b0%d0%bc-%d0%b2-%d1%81%d0%b2%d0%b8%d1%89/", "text": "Стартира строителството на православна църква в новия гробищен парк на Свищов. „Храмът на такова място е потребност и необходимост на всеки християнин, който иска да изпрати своите близки съобразно правослания, традиционен за нас българите, обряд. Решението на Свищовско архиерейско наместничество бе този Божи дом да носи името на един забравен, но важен светец – Св. Луп от Нове“, каза архиерейският наместник отец Руслан Личев.   Преди няколко години, при архиологоическите разкопки на древния римски град Нове, намиращ се на 4 км. източно от Свищов, в олтара на римска църква е открит от полски археолози саркофаг с гравирано на него име Лупус. То е категорично свиделство, че саркофагът е част от мартириум, където са се покояли мощите на Св. Мъченик Луп – слугата на Св. Димитър Солунски. Св. Луп е бил епископ. Той е потопил дянконският орар (б.а.препаска, която носят само дяконите) на Св. Димитър и своя пръстен в мъченическата му кръв и с тях е извършил редица чудеса. Това е станало причина да бъде преследван и убит. Отец Руслан Личев сподели, че средствата за изграждането на храма са изцяло от дарения и заедно със средствата за неговото обзавеждане и оборудване ще са необходими около 55 000 лева. От Архиерейско наместничество – Свищов се обръщат с молба за помощ и съпричастност, за да се отбележи с духовна почит в името на една нова църква, местнопросиялия светец. „Всяка дарена сума за нас е важна стъпка в завършването на този Божи дом на името на св. Луп от Нове.“, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Изграждат нов православен храм в Свищов на името на Свети Луп от Нове"}
{"url": "https://trud.bg/%d0%be%d0%b2%d0%bb%d0%b0%d0%b4%d1%8f%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%bd%d0%b0%d0%b4-%d0%ba%d0%be%d1%82%d0%b5%d0%bb/", "text": "Пожарът над Котел е овладян този следобед, след намесата на хеликоптер на ВВС, съобщи директорът на областната противопожарна служба комисар Владимир Демирев, цитиран от   Изгорели са близо 3500 декара пасища, сухи храсти и папрати и 100 декара борова гора. Близо 150 души и наземна техника е участвала в гасенето през деня. Според комисар Демирев съвместната работа между екипа на хеликоптера и наземните гасачески групи е довела до потушаването на пожара. „Девет полета бяха направени с хеликоптера. Заедно с него нашите наземни сили също активно се включиха. Без наземни сили нямаше да бъде възможно овладяването на пожара“, каза комисар Демирев. Той изказа предположение как може да е възникнал огъня. „Обикновено причините за такъв вид пожари при всички положения са свързани с човешка дейност“. Тази нощ екипи на противопожарната служба ще останат да наблюдават боровата гора, за евентуално възобновяване на пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.13", "title": " Овладян е пожарът над Котел"}
