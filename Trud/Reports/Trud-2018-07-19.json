{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82/", "text": "Новият британски министър за Брекзит Доминик Рааб заяви, че очаква с нетърпение възможността за по-интензивни преговори с ЕС с наближаването на краен срок през октомври, предаде БТА. „Постигнахме голям напредък по споразумението за напускане, но има все още някои неуточнени неща, които трябва да изясним. Затова очаквам с нетърпение да водим по-интензивни преговори и да направим така, че да сме в най-добрата позиция за постигане на най-доброто споразумение“, заяви Рааб преди среща в Брюксел с главния преговарящ на ЕС Мишел Барние. В началото на срещата Мишел Барние заяви, че остава съвсем малко време за постигане на споразумение по условията на излизане на Великобритания от ЕС, предаде ТАСС.  „Остава ни твърде малко време и трябва да се направят две неща – да приключим споразумението по напускането и да подготвим политическа декларация за бъдещите ни отношения“, заяви Барние.", "date": "2018.07.19", "title": " Новият британски министър за Брекзит иска по-интензивни преговори с ЕС"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bf%d1%80%d0%b8%d0%b5-%d0%b7%d0%b0%d0%ba%d0%be%d0%bd-%d0%b7%d0%b0-%d0%bd%d0%b0%d1%86%d0%b8%d1%8f%d1%82%d0%b0/", "text": "Текстът посочва неделим Ерусалим за столица Премиерът Нетаняху приветства знаковия документ След бурни 8-часови дебати израелският Кнесет прие в нощта срещу четвъртък оспорван “Закон за еврейската нация”, който посочва, че само евреите имат право на самоопределение в страната, предизвиквайки обвинения в “расизъм на ръба апартейда” от страна на арабското малцинство в страната, предаде Ройтерс. Текстът, подкрепен от дясното правителство, бе одобрен с 62 гласа “за” срещу 55 “против” и двама въздържали се в 120-членния парламент след месеци на политически спорове. След гласуването премиерът Бенямин Нетаняху приветства решението, с което “Израел е определен като национална държава на еврейския народ”. До голяма степен символичен, законът е приет скоро след отбелязването на 70 г. от създаването на Израел. В него се казва, че “Израел е историческа родина на еврейски народ, който има ексклузивно право на национално самоопределение в страната”, а “единен и неделим Ерусалим” е обявен за столица. Законът определя и че арабският вече не е официален език заедно с иврит, но му оставя “специален статут”, с който продължава употребата му в институциите. Израелските араби са около 1,8 млн. души – около 20% от 9-милионното население. “Държавата гледа на развитието на еврейските селища като на национална ценност и ще насърчава и популяризира създаването им”, се посочва в друга спорна точка от текста. Дори след промени на по-радикални предложения, критици заявят, че новият закон ще задълбочи чувството за отчуждаване сред арабите, които отдавна се оплакват, че са втора ръка граждани. Адалах, неправителствена организация за защита правата на арабите, обяви, че законът е опит за налагане на “етническо превъзходство с расистки политики”. Миналата седмица Нетаняху защити документа, като заяви, че “гражданските права в израелската демокрация ще бъдат спазвани, но мнозинството също има права и мнозинството решава”.", "date": "2018.07.19", "title": " Израел прие закон за нацията\t\t\t"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b4%d0%b5%d0%b2-%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82/", "text": "Министърът на вътрешните работи Валентин Радев призна, че относно мерките срещу разпространението на чумата по дребните преживни животни има пропуски в работата на всички отговорни органи. За пример той даде лошата комуникация със стопаните и допускането на външни хора в ограничителния периметър около засегнатите села. По   Радев обвини опозиционните депутати на място, че възпрепятстват работата на органите на реда. Вътрешният министър допълни, че се работи по уточняването на източника на заразата, но отхвърли предположението, че животно от Турция е преминало оградно съоръжение по границата. „На поредното заседание на междуведомствения щаб беше решено, че работата му ще се изнесе на терен“, информира Валентин Радев. Открито е второ огнище в с. Борино, но то е в радиуса от 10 километра от първоначалното огнище, допълни той. Само опозицията разколебава действията на държавните органи по случая, заяви Радев. Работата на МВР е да помага на ветеринарните лекари да изпълнят нарежданията на БАБХ, изтъкна той. По думите му на председателския съвет на НС е имало съгласие за действията на БАБХ, но на място депутати от опозицията пречат на МВР да си върши работата в проблемите села. „Има пропуски в работата на всички, включително и в работата на МВР, защото подобна зараза се появява за пръв път в България“, заяви вътрешният министър. „Комуникацията не е била наред“, изтъкна той. „Използваме момента утре да отидем и да го кажем на глас – моля ви се, не създавайте бунт, не създавайте фалшиви новини, не казвайте, че няма чума“, каза Радев. По думите му, все още не е ясно как е внесена заразата, като има различни хипотези. По повод предположението, че животно от Турция е внесло чумата, вътрешният министър отбеляза, че е трудно да премине през граничната ограда и това мнение е било споделено от ветеринари. „Няма как да мине животно. Да прескочи е много високо“, каза той. В същото време се слагат телени ограждения по границата с Румъния, за да се избегне заразата със свински грип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Вътрешният министър Радев: Опозицията разколебава действията на държавата за борба с чумата"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d1%82-%d0%b4%d0%b5%d1%86%d0%b0-%d1%88%d0%bf/", "text": "Британската полиция и разузнавателни агенции използват деца като шпиони в тайни операции срещу терористи, банди и наркодилъри. Практиката бе разкрита от комисия в горната камара на парламента, докато предупреждаваше за опасностите от плановете на правителството да даде повече свобода на правозащитните органи в използването на деца, информира  . Някои от децата шпиони били на възраст под 16 години, посочи комисията. Тя изрази безпокойство от предложението да се увеличи от 1 месец на 4 месеца периодът между два случая за пререгистриране на децата шпиони. „Обезпокоени сме, че ако се разреши на млади хора да участват в тайни дейности, свързани със сериозни престъпления за продължителен период от време, това може да увеличи риска за тяхното психическо и физическо здраве“, посочва комисията. Кореспонденция на вътрешното министерство с комисията в Камарата на лордовете за правна оценка показва, че деца са използвани като шпиони не само за получаване на информация от полицията, но и от разузнавателни агенции, посочва „Гардиън“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Британските служби използват деца шпиони в операции срещу терористи и наркодилъри"}
{"url": "https://trud.bg/%d0%b4%d0%b5%d1%86%d0%b0-%d1%82%d0%b0%d0%bb%d0%b0%d0%bd%d1%82%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%b2-%d0%bf%d1%8a%d1%80%d0%b2%d0%b8-%d0%ba%d0%bb%d0%b0%d1%81-%d0%bd%d0%b0-5-%d0%b3/", "text": "Министърът на културата чака предложения за маломерни паралелки Хлапетата с изявени таланти ще могат да кандидатстват и да се записват в първи клас в училищата по изкуствата и на 5 години. Това става ясно от промени и допълнения в наредбите за приемане и преместване на деца и ученици в училищата по културата и по изкуствата, които бяха публикувани вчера в Портала за обществени консултации. “С измененията се осигурява възможност на деца, които навършват 6 години в годината на кандидатстване да се явяват на изпити за проверка на способностите за прием в първи клас в училищата по изкуствата”, коментираха пред “Труд” от министерството на културата. И допълниха, че промените запълват празнината от няколко месеца, които до сега бяха ограничени със срок, че децата могат да кандидатстват само, ако до 15 септември са шестгодишни. В мотивите за поправките е отбелязано, че ще се намали и административната тежест при подаване на документите за кандидатстване. Създава се нов текст, който регламентира крайния срок за представяне на мотивирани предложения от директорите на училища за утвърждаване на маломерни паралелки и групи от министъра на културата. По предложение на училищата по изкуствата кандидатите за специалност “Арфа” ще полагат изпит по специалността и ще се класират въз основа на оценката от изпита по музикален инструмент, тъй като обучението по специалността арфа започва още от първи клас. Така отпада специалният ред за класиране и приемане на ученици по специалността “Арфа” за пети клас с изпит само по солфеж, без полагане на изпит по музикален инструмент. Училищата с национален статут за обучение по изкуства и култура в страната са 23. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Деца таланти тръгват в първи клас на 5 години\t\t\t"}
{"url": "https://trud.bg/%d0%ba%d0%b7%d0%ba-%d1%81%d0%bf%d1%80%d1%8f-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d1%87%d0%b5%d0%b7-%d0%b8-%d0%bd%d0%be%d0%b2%d0%b0-%d1%82%d0%b2-%d0%be%d0%b1/", "text": "Ще се възпрепятства конкуренцията, смятат от антимонополния орган Kомисията за защита на конкуренцията спря две сделки – за продажба на бизнеса на ЧЕЗ в България и на Нова телевизия. КЗК не разрешава на фирмата “Инерком България” ЕАД на Гинка Върбакова да придобие българските дружества на ЧЕЗ, става ясно от решение на Регулатора. Стойността на сделката не беше официално обявена, но се предполага, че е около 300 млн. евро. А общата стойност на двете сделки, които КЗК спря, е около 485 млн. евро. Регулаторът, оглавяван от Юлия Ненкова, посочва, че придобиващата контрол група (“Инерком България”) като производител на електрическа енергия от фотоволтаици, ще има съществено предимство пред останалите участници на пазара. Комисията е установила, че е налице хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Сделката поражда и вертикални ефекти на пазарите, разположени надолу по веригата, а именно: пазарите на разпределение на електрическа енергия и на снабдяване/доставка на електрическа енергия. На пазара на разпределение и доставка на ел. енергия придобиваната група е с монополно положение за територията, определена в издадените й лицензии. “ЧЕЗ Електро България” АД и “ЧЕЗ Трейд България” ЕАД, формират съществен пазарен дял на база търгувани количества ел. енергия на свободния пазар. Може да се заключи, че предвид вертикално интегрираната придобивана група ЧЕЗ, която разполага със стабилен финансов ресурс и опит в електроенергийния сектор, се създават предпоставки сделката да доведе до установяване или засилване на господстващото положение на обединената група, се посочва в становището на КЗК. С оглед широкия обхват от дейности на придобиваните дружества и тяхното значение за електроенергийната система на България, може да се приеме, че сделката е от стратегическо значение за страната, като потенциалните ефекти от нея биха имали пряко отражения на националната сигурност, заявяват от КЗК. Комисията счита, че наличието на съществени вертикални ефекти ще доведе до значително предимство на участниците в концентрацията пред техните конкуренти, което от би възпрепятствало ефективната конкуренция на анализираните пазари.   “Инерком”: Изненадани сме от решението Изненадани сме от решението на КЗК да забрани концентрацията между “Инерком България” ЕАД и дружествата от групата на ЧЕЗ в България, коментираха от компанията, която беше избрана за купувач на бизнеса на ЧЕЗ у нас. “Инерком България” ЕАД внимателно ще анализира мотивите за решението на Регулатора и в следващите дни ще обявим както нашето становище във връзка със забраната, така и последващите действия, които компанията ни ще предприеме, допълниха от дружеството. В парламента енергийният министър Теменужка Петкова заяви по повод решението: “Ние сме правова държава и нека всеки да работи в рамките на своята компетентност”.   Не допуснаха Келнер на ТВ пазара Чешкият милиардер Петр Келнер няма да може да купи Нова телевизия. КЗК забрани неговия фонд ППФ ТМТ Бидко 2 Б.В., Нидерландия да придобие “Нова Броудкастинг Груп” АД и нейните дъщерни дружества “Нет Инфо” АД и “Агенция Ева” ООД. Сделката беше за 185 млн. евро. Петр Келнер купи активите на “Теленор” в Централна и Източна Европа за 2,8 млрд. евро. По отношение на сделката с “Нова Броудкастинг Груп” от КЗК посочват, че значителният брой средства за масова информация, с които ще разполага обединената група, ще й даде предимство на медийния пазар. Участниците в концентрацията биха могли да променят своята търговска политика – ограничаване на достъпа и повишаване на цените, посочват от КЗК. Сделката може да доведе до установяване на господстващо положение, което би възпрепятствало конкуренцията и би нарушило интересите на крайните потребители, заявяват от КЗК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " КЗК спря продажбата на ЧЕЗ и Нова ТВ (обзор)\t\t\t"}
{"url": "https://trud.bg/%d0%b1%d0%b5%d0%bb%d0%b3%d0%b8%d1%8f-%d0%b7%d0%b0%d1%82%d0%b2%d0%be%d1%80%d0%b8-%d0%b2%d1%8a%d0%b7%d0%b4%d1%83%d1%88%d0%bd%d0%be%d1%82%d0%be-%d1%81%d0%b8-%d0%bf%d1%80%d0%be%d1%81%d1%82%d1%80%d0%b0/", "text": "Белгия затвори днес въздушното си пространство след компютърен проблем, свързан със свалянето на данни за полетните планове, съобщи „Белгоконтрол“ – компанията, натоварена с контрола на трафика в небето на страната, съобщи  . На самолетите бе забранено да летят над Белгия от 16 ч местно време (17 ч българско време). „Някои самолети останаха на летищата, на други не бе разрешено кацане“, заяви говорител на „Белгоконтрол“ пред АФП.", "date": "2018.07.19", "title": " Белгия затвори въздушното си пространство заради компютърен проблем"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b7%d0%b0-%d1%87%d1%83%d0%bc%d0%b0%d1%82%d0%b0-%d0%b5%d0%b2%d1%82%d0%b0%d0%bd%d0%b0%d0%b7%d0%b8%d1%8f%d1%82/", "text": "От Асоциацията на козевъдите предлагат 100 кози от тези, които в момента са в Калоферския Балкан, да се отделят на едно по-голямо стадо и да бъдат дадени на леля Дора, когато падне карантината и местата им за живеене бъдат изчистени. Това каза министърът на земеделието Румен Порожанов по  . Той уточни, че в самото стадо на жената не е открита чума, но стадото е в самото населено място и поради контактност има положителна проба. Евтаназията на животните се отлага заради ескалирането на напрежението, поясни министърът. Румен Порожанов каза още, че освен животните на леля Дора, има още едно стадо, при което от 50 проби една върви към позитивна. Утре ще направят повторни проби, но стадото е извън населеното място, на 25 км от Шарково и ще остане под карантина, обясни земеделският министър. Над 6000 проби са взети, 400 от тях са изпратени във френската лаборатория. Радваме се, че мнозинството са отрицателни, което означава, че се справяме с разпространението, но когато дойдат позитивни проби, трябва да се предприемат мерки, категоричен беше министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Румен Порожанов за чумата: Евтаназията се отлага заради ескалирането на напрежението"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d1%87%d0%b5%d1%82%d0%b8%d1%80%d0%b8%d0%bc%d0%b0%d1%82%d0%b0-%d0%b3%d1%80%d0%b0%d0%bd%d0%b8/", "text": "Българската държава в лицето на прокуратурата и главния прокурор Сотир Цацаров са дали уверение, че ще се задействат всички механизми, за да бъдат защитени четиримата гранични полицаи, обвинени в Турция. При инцидент през 2008 г. граничният полицай Михаил Цонков застреля турски бракониер, нарушил морската ни граница край Резово. С него са били още трима униформени – Николай Петков, Живко Петков и Николай Костов. “Имаме уверение, че екстрадиция няма да бъде допусната, чисто юридически не е възможно по българското законодателство”, каза Николай Костов след среща с главния прокурор. “Беше ни разяснена процедурата. Увериха ни, че българската държава ще направи това, което трябва, по юридически път, за да бъде решено делото в наша полза”, добави Костов. Преди дни от Турция бяха изпратени документи и обвинения срещу четиримата бивши граничари. “Трябва да дадем защитни обяснения, но още не сме видели документите на турската страна”, обясни Костов.", "date": "2018.07.19", "title": " Няма да екстрадират четиримата граничари в Турция\t\t\t"}
{"url": "https://trud.bg/%d0%bf%d0%be%d0%bc%d0%be%d1%89%d0%bd%d0%b8%d0%ba-%d0%bd%d0%b0-%d1%84%d1%80%d0%b5%d0%bd%d1%81%d0%ba%d0%b8%d1%8f-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b1%d0%b8%d0%bb-%d0%b4%d0%b5/", "text": "Френската прокуратура проверява помощник на френския президент Еманюел Макрон за нападение над протестиращи, съобщи Би Би Си. Александър Бенала – помощник на шефа на канцеларията на Макрон, бе заснет да влачи жена и да бие протестиращ мъж по време на демонстрация на 1 май. Записът е направен от студентския активист Тахар Бухафс. На него се вижда как Бенала, който носел полицейска каска с визьор, сграбчва жена за шията и я поваля на улицата, предаде  . След това изчезва от обхвата на камерата, но се връща, за да атакува друг демонстрант. Той сграбчва младежа за брадичката, удря го по главата и изглежда стъпва на стомаха му, когато пада на земята. Говорител на Елисейския дворец обясни, че Бенала получил разрешение да се присъедини към полицейските сили като наблюдател, но превишил правата си и е наказан с двуседмично отстраняване от работа и последно предупреждение за уволнение. Основното задължение на Бенала е да отговаря за мерките за сигурност около Макрон. Преди да се присъедини към президентския екип той бе шеф на охраната на Макрон по време на предизборната му кампания през 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Помощник на френския президент бил демонстранти"}
{"url": "https://trud.bg/%d0%b0%d1%80%d1%85-%d0%b4%d0%be%d0%b1%d1%80%d0%be%d0%bc%d0%b8%d1%80-%d0%b1%d0%be%d1%80%d0%b8%d1%81%d0%bb%d0%b0%d0%b2%d0%be%d0%b2-%d0%b1%d0%b5%d0%b9%d0%b1%d0%b8-%d0%b1%d1%83%d0%bc%d1%8a%d1%82-%d0%b2/", "text": "Бейби бум в столичния зоопарк – от началото на лятото малки имат сурикатите, лемурите, антилопите, египетските лешояди и птиците тукан. Бебетотукан вече може да бъде видяно от посетителите, докато прави първите си опити за летене. „Бейби бумът съвсем не е случаен и е в резултат на труда и усилията на всички, които работят в зоопарка. Когато има удобства и комфорт за животните, се появяват и техните малки“, заяви директорът на зоопарка архитект Добромир Бориславов по  . Според него обаче реконструкцията и подобренията на клетките на животните трябва да е част от един по-голям план. В разгара на лятото зоопаркът е пълен с деца дори в делничните дни. Вече 20 години в зоопарка се провежда лятно зооучилище. Всяка група се състои от 20 деца и има занимания по специално създадена програма. Възрастовите групи са две – от 7 до 10 и от 11 до 14 години. Катерина Зарева, която завежда екологичния център в зоологическата градина, признава, че това е най-успешната програма. От зоопарка предупреждават посетителите, че е изключително вредно да дават на животните донесена отвън храна. Затова те имат предложение към Столична община: „На определени места да приготвяме храна, която да продаваме на посетителите, с която те да хранят животните и това да не в тяхна вреда. За да вървим напред, просто трябва да спазваме правилата“.", "date": "2018.07.19", "title": " Арх. Добромир Бориславов: Бейби бумът в столичния зоопарк е резултат на труда на всички"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d1%81%d1%8a%d0%b4-%d0%be%d0%bf%d1%80%d0%b0%d0%b2%d0%b4%d0%b0-%d0%b3%d0%b5%d0%bd-%d0%b4%d0%b8%d0%bc%d0%b8%d1%82%d1%8a%d1%80-%d1%88%d0%b8%d0%b2%d0%b8/", "text": "Бившият командир на 61-ва Стрямска механизирана бригада ген. Димитър Шивиков беше напълно оправдан от Военния съд в Пловдив, предаде БГНЕС. Той беше обвинен в злоупотреби и превишаване на правомощията си. Според обвинението, генералът е отслабил боеспособността на армията, след като пратил персонал от кухнята за тържествата в Клисура по повод Априлското въстание. През август миналата година Шивиков бе оправдан по обвинението в длъжностно престъпление. Той разрешил на подчинените си да тренират футбол и така е нарушил ритъма на физическата им подготовка. През март тази година Софийски военен съд оправда Шивиков по обвиненията за присвояване на имущество за малко над 10 000 лв. – одеяла, якета, панталони и др. Военният съд отхвърли и гражданския иск на Командването на Сухопътни войски.", "date": "2018.07.19", "title": " Военният съд оправда ген. Димитър Шивиков"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d1%87%d0%b0%d0%ba%d0%b2%d0%b0-%d0%bd%d0%be%d0%b2%d0%b0-%d1%81%d1%80%d0%b5%d1%89%d0%b0-%d1%81-%d0%bf%d1%83%d1%82%d0%b8%d0%bd/", "text": "Президентът Доналд Тръмп, който е подложен на критики в САЩ, че не поставил на остро въпроса за руската намеса в US изборите на срещата си с Владимир Путин в понеделник в Хеллзинки, заяви, че очаква втора среща с руския си колега, предаде АФП. „Срещата на върха с Русия бе голям успех, освен за истинския враг на народа – медиите за фалшиви новини“, написа Тръмп в Туитър. „Очаквам втората ни среща, за да можем да започнем да прилагаме някои от многото обсъдени неща, включително спирането на тероризма, сигурността на Израел, неразпространението на ядрени оръжия, кибератаките, търговията, Украйна, мирът в Близкия изток, Северна Корея и др.“, добави президентът.", "date": "2018.07.19", "title": " Доналд Тръмп очаква нова среща с Путин"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-205/", "text": "Избили на сляпо животните в Странджа Аутопсии не доказват заболяването. Не е установен дори щамът на болестта. Положителните проби може да са заради ваксина, каза бившият министър на земеделието Мирослав Найденов.       Сменяме валидните винетки с електронни Ако водачите на коли имат стикер, който е валиден след 1 януари 2019 г., трябва отидат в пункт за продажба на винетки и до 31 януари 2019 г. да подадат заявление за замяна на хартиената винетка с електронна.       Въвличайки Европейската комисия в одиозен комплот Дъщерята на Цветан Василев потвърди връзката между банкера-беглец и председателя на ВКС – анализ на „Труд“.           Само демократичните общества приемат положително масонството Всеки човек трябва да бъде критичен и изискващ първо към себе си, казва Великият майстор на Армения Карен Хакобиян в интервю за „Труд“.           Наш капитан на кораб спасява Пирея от апокалипсис Последна статия от поредицата за загадките на българското морячество на проф. Божидар Димитров, написана малко преди внезапно да почине.         Шут в САЩ Силует на Саша Барън Коен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Вижте акцентите в броя на вестник „Труд“ в петък, 20 юли 2018"}
{"url": "https://trud.bg/%d1%81%d0%bc%d1%83%d1%82-%d0%b8-%d0%bc%d0%b0%d1%80%d0%b0%d0%bd%d1%8f-%d0%bd%d0%b0%d0%b4-%d0%b0%d0%bb%d0%b1%d0%b8%d0%be%d0%bd%d0%b0/", "text": "Голяма жега мъчи обитателите на британските острови това лято – и в пряк, и в преносен смисъл. От една страна са необичайно високите за сезона температури, предизвикали редица полски пожари, а липсата на достатъчно дъжд принуди властите в някой области на страната да въведат забрана за поливане на домашните градини поради недостиг на вода за битови нужди. От другата страна е онази главоблъсканица, наречена „Брекзит“, през която в края на миналата седмица премина и стихийното бедствие Доналд Тръмп. Който вече беше хвърлил в потрес съюзниците от НАТО на срещата в Брюксел и явно беше жаден за повече хаос. Още преди пристигането си американският президент додаде към полемиката, която тресе британското политико-медийно пространство над две години, с интервю, в което коментира неспособността на премиера Тереза Мей да гарантира интересите на Великобритания при излизането на страната от ЕС. И уверено заяви, че подалият оставка бивш външен министър Борис Джонсън би бил по-добър министър-председател. И като цяло той, Тръмп, не би водил така преговори с ЕС. Всичко това в навечерието на срещата му с Мей, която вероятно е имала нужда от успокоителни същата нощ. На следващия ден, на съвместната им пресконференция The Donald се отметна от думите си, обяви конкретния британски таблоид, на който беше дал екзклузивното интервю, за „фалшиви новини“, потупа приятелски Мей по рамото, взе си кофичката и лопатката, и тръгна към пясъчника в Хелзинки. Така де, не точно, отби се за два дни до един от луксозните голф-комплекси, които притежава в Шотландия, вероятно, за да се наслаждава отстрани на ефекта от преминаването си. Което извън протоколната част и срещата с кралица Елизабет ІІ, премина в условия на пълната свобода на изразяване на открито негодувание на по-голямата част от жителите на Албиона срещу американския президент и водените от него политики. И за британците трябва да признаем, че колкото и да успяха силите на реда и специалните служби да опазят Доналд Тръмп от дори визуален контакт с различните демонстрации срещу него по време на тридневната визита, медиите несъмнено се погрижиха кадрите да достигнат до всички, с него включително. Огромният балон, изобразяващ американския президент като оранжево бебе с пелени, специфичен перчем и мобилен телефон в ръката, може да му се е сторил прекален, но пък си го търсеше. Кметът на Лондон Садик Кан, който е редовен обект на нападки от страна на Тръмп в Туитър с преувеличени факти за сигурността в британската столица, вероятно е издал разрешителното на организаторите на протеста с балона без да му мигне окото. Вярно, не можеха да го вдигнат на повече от 30 метра, както искаха изначално, за да се вижда над града, докато каца американският президентски самолет, но и от площада пред Уестминстър беше на достатъчно видимо и значимо място, за да е ясно посланието. Най-добре формулирано върху един от плакатите на протестиращите: „Скъпи САЩ, Ние ще му отвлечем вниманието, докато Вие смените ключалките и му отмените паспорта, става ли?“ Същевременно Тереза Мей вече се намираше във въртопа на вътрешнопартийните крамоли около публикуваната ден преди пристигането на Доналд Тръмп „Бяла книга“ с плановете на Лондон за отношенията с ЕС след Брекзит. И противоположните коментари на американския президент не допринесоха по никакъв начин за укрепване на позициите й пред нейната партия на консерваторите. Продължаващата борба за надмощие между двете фракции за „твърд“ срещу „мек“ „Брекзит“ достигна върховата си точка за сезона, в началото на тази седмица, с гласуваните поправки в наскоро приетите митнически и търговски закони, които ще влязат в сила в излизането на Великобритания от ЕС. И двата законодателни текста са все още условни, защото зависят от крайната сделка, която ще постигне или не Тереза Мей с Брюксел. Откъдето все още не са дали официална реакция на предложенията, приети от британския кабинет преди две седмици, довели да оставки на значими фигури в правителството и формулирани в споменатата „Бяла книга“. В понеделник в Брюксел започна поредният кръг преговори между делегациите на Лондон и Европейската комисия, без на тях да присъства новоназначеният министър за Брекзит Доминик Рааб и явно без изглед да има движение по това направление преди лятната ваканция на институциите. Нищо от това обаче не пречи на британските депутати да си гласуват законови изменения и да се стигне до бунт и контра-бунт във фракцията на торите в понеделник и вторник по време на вотовете, като всеки един от спорните текстове премина с минимално мнозинство. В крайна сметка се оказа, че и така приетите поправки в данъчния и търговския закон има как да послужат условно за общия план на Тереза Мей в „Бялата книга“, и цялата история е била само за чесане на политически езици и загуба на време. Както е на път да излезе и целият процес по „Брекзит“ от самото му начало.   Разкрития за злоупотреби със средства Централната избирателна комисия на Великобритания излезе във вторник с изявление, че кампанията за излизане от ЕС по време на референдума е нарушила законодателството за финансиране на политическите партии. И организация, свързана с лицата на „Брекзит“ – Борис Джонсън, действащия министър на околната среда Майкъл Гоув и този на мъждународната търговия Лиам Фокс, е надвишила с над 500 000 лири стерлинги позволената сума за инвестиране в политическа кампания. На всичкото отгоре от британската ЦИК се опитвали многократно последните две години да получат обяснения как и защо, и в крайна сметка предават случая на полицията. Като добавиш към това и фалшивите, невъзможни и непостижими обещания, които съпътстваха кампанията за излизането от ЕС, и вече бяха оборени от реалността на преговорите с ЕС, да им се чудиш на британците как търпят още гореспоменатите политици.", "date": "2018.07.19", "title": " Смут и мараня над Албиона\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b8-%d0%bf%d0%be-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0/", "text": "Позицията на БСП по ратификацията на Истанбулската конвенция остава непроменена – няма да я подкрепим. Това заяви лидерът на социалистите Корнелия Нинова на съвместен брифинг с генералния секретар на Партията на европейските социалисти Ахим Пост. „Заедно с Генералния секретар на ПЕС Ахим Пост разговаряхме за позицията на БСП относно Истанбулската конвенция. Споделяме еднакви ценности срещу насилието над жени и деца. Българските социалисти сме готови, както и досега, да внасяме законопроекти за борба с насилието над жени и деца. БСП вече внесе поправки в Наказателния кодекс и предложение за създаване на областни кризисни центрове. Тези наши предложения бяха приети, включително и от другите политически партии в парламента“, каза Нинова. Що се отнася до ратификацията на Истанбулската конвенция – нашата партия има своето решение, взето на заседание на колективния ни орган и то остава непроменено, заяви тя. „С взаимно уважение за различията, които имаме по този въпрос, продължаваме с колегите от ПЕС да работим по всички теми, които са част от нашата ценностна система – борба с неравенствата, бедността, младежката политика. Оставаме в приятелски дух, въпреки различните позиции, на които сме по ратификацията на Истанбулската конвенция“, заяви лидерът на БСП. „Следствие на дискусиите, които проведохме през целия ден, е очевидно едно нещо и аз ще го подчертая: всички ние, и моята собствена партия, и ПЕС сме против насилието над жени и ще продължим да засилваме ангажимента си за борба с това насили“, заяви на свой ред Ахим Пост. В действителност, възприемането на Истанбулската конвенция е различно в различните страни, продължи той. Мога да ви кажа как е в моята страна. Аз съм от Германия. Ние ратифицирахме конвенцията на 1 юни миналата година. Нямаше нито един глас против и нито един въздържал се. Всички фракции и групи, всички партии в парламента гласуваха „за”. Нямаше голям дебат в Германия, защото всички бяха убедени, като цяло, че сме против насилието над жени. Ние ще продължим да водим тази открита дискусия с всички партии в рамките на ПЕС, с една цел – тя е да подобрим живота на жените и децата, посочи Ахим Пост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Нинова: Позицията ни по Истанбулската конвенция остава – няма да я подкрепим"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%bc%d0%b8%d0%bb%d0%be%d0%b2%d0%b0-%d0%b4%d0%b8%d1%80%d0%b5%d0%ba%d1%86%d0%b8%d1%8f-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5-%d0%b8/", "text": "В София ще бъде въведен нощен служебен абонамент за „синя зона“, съобщи пред „Труд“ Румяна Милова, която оглавява Дирекция „Паркиране и мобилност“ в Центъра за градска мобилност. Нощният абонамент ще важи между 19:30 ч. и 08:30 ч., като цената за наем ще е като настоящата за дневен абонамент – 650 лева за „синя зона“ на месец. Нощният абонамент, обаче, за разлика от дневния, ще включва и събота и неделя. Промените се въвеждат с наредбата за движението в София, ако тя бъде приета от Столичния общински съвет на 26 юли. Тя ще влезе в сила през октомври. Наредбата урежда и въвеждането от ноември на нови зелени зони от общо 5500 нови места за платено паркиране в районите „Лозенец“, „Оборище“, „Възраждане“ и „Красно село“. Включено е и въвеждането на годишен абонамент за зоните. Целта на въвеждането на нощния абонамент е работещите през нощта заведения да могат да станат клиенти на този абонамент и да предоставят паркоместата за техни клиенти. „Във връзка с нощния служебен абонамент Центъра за градска мобилност ще осигури патрул и паяк и ще обслужва тези служебни места по аналогичен начин с обслужването на дневния абонамент. При подаден сигнал от фирмата ползвател ще идва паякът ако на мястото има автомобил който не е техен или на техен клиент. Същият този екип на ЦГМ ще контролира през нощта и дневните паркоместа за служебен абонамент, тъй като имаме сигнали, че има злоупотреби от страна на платили за дневен служебен абонамент, които го ползват и през нощта и дори събират пари от граждани“, каза Милова. Всяка фирма ще може да сключи два отделни договора – за дневен и за нощен транспорт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Румяна Милова, дирекция „Паркиране и мобилност“ пред „Труд“:  Въвеждаме нощен служебен абонамент за „синя зона“ в София\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%b5-%d0%be%d1%82%d0%b2%d0%be%d1%80%d0%b5%d0%bd%d0%b0-%d0%b7%d0%b0-%d0%b4%d0%b8%d0%b0%d0%bb%d0%be%d0%b3-%d1%81-%d0%b2%d1%81%d0%b8%d1%87/", "text": "Руската федерация провежда последователна и самостоятелна външна политика и е отворена за диалог с всички страни. Това увери държавният глава Владимир Путин в рамките на съвещание с посланиците и постоянните представители на Москва зад граница, предаде TACC. „В условията на динамична, наситена със събития ситуация в света, Русия води последователен, самостоятелен външнополитически курс. Отворени сме за партньорски, конструктивни отношения с всички страни“, увери лидерът на Кремъл. Съгласно думите му, участието на Русия в глобалните събития е продиктувано от националните интереси на страната – създаване на благоприятни и безопасни условия за развитието на страната с цел решаване на социалните и икономическите задачи, и подобряването на качеството на живот на гражданите й. Путин подчерта, че като постоянен член на Съвета за сигурност на ООН, Русия е решена и занапред да защитава основополагащите принципи на Устава на ООН – суверенитет и равенство на страните, и ненамеса във вътрешните работи. „Убеден съм, че съблюдавайки международното право, работейки на колективни начала, ще успеем да разрешим и най-сложните глобални проблеми“, заяви Путин пред дипломатите. Руският президент подчерта, че стремежите на Москва да гарантира глобалната сигурност и стабилност се споделят от нейните съюзници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Путин: Русия е отворена за диалог с всички страни"}
{"url": "https://trud.bg/%d0%b7%d0%b0-%d0%bc%d0%b8%d0%bb%d0%b5%d0%bd%d0%b8%d1%83%d0%bc%d1%87%d0%b5%d1%82%d0%b0%d1%82%d0%b0-%d0%bb%d1%8e%d0%b1%d0%be%d0%b2%d1%82%d0%b0-%d0%b5-%d1%81%d0%b5%d0%ba%d1%81-%d0%b0-%d0%bb%d1%8e%d0%b1/", "text": "„Историческите поколения“ стават повече от „биологическите“ В обществения транспорт може да се наблюдават цял куп типажи, персонажи, конфликти и прочие взаимоотношения, даващи основания за любопитни обобщения за днешните българи. Без социологическо анкетиране, но с разбирането, че всяко обобщение е минирано с по-малък или по-голям брой неточности и грешки. Иде реч за някои изводи относно мнозинствата и вечния поколенчески конфликт „бащи и деца“. Той е неизбежен. След разшифроването на клинописа на шумерите на някои глинени плочки са прочетени текстове с уверения, че „тези младите след нас ще погубят държавата“. Прогнози в този дух са установени във всички някога съществували култури, правят се и днес. Според Зигмунд Фройд, бащите винаги ще доказват на синовете си тяхната несъстоятелност, а на свой ред синовете им ще демонстрират обратното. Лекарят и зоолог Конрад Лоренц в анализа си за вътревидовата агресия убедително доказва, че между поколенията конфликтът е постоянен, защото без него е заплашено оцеляването на вида. И хората, както е абсолютно задължително при животните, родителите, съгласно установените за даден исторически период форми и методи, прогонват децата. За да се разселват на нови места за обитаване. Е, при отказ не ги убиват физически , както правят някои птици с порасналите си пилета, но винаги посягат на менталното пространство на съседните поколения, за да ги подтикнат да поемат по своя път. Чие мнение, чия житейска концепция за живота ще надделее! Мисълта също е енергия, своеобразна форма на живот – движи се, действа, може и да се размножава. Битките между поколенията на фронта на идеите се надграждат върху биологическата конструкция и също могат да се водят „на живот и смърт“. В революционни епохи, каквито връхлетяха България след световната война и след разтурването на СССР и соцлагера, времето изпреварва естествената смяна на поколенията. Конфликтът „бащи и деца“ се превръща и в сблъсък между личности, изградени в принципно различни исторически условия. „Историческите поколения“ стават повече от „биологическите“. Виждаме го както в интелектуалната, така и в емоционалната области. Все още срещаме в обществения превоз хора с произход от селска България, от китните градчета, където изхвърлят боклука „край село“. Трудно се качват и слизат, често се нуждаят от помощ, не са рядкост инвалидите. Обикновено отбелязаните за тях места са заети от младежи, разсеяно зяпащи настрана. Отстъпват им местата си хора от средното поколение, по-често жени. Повечето от най-възрастните са убедени, че нищо не е по-голямо от хляба, с умиление кътат отдавна овехтели вещи, пестят „за черни дни“, каквито наистина са преживявали. Това поколение, макар и силно политически разделено, е търпяло постоянни лишения между двете световни войни, по време и след последната. Всмукало вековния подсъзнателен стоицизъм на предците си, готово да жертва за родината личните си удоволствия, желания и мечти. С много „здрав гръбнак“, с пределна икономичност спрямо различните удоволствия, станало още в края на пубертета достатъчно възрастно за справяне с живота. Защото постоянно е решавало екстремални задачи, повечето с обществен и национален характер. В мнозинството си изпитвало радости при правенето на нещо полезно за семейството и родата, за селото, махалата, предприятието, службата, народа. То осигурява „историческата памет“ на следващите поколения, на които днес им набиват в главите „вярната“ история, изгодна за чужди недоброжелатели. По-многобройно е следващото поколение, на следвоенния „бейби бум“, на масовото преселение от селото в града. На момиченцата с избелели от носене роклички и момченцата с кръпки на панталонките отзад. На хронично дефицитния бит, евтините и качествени хранителни продукти, „мазните“ влакове с колети в плетени кошници от селата. С приспособеното към техническата революция добро училищно образование, наследено от царско време заедно с патриотичните елементи и вяра, че който се учи, той ще сполучи. Поколението, от „студената“ война, минало през пионерските и комсомолските организации в „народно-демократичната“ република. Усилено напомпвано идеологически със съмнителните мантри за вечна дружба с великия СССР, „братство по оръжие“ с непобедимата Червена армия и неизбежно Светло комунистическо бъдеще. Расло в условията на реално авторитарен режим, в управленска система с двойно дъно, с малка и голяма правди, в атмосфера на разнообразни по характер ограничения лично за всеки и за всички в страната. Оттам и днешното масово очакване сред тази група пак да съществуват някакви ограничения, не идеологически, а външни законови и особено вътрешни нравствени рамки. Как така права без задължения! Какво добро може да се очаква от свобода без ограничения! Защо ни унищожиха държавата, която ние изградихме с толкова лишения и страдания, за да ни ограбят и хвърлят на вълците! Трудно е да се оспори истината на това поколение, затова такъв спор не се допуска днес. Виждаме в градския транспорт побелели 60-70-годишни люде посърнали, опърпани, приведени от безпаричие, болести и неволи. Изблъсквани от активния живот, блъскани от по-младите в автобуса и трамвая. С деца, които не ги разбират, не могат съществено и да им помогнат. С повърхностно образовани и слабо квалифицирани внуци, които не се вястват при тях дори и да са в България. В началото на ХХ в. научно-техническият прогрес започва да „свива“ историческото време, войните засилиха епохите в тръс, след информационната революция поеха в галоп. Формираните за столетия исторически системи започват да се рушат за десетилетия, следващите – за броени години. В задъхания свят и поколенията се сменят ускорено. В средата на 60-те години се пръкна ново поколение, на „развития“ социализъм, на плахите реформи след появата на Бийтълс и Стоунс, избухването на Парижките и Пражките събития. Косите на гимназистите и студентите от началото на 90-те се прошариха, генерацията се поумори в битки, едни с „комунистите“, други с „демократите“ и заедно с разочарованията от свободата, с която повечето не се справят добре. И техните очаквания обаче в голяма степен са ориентирани към държавата, с всичките й кусури и страхове спрямо нея, дори и да не си го признават. Защото психологически са формирани в условията на строги регламенти и твърда организация. Имат „гръбнак“, макар и с дископатия. Готови са да поемат отговорности, но в условията на „ръководна сила“. Синя, червена, шарена, дори външна за една част, но да я има, да се усеща. Значи приемат някои ограничения, искат определени рамки на поведение в обществото, макар и подвижни. Подредени са, но малък процент са и предприемчиви. В „прехода“ едни успяха да се вградят в по-горните етажи на обществото, други останаха прецакани според тях. Забързани са, но повече се суетят. В обществения превоз имат делови вид, наблюдават околните скрито, крият неодобрението си. Все още преобладава схващането, че „да бъдеш човек, не означава да бъдеш управляван, а сам да решиш какъв какъв да бъдеш“. Т. е. да си отговорен. Приемат, че свободата би трябвало да се заслужи, в сегашната са силно разочаровани, не излизат да вувузелят с грантаджиите и непеошките. И тук тлее вътрешно поколенчески конфликт, макар не идеологически. Срещат се и явни лумпени, бездейно оплюващи всичко, но воюващи само в кухните си. С този профил са и немалко то уредените с имане през „прехода“ субекти. Децата им, Милениумчетата все по-слабо приличат на предишните поколения, все по-трудно с тях се намира общ език. Друго е училището, вече не формира какво е „добро“ и „зло“, как се разпознава „чужд“ от „свой“. За тях любовта е секс, а любодействието е порно. Каквото е било, всичкото е охрачено и отхвърлено, липсват основите на историческата памет, нищо смислено ново не се предлага. В обществената даденост няма структура, ред, рамки, горе, долу, ляво и дясно. Естествено, тази генерация няма „гръбнак“, затова другите части – глава, тяло и крайници – макар и на местата си, са неподвижни. Расли са без насрещно противодействие, тренирали са само във въображението си. Най-важното условие за прогрес е противодействието спрямо външните ограничения и пречки! То усилва желанието за живот и борба, тласка към търсене на нови пътища и нови възможности. В обществения транспорт изглеждат като отнесени от някакъв вътрешен вихър, заблеяни през прозореца, затънали в смартфона. Мечти вместо амбиции, без смислени житейски ориентири, без авторитети и отговорност поне към себе си. Не отлагай за утре кефа, който може да получиш днес! В края на либерално-демократичното възпитание се очертава катастрофата „кой както може и накъдето види“. Изглежда все пак, че на това му идва краят.", "date": "2018.07.19", "title": " За милениумчетата любовта е секс, а любодействието е порно\t\t\t"}
{"url": "https://trud.bg/%d1%83%d0%bc%d1%80%d1%8f%d0%bb%d0%b0-%d0%be%d0%b2%d1%86%d0%b0-%d0%b2%d0%b4%d0%b8%d0%b3%d0%bd%d0%b0-%d0%b2%d0%b5%d1%82%d0%b5%d1%80%d0%b8%d0%bd%d0%b0%d1%80%d0%b8-%d0%b2-%d1%88%d1%83%d0%bc%d0%b5%d0%bd/", "text": "Сигнал за умряла овца от стадо в шуменското село Крайгорци, община Върбица, вдигна на крак ветеринари, те са взели множество превантивни мерки до излизане на резултатите в четвъртък. „Издадох веднага заповед. Взети са проби. Свикахме кризисен щаб. Беше спряно движението на животните. Също така бе издадено разпореждане да се отглеждат само оборно“, каза д-р Катя Райкинска, директор на Областната дирекция по безопасност на храните. В четвъртък вече било изяснено, че пробите са отрицателни, на територията на Шуменска област няма регистрирани случаи на чума по дребните преживни животни. Притесненията идвали и от факта, че хора от Шуменско са пребивавали в районите с огнище на заболяването. Въпреки отрицателните проби, остава забраната за движение на животни в района, който е граничен с област Бургас. Край село Крайгорци превантивно е била създадена и дезинфекционна площадка. В Шумен по време на Областна епизоотична комисия бяха набелязани още мерки за недопускане на африканска чума по свинете. Като бе подчертано, че заболяването е само на 60 км. от нас в гр. Констанца. Не бива да се допуска излизане на свине по улици, сметища и храненето им с кухненски отпадъци. Да се засили ветеринарномедицинския контрол в свиневъдните обекти. Започват проверки от ловно-рибарските дружества и държавните лесничейства за наличие на болни или умрели диви свине в горите. Сред ловците също ще има разяснителна кампания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Умряла овца вдигна ветеринари в Шуменско"}
{"url": "https://trud.bg/%d0%b5%d0%ba-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82/", "text": "Еврокомисарят по здравеопазването и безопасността на храните Витянис Андрюкайтис подкрепи действията на българските власти в борбата им срещу чумата по козите и овцете в Южна България и определи координацията между българските и турски ветеринарни служби като добра. „ЕК изцяло подкрепя в това отношение българските власти. Европейски ветеринари вече са на място и работят със своите български колеги. Добре е, че обезщетенията бяха бързо изплатени“, заяви еврокомисарят. Андрюкайтис опроверга някои от слуховете, които се разнасят във връзка с епидемията. „Това няма нищо общо с биотероризма, нищо. Хората трябва да разберат, че имаме доста болести, свързани с климатичните промени“, каза той. През 2011 г. имаше подобни случаи в България, българските власти се справиха много добре, коментира еврокомисарят. На въпрос дали някои от болестите ще могат да се предотвратят в бъдеще, той отговори, че за целта първо трябва да се предпазим от климатичните промени. „Разбираме, че някои политици си играят с чувствата на хората, но ние трябва да ги информираме“, добави еврокомисар Андрюкайтис – „Задължение на хората е стриктно да спазват правилата. Няма съмнение, че за тях това са болезнени картини. Много е трудно на хората да го приемат“. Важно е обществото да бъде информирано, за да разбира какво се случва. Всички се сблъскваме с фалшиви новини и пропаганда, често чувствата имат важна роля, някои си играят с тях – навсякъде по света. Възможностите за злоупотреба с чувствата на хората се разширяват все повече, посочи еврокомисарят по здравеопазването и безопасността на храните. Въпросите са много сложни, а опростяването е основното предизвикателство. Опростенчеството се разпространява много бързо, Фейсбук е пълен със специалисти по всички въпроси. Става дума за чувства, но няма нищо общо с действителността и науката, каза Витянис Андрюкайтис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " ЕК подкрепи действията на българските власти срещу чумата"}
{"url": "https://trud.bg/%d0%b2%d0%bd%d0%b8%d0%bc%d0%b0%d0%bd%d0%b8%d0%b5-%d1%81%d0%b0%d1%85%d0%b0%d1%80%d1%81%d0%ba%d0%b0-%d0%b6%d0%b5%d0%b3%d0%b0-%d1%83%d0%b4%d1%80%d1%8f-%d0%b3%d1%8a%d1%80%d1%86%d0%b8%d1%8f-%d0%bf%d1%80/", "text": "Температурни рекорди се очакват в Гърция през следващите дни, предупреждава метеорологът Янис Калианос. Живакът ще надмине 41 градуса по Целзий, очаква се и прах от Африка да се изсипе над страната. До петък температурите ще бъдат сравнително поносими – около 36 градуса, докато от събота горещият въздух, който нахлува от Северна Африка, ще бъде причина живакът в някои части на Тесалия и Източен Пелопонес да достигне 37-38 ° С. Събота ще бъде преходна, преди да настъпи сахарската жега. Неделя и понеделник ще бъдат два трудни дни за по-голямата част от страната. Живакът ще прехвърли 41 ° С. Жегата ще бъде особено осезаема в Централна, Южна и Северна Гърция, както и в района на Халкидическия полуостров, където почиват доста българи. Препоръчително е през следобедните часове да се избягва излизането навън, както и носенето на вода от хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Внимание! Сахарска жега удря Гърция през уикенда, над 40 градуса ще скочи живакът"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b2%d0%b5%d0%bb%d0%b8%d0%bd%d0%be%d0%b2-%d0%bb%d0%b8%d0%b4%d0%b5%d1%80-%d0%bd%d0%b0-%d0%b1%d1%8a%d0%bb%d0%b3/", "text": "– „Хора с психични увреждания не могат да се разхождат свободно навсякъде. Те трябва да се задържат и охраняват“. Така каза вътрешният министър Радев, след като болен от шизофрения уби баща си и преби майка си“. Съгласен ли сте с него, д-р Велинов? – Това твърдение е абсурдно. Хората с психични увреждания са граждани на републиката и имат всички права като такива. Те не са хомогенна група. Според световната статистика най-малко една трета от всички нас са с психични проблеми. Болните с увреждания също не са малка част от населението. Само незначителна част от психично болните са опасни за себе си или за околните. Останалите са страдащи хора, пациенти и се нуждаят от грижи, внимание и лечение. Да, малката група – опасните пациенти – трябва да бъдат под сериозна опека – и на обществото, а не само на близките им, които най-често са жертва на поведението им и на психиатричните служби, които са с твърде скромен потенциал. Тези болни наистина трябва да бъдат контролирани. Но мерките и към тях следва да са най-напред медицински и само в изключителни случаи контролиращи, с намеса на полицията. Въпросът кой би трябвало да овладее първоначално опасното поведение на психичноболния има еднозначен отговор: полицията! – тя е органът, който гарантира сигурността на гражданите и при необходимост следва да се намеси незабавно. После следва да се изясни естеството на антисоциалното поведение и ако се установи, че е продукт на психична болест, пациентът да бъде насочен за медицинско обслужване. Да, обслужване, а не само лечение. В обслужването следва да бъдат включени психолози, социални работници, културотерапевти, трудотерапевти, служители на религиите. То следва да се осъществи в болнични психиатрични заведения с по-висока или умерена степен на сигурност, съобразно степента на антисоциална опасност. Когато е възможно, лечението може да бъде и извънболнично, амбулаторно. – Министър Радев съобщи, че по заповед на премиера разговарял със здравния министър да се промени законодателството така, че психичноболните да бъдат прибрани. Вие сте доайен на съдебните психиатри, ако ви извикат за съвет законодателите, какво ще им кажете? – Какво да им кажа? И преди, като председател на психиатричната асоциация съм изпращал различни мнения и идеи до различни институции, но освен един формален отговор от едно министерство, друго не се случи. А здравното министерство не благоволи дори формално да ми отговори. „Прибирането“ на душевно болните не е решение. Малко са опасните, които следва да бъдат лекувани без тяхното съгласие. Повечето са социално изпадналите и тяхното „прибиране“ само ще стабилизира социалната им безпомощност. Явлението се нарича „хоспитализъм“ – привикване към обслужване, загуба на инициатива за утвърждаване в живота, деградация поради пасивност. Световните тенденции в здравното и психиатричното обслужване, към които претендираме да сме съпричастни, целят точно обратното – реадаптация и ресоциализация на пациента, връщане към полезна социална роля. Друг въпрос е каква е алтернативата на „прибирането“ ? Реадаптацията и ресоциализацията не могат да се осъществят от само себе си. Въпреки няколкото национални програми за подобряването на „обслужването на психично болните“ и – колко претенциозно на „психичното здраве на българския народ“, този процес е в пълен разпад. В болничните психиатрични структури поради икономия на средства присъствието на необходимия брой психолози и социални работници е по-скоро изключение, отколкото правило. В извънболничното обслужване като бели лястовици са няколко дневни центрове за поддържане на социалната активност на психично болните, тяхната реадаптация и ресоциализация. Дори да бъде променено законодателството за обслужването на психично болните, то не би могло да преодолее пълното неглижиране на психиатричната област, занемаряването на сградния фонд, на лекарската професия, на подготовката на тясно профилирани специалисти сред психолозите, социалните работници, педагозите и другите хуманни професии. Не би могло да запълни финансовата пропаст между психиатричните структури и някои от останалите медицински области. Допреди десетилетие психиатричното обслужване поне официално бе сред приоритетите в здравеопазването, но след това този лозунг изчезна…Все пак може да се направи конкретно предложение за усъвършенстване на законодателството. – Имате идеи? – Едната би била относно контрола над опасните пациенти. При установяване на невменяемост на особено опасен пациент, извършил тежко посегателство, прокурорите не могат да удължат пребиваването му в контролирана психиатрична среда, докато за по-нататъшното му обслужване не се произнесе съдът. Пациентът е опасен, но не може да бъде контролиран! -има фрапиращи примери. След опасно действие пациентът не е е задържан и изчезнал. Едва след 3 г. е намерен, за да продължи лечението му. Магистратите прибягват до един трик – образуват процедура за лечение на този опасен пациент по Закона за здравето, докато вече осъщественото общественоопасно действие изисква процедурата да е по Наказателния кодекс. Напълно е непонятно е, че липсва законно основание опасния пациент да бъде контролиран, а обществената безопасност – гарантирана във времето между преценката за неотговорността му и настаняването му на лечение. Липсва и друг важен елемент в обслужването на опасните пациенти. Те подлежат на контрол – болничен стационар, дневен стационар или амбулаторно лечение. Докато дейностите и финансирането на стационарите, макар и оскъдни, са регламентирани, при извънболничното лечение на опасните пациенти няма регламент – кой организира обслужването им, кой го осъществява, къде, колко активно, по какви критерии и правила, с какви финанси. Само специална наредба от МЗ, МВР и МП може да запълни този хиатус (дупка – б.а.) – Доста луди хора срещаме по улиците, доц. Велинов – говорят си сами, облечени са странно, наскоро видях гола жена на „Витошка“. Дали психичноболните стават повече, или само така ми се струва? – Психичната болестност е на относително постоянно ниво и по света, и у нас. Интензивният начин на живот би могъл да увеличи нивото на тревожност сред хората, но тези разстройства не са душевни заболявания. Това, което изглежда като увеличен брой на душевно болните е по-скоро резултат на лошото им обслужване и отсъстващата ресоциализация, а също и на лични социални кризи или екстремни тенденции у лица, които не са пациенти. Възможни са и други обяснения без връзка с психичната болест. – А има ли връзка броят на психичноболните с това, че живеем в най-бедната европейска държава? – Това, че материалните възможности на доста хора у нас са твърде скромни, само донякъде корелира с психичната болестност. Финансирането на психиатричното обслужване е екстремно ниско. Ресоциализацията на болните е само пожелание. Нивото на тревожност е по-високо. – Откъде впрочем да имаме точна статистика на хората с болна психика? Ваши колеги алармират, че за тях няма регистър. – Да, регистър на психично болните, като национална мрежа не съществува. А би била много полезна и за пълноценното им обслужване, и за специалистите, ангажирани с оценката на обществената опасност. Естествено, защитата на личните данни на пациентите тук е най-същественият елемент. – Шизофренията ли е най-разпространената психична болест у нас? В България, чието население падна под 7 млн., имало 70 000 шизофреници, казват. Това много ли е в световен мащаб? – Световната статистика сочи, че около 1% от населението боледува от шизофрения. По-чести от нея са психичните разстройства – афективните и най-вече тревожните. – Тъй или инак, доста опасни луди живеят сред нас. Дори канибали. Като онзи от Малко Търново, който уби двама свои съселяни и им изяде черния дроб. Или лудият от Благоевград, който за да стане безсмъртен, закла майка си и брат си? – А къде биха могли да живеят тези български граждани? Изолирането им в разпадащи се болници или в мизерни социални домове обрича на пълна деградация дори и онези хора душевни недъзи, които имат някакъв потенциал. Организирането на пълноценно и комплексно обслужване в болничните заведения и особено извън тях – в специализирани и масово достъпни центрове, може да промени облика на психиатричното боледуване. – Според ваше изследване едва 6% от психичноболните извършват престъпления. Въпросът е обаче какво се случва с тях след това? – Позволете ми едно уточнение. Престъпления извършват наказателно отговорните и вменяеми лица. А душевно болните извършват обществено опасни действия като невменяеми, поради което те не са престъпници. На опасните пациенти им се провежда болнично лечение, но обикновено, за съжаление, след като то е довело до добри резултати, нищо не се случва ш пациентът изпада от системата на обслужване. Наредбата на МЗ от 2016 г. определя диспансеризацията като задължителна само когато е част от постановено от съда „задължително лечение“ по чл. 155 от Закона за здравето или „принудително лечение“ по чл. 427 от НК . А е много вероятно съдът да не е в състояние да прецени, че е необходима диспансеризация, т.е.от извънболнично наблюдение и лечение. Той би следвало да бъде информиран от вещи лица, но те невинаги се сещат за това. Друг въпрос е, че и дори да е диспансеризиран опасният пациент, това не му гарантира – нито на него, нито на обществото пълноценно лечение и ресоциализация извън болницата. В Канада при изписването пациент от психиатрична болница на вратата го чака екип от лекар, сестра, психолог, социален работник, полицай и свещеник, които вече са обсъдили като екип целите и действията си спрямо него. Но за нашите условия това е утопия. – Имало убийци, които живеят по 20-30 години в психиатриите в Ловеч и Курило. Това решение ли е на проблема? Или е проблем? – Не е решение. Не е и проблем, ако е спазен законът. При задължителното лечение по Закона за здравето или по Наказателния кодекс опасният пациент бива периодично преосвидетелстван. Ако повлияването на опасните тенденции при него не е категорично, пълноценно и сигурно, може да се окаже, че не е възможно изписването му. В Медицинския стандарт „Психиатрия“ са разписани конкретни критерии при които той може да бъде предложен за извеждане от болницата – възможност за пълноценно амбулаторно лечение, с партниране от семейството и близките, балансирана и спокойна среда, финансова и битова обезпеченост, поддържане на евентуална трудоспособност и др. – Софиянци от „Зона Б-18“ се оплакват от съсед, който всяка вечер чука по парното, вдигайки ужасен шум от първия до последния етаж. Правел го, защото смятал, че съседите го обгазяват. Нямало сила, която да го отведе в психиатрия. От полицията им казали, че такива луди има във всеки квартал. – Има сила, която да спаси етажната собственост от вероятните болестни прояви на този човек. Това е районната прокуратура. Необходимо е с решение на домсъвета да се внесе жалба до районния прокурор, който да разпореди проверка и освидетелстване от психиатър. След това този съсед може да бъде изправен пред съд, който в публично заседание с адвокатска защита, да го изпрати на лечение, след като се убеди в болестното му състояние. А при екстремно опасни прояви, с помощта на полицията, гражданинът да се настанява по спешност в психиатрия. – След като Петко от Лясковец уби командос, от МВР заповядаха на кварталните инспектори да следят дали психичноболните си вземат лекарствата. Това е глупава заповед и не се изпълнява. Откъде да знае полицаят кой е луд и кой нормален? – Полицаят би трябвало да знае кой е „луд“ и кой нормален, ако участва в мултидисциплинарен за обслужването на пациентите. Но да следи дали психично болният си взима лекарствата е не само неизпълнимо, но и некомпетентно. Полицаят няма психиатрична подготовка – би могло да има, но това е друга тема. Редовността на приема на медикаменти се гарантира от няколко фактора – пациентът да е убеден в полезността на лечението, близките му да имат търпение да го провеждат и контролират, личният лекар да е информиран за него. Най- стабилизиращ фактор би бил обслужването на пациента в дневен център, където специализиран екип и ще провежда лечение, и ще работи за ресоциализация на пациента. Лечението е само елемент от ресоциализацията. – Как вашите колеги от европейския елитен клуб прибират от улиците опасните луди? И как се справят с по-безобидните, които чукат по парното, или отглеждат в апартамента си по 30 котки и кучета? – Принципите за „прибиране от улиците на опасните луди“ са сходни навсякъде – опасният индивид трябва да бъде овладян и контролиран – било с административни мерки, било по други законови текстове. Отделен е въпросът какви са различията в законодателството между отделните европейски държави. По-важно е законът да се познава и прилага, с гражданска активност включително. Потърпевши от опасните прояви на болните са другите граждани и те при достатъчно инициатива биха могли да предотвратят опасността. Това се отнася и до чукащите по парното, и до отглеждащите множество домашни любимци. Законът е предвидил възможности обществото да бъде освободено от такива прояви, но този закон трябва да се прилага активно и постоянно при всяко смущаване на обществения ред. – В България има, поправете ме, ако греша, около 55 психиатрични болници, клиники, центрове. Това добре ли е, или зле предвид факта, че в световен мащаб се говори за деинстутициализация? – Броят на психиатричните структури у нас не ми е известен. Големите болници не са много, но наред с тях съществуват и стационари в някои от предишните психодиспансери, и психиатрични отделения към многопрофилните болници. Амбулаторните психиатрични центрове и кабинети са известни само на Здравната каса. Но не броят е от значение, а естеството на дейностите. Пълноценните психиатрични дейности се предопределят от броя и компетентността на лекари, медицински сестри, психолози, социални работници и други специалисти. Лошото е, че всички специалисти в психиатричното обслужване прогресивно намаляват и техният капацитет стига само до провеждането на медикаментозно лечение, при отсъствие на други ресоциализиращи активности. Разбира се, че пациентите се институционализират и деградират, след като никъде – нито в държавните болници, нито в другите стационари, нито дори в университетските психиатрични клиники не се предприема нищо друго, освен медикаментозно лечение. – Психиатрите са на свършване у нас, алармират и ваши колеги. Заплатите им са мизерни, а болниците – в окаяно състояние и по джендемите. За млади хора професията била нежелана. Какво да се прави? – Да, броят на практикуващите психиатри у нас драматично намалява. И заплащането е недостатъчно, и условията за работа са мизерни, и няма стимули за навлизане в тази професия. Според народопсихологията у нас да се посещава психиатър е срамно и авторитетът на тези лекари априорно е нисък. От друга страна, организацията на здравеопазването и от МЗ, и от БЛС, и от НЗОК системно и упорито редуцира, да не кажа унищожава позитивните страни на психиатричната професия. Превръщането на здравеопазването в търговска дейност поставя на преден план печалбата, а не качеството на здравното обслужване. – А чувал ли сте, доц. Велинов, за болестта „политическа шизофрения“? Среща се при политици, които живеят в две реалности – нашата и тяхната, от която струи благодат. Лекува ли се тази болест, според вас? – Шизофренията е болест с нереално възприемане на реалността. А тези политици, за които намеквате, съвсем добре възприемат и реалността, и възможностите, които тя предлага. Това не е болест, която да се лекува, а социален дефект, който може да бъде преодолян, но не с медицински подходи и средства от областта на психиатрията.", "date": "2018.07.19", "title": " Доц. д-р Владимир Велинов, лидер на Българската психиатрична асоциация, пред „Труд“: Политическата шизофрения не е болест за лекуване\t\t\t"}
{"url": "https://trud.bg/%d0%b2%d0%bc%d1%80%d0%be-%d1%89%d0%b5-%d0%be%d1%82%d0%b1%d0%b5%d0%bb%d0%b5%d0%b6%d0%b8-115-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%b8%d0%bb%d0%b8%d0%bd%d0%b4%d0%b5%d0%bd%d1%81%d0%ba/", "text": "На 20 юли (петък) в 11:30 ч. ВМРО ще отбележи 115 години от Илинденско-Преображенското въстание. Воеводите ще почетат тази важна за българската история дата и да се преклонят пред паметта на онези храбри българи, борили се и отдали живота си в името на българското национално обединение пред Паметника на българските революционери от Македония, Беломорието и Одринско (бул. „Стефан Стамболов“ 2, на ъгъла с бул. „Тодор Александров“ и бул. „Христо Ботев“). На събитието ще присъстват лидерът на ВМРО – Българско национално движение, заместник министър-председател и министър на отбраната Красимир Каракачанов, народни представители от ВМРО, представители на Македонския научен институт, Българско сдружение на родовете от Македония, Националното сдружение на клубовете на запасното войнство „За честта на пагона“, Държавната агенция за българите в чужбина, съмишленици, интелектуалци и родолюбиви българи, съобщиха от партията. От 18:00 ч. пред Народния театър ВМРО ще се включи в инициативата на ансамбъл „Гоце Делчев“, които по повод паметната годишнина ще играят народни танци и ще раздават на преминаващите брошури, свързани с Илинденско-Преображенското въстание. „Нека засвидетелстваме своята почит и уважение към онези, които оставиха костите си на бойното поле в името на най-светлия български идеал. И с това наше поклонение да покажем на техните души, че дори тук и сега, въпреки предизвикателствата на времето, борбата не е приключила. Задължени сме да им покажем, че помним тяхното дело. Да покажем, че няма да забравим тиранията и подтисничеството, извършвани системно над онази част от българите в Македония и Одринско, запазили българското си самосъзнание. Да им покажем, че не сме забравили тяхното дело и че борбата продължава и днес – 115 години по-късно“, призовават от Организацията. 20 юли (петък), 11.30 ч., Паметник на българските революционери от Македония, Беломорието и Одринско (бул. „Стефан Стамболов“ 2, на ъгъла с бул. „Тодор Александров“ и бул. „Христо Ботев“); 20 юли (петък), 18:00 ч., пред Народен театър „Иван Вазов“.", "date": "2018.07.19", "title": " ВМРО ще отбележи 115 години от Илинденско-Преображенското въстание"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%be%d1%82%d1%82%d0%b5%d0%b3%d0%bb%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%be/", "text": "Върховният съд на Испания оттегли европейската и международната заповед за арест на отстранения от поста председател на Женералитета на Каталуния Карлес Пучдемон, но и на други сепаратиски лидери, предава AFP, като подчертава, че съдът взима подобно решение за втори път. В разпространеното изявление се казва, че магистратите са взели решението, след като германски съд се съгласи да екстрадира бившия каталунски лидер заради обвиненията срещу него за злоупотреба с публични средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Испания оттегли международната заповед за арест на Пучдемон"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d0%be%d0%ba%d0%b0%d0%b7%d0%b0-%d0%b7%d1%8a%d0%b1%d0%b8-%d0%be%d1%82%d0%bb%d0%b0%d0%b3%d0%b0-%d1%81%d0%b5-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5/", "text": "Отлага се планираното посещение в Гърция през септември на руския външен министър Сергей Лавров. Това стана ясно от изявленията на руския посланик в Атина, Андрей  Маслов . Моментът, в който руският външен министър Сергей Лавров планираше да посети Гърция, вече не е подходящ, според руския посланик. Освен това той каза, че Русия възнамерява да експулсира гръцки дипломати в отговор на екстрадираните руски дипломати преди дни, без обаче да уточни броя и датата на депортиране. „Вече сме съобщили, че ще предприемем мерки срещу решението. Не знам кога, кой и колко, но ще има реципрочен ход, както обикновено се прави в такива случаи“, каза Андрей  Маслов . „Руската мечка“ показа зъбите си на Атина с изявленията на говорителя на руското външно министерство Мария Захарова и твърдата реакция на  гръцкия  външен министър  Никос   Кодзиас . Отношенията между двете страни видимо преминават през криза след експулсирането на руските дипломати и отмененото пътуване на руския външен министър Сергей Лавров. Заслужава си да се отбележи, че руският президент Владимир Путин има открита покана към гръцкия премиер  Алексис  Ципрас  да посети Русия, но след последните събития тя е „замразена“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Русия показа зъби: Отлага се посещението на Лавров в Гърция, екстрадират гръцки дипломати"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%bd%d0%b5-%d1%81%d0%b0-%d0%be%d0%b1%d1%81%d1%8a%d0%b6%d0%b4%d0%b0%d0%bb%d0%b8-%d0%bd%d0%b8%d0%ba%d0%b0%d0%ba%d0%b2%d0%b8-%d0%bc%d0%b5%d1%80%d0%ba/", "text": "„В Република България към момента не са обсъждани законодателна предложения за забрана за регистрация на дизелови автомобили втора употреба и тяхното ограничаване на територията на страната по примера на други държави членки на Европейския съюз.“ Това пише в отговор на транспортния министър Ивайло Московски на въпрос от парламентарния контрол на депутата от БСП Георги Гьоков. Въпрос е: „При ограничения за по-старите дизелови автомобили в Западна Европа и намаляването на техните цени, ще позволим ли да се „наводним“ с тях в България?“ Гьоков цитира немски медии, според които износът на дизелови автомобили от Германия е скочил от 187 000 бр. през 2016 г. на 233 000 бр. през 2017 г., като има очаквания за ново увеличение. Московски съобщава, че се в Изпълнителна агенция „Автомобилна администрация“ се готвят промени в наредбата за годишните технически прегледи и напомня, че има проект на нов Закон за превозните средства.  преди седмица, вътрешният министър Валентин Радев избегна отговора на въпроса дали има спрени или глобени димящи автомобили. Газанализатори все още има само в КАТ-София, а в закона засега няма установени норми за вредни емисии, отговори Радев на депутатски въпрос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Не са обсъждани никакви мерки, ако старите дизели от Германия наводнят България"}
{"url": "https://trud.bg/vivacom-%d1%89%d0%b5-%d0%bf%d1%80%d0%be%d0%b4%d0%b0%d0%b2%d0%b0-xiaomi-%d0%bd%d0%b0-%d0%b0%d1%82%d1%80%d0%b0%d0%ba%d1%82%d0%b8%d0%b2%d0%bd%d0%b8-%d1%86%d0%b5%d0%bd%d0%b8-%d0%bf%d1%80%d0%b5%d0%b7/", "text": "Почитателите на онлайн пазаруването, могат да се сдобият със смартфони Xiaomi на доста атрактивни цени, ако направят поръчка този уикенд до понеделник (23.07) включително. Специалните цени са в сила за трите най-предпочитани модела на марката – Redmi Note 5A, Redmi 5 и Redmi 5 Plus.  Три са и ключовите предпоставки за изгодно пазаруване: заявявате ги от онлайн магазина на VIVACOM, избирате тарифен план SMART L+ и веднага ползвате отстъпка от 50 лева за телефона при плащане на цялата сума или много по-ниска месечна такса при избор за изплащане на вноски. Само от 20-ти до 23-ти юли месечната такса за Redmi Note 5A ще е едва 4.98 лв.; за Redmi 5 ще е 7.98 лв.; а за Redmi 5 Plus цената на месец ще е 9.98 лв.  Устройствата се предлагат в различни цветове: Redmi Note 5A ще намерите в сиво и златно, Redmi 5 ще избирате в златен, син и черен вариант, а Redmi 5 Plus се предлага в класическо черно. Най-достъпният   предлага 5.5-инчов дисплей и удобството да боравиш с изключително тънко устройство – 7,55 мм. Може да се ползва с две SIM карти и разполага с отделен слот за Micro-SDи батерия с капацитет 3080mAh. Притежателите му ще разчитат на процесор Qualcomm Snapdragon 425, оперативна памет от 2GB, 13 мегапикселова основна камера и още една селфи камера от 5 MP.    е смартфон с дисплей на цял корпус, който прилага новите страндарти за екран със съотношение 18:9, много по-подходящо за игри и по-лесно управление на телефона в хоризонтално положение. Дисплеят е 5.7–инчов с HD+ резолюция, защита Corning® Gorilla® Glass и се съчетава с корпуса с изящно преливане. Телефонът привлича феновете на електронните игри с бързината си и енергийната ефективност. 8-ядреният Snapdragon процесор осигурява бързо игрово зареждане, при това за много по-дълго време заради по-ниската консумация на енергия и високия капацитет на 3300 mAh батерия. Камерата на Redmi 5 е 12 мегапиксела, а тази за селфи – 5MP, като и двете камери са снабдени със светкавица.  е звездата в гамата на Redmi – разполага с още по-голям екран за пълно преживяване на игрите – 5.99-инчов Full HD+ дисплей от Corning® Gorilla® Glass, с елегантно закръглени ъгли. С това устройство ще разчитате на енергийно ефективен процесор Qualcomm с оптимизирана консумация на енергия, която се постига и с големия капацитет батерия от 4000mAh. За любителите на селфитата телефонът осигурява светодиодна светкавица на селфи камерата и изчиства изображенията при условия на слаба осветеност, за да получите по-ясни и ярки снимки.  ", "date": "2018.07.19", "title": " Vivacom ще продава Xiaomi на атрактивни цени през сайта си\t\t\t"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d0%b7%d0%b8%d1%80%d0%b0-%d1%83%d0%bf%d0%be%d1%82%d1%80%d0%b5%d0%b1%d0%b0%d1%82%d0%b0-%d0%bd%d0%b0/", "text": "Франция забранява със закон употребата на мобилни телефони в училищата. Депутатите от двете камари на парламента се споразумяха по проектозакон, с който от септември използването на мобилни устройства в учебните заведения ще се наказва, освен ако не става въпрос за образователни цели, съобщава „Ройтерс“, цитирана от Канал 3. Мярката бе едно от предизборните обещания на президента Еманюел Макрон. Учителите призоваваха за приемането на забраната, за да успеят да сведат до минимум разсейването на учениците си в клас. Във Франция девет от десет деца на възраст между 12 и 17 години притежават смартфон. Освен че ще намали употребата на телефони от страна на учениците в час, целта на закона е и да защити подрастващите от вредно онлайн съдържание като порнография, насилие и кибертормоз. Учителите вече ще могат и съвсем законно да конфискуват телефоните на учениците, ако това е необходимо. Ръководството на всяко училище ще реши по какъв начин да приложи забраната – дали да накара учениците да предават телефоните си на входа на училището или да изисква от тях само да ги държат изключени в раниците си. Законопроектът се очаква да бъде гласуван от Сената на 26 юли и да получи окончателното одобрение на депутатите от Националното събрание на 30 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Франция криминализира употребата на смартфони в училище"}
{"url": "https://trud.bg/%d1%82%d0%be%d0%bc%d0%b0%d1%81-%d0%b3%d0%be%d1%82%d0%be%d0%b2-%d0%b4%d0%b0-%d1%81%d0%b5-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%84%d1%80%d1%83%d0%bc/", "text": "Герент   Томас   облече   жълтата   фланелка   на   лидер   в   генералното   класиране   на   Тур   дьо   Франс .  След   триумфа   си   в  11- ия   етап   обаче   уелсецът   призна че   няма   да   създава   проблеми   на   звездния   си   съотборник   Крис   Фрум който   дели   второто   място   с   Том   Дюмулен Холандия Сънуеб с   пасив   от секунди „ Щастлив   съм   да   облека   фланелката   и   ще   се   опитам   да   я   задържа   възможно   най – дълго ,  но   не   това   беше   моята   цел  –  заяви   Томас . –  Исках   само   да   не   изоставам   много .  Крис   знае   как   се   печелят   многоетапни   състезания ,  той   остава   най – добрият   на   пътя .“", "date": "2018.07.19", "title": " Томас готов да се предаде на Фрум"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b1%d0%b5%d1%88%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b2-%d0%b3%d1%8a%d1%80%d1%86%d0%b8%d1%8f-%d0%b7%d0%b0-%d1%83%d0%bc/", "text": "Българин беше арестуван в Гърция за умишлен горски палеж, предаде  . Докато пожарникари гасели пожар на едно място, получили сигнал за палеж на друго. Там намерили мъж, който се представил като българин от София. Той отказал да обясни защо пали умишлено гората и то при силен вятър. Информацията по случая изнесе ръководителят на противопожарна защита в Северна Гърция Манолис Цолакис. Българинът е в ареста в Серес. Води се разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Българин беше арестуван в Гърция за умишлен горски палеж"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%be%d1%81%d1%82%d0%b0%d0%b2%d0%b8-20-000-%d0%b5%d0%b2%d1%80%d0%be-%d0%b1%d0%b0%d0%ba%d1%88%d0%b8%d1%88-%d0%b2-%d0%bb%d1%83%d0%ba%d1%81%d0%be%d0%b7%d0%b5/", "text": "Кристиано Роналдо със сигурност е любимият клиент на луксозния гръцки хотел, където бе отседнал заедно със семейството си преди финализирането на трансфера си в „Ювентус“. Португалската звезда остави бакшиш на персонала в размер на 20 000 евро. Самият Роналдо публикува снимки от своята ваканция, на която бе придружаван от приятелката си Джорджина Родригес, сина си Кристиано младши и приятели. Преди да отпътува за Торино, той направил страхотния жест към служителите на хотела. Причината е, че 33-годишният нападател останал силно впечатлен от чудесното обслужване. При месечна заплата в размер на 625 000 евро Роналдо със сигурност може да си позволи подобен бакшиш. Въпреки това обаче всички в хотела останали поразени от неговата щедрост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Роналдо остави 20 000 евро бакшиш в луксозен гръцки хотел"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%81%d1%82%d0%b0%d0%b2%d0%b0-%d0%bd%d0%b0%d0%b9-%d1%81%d0%ba%d1%8a%d0%bf%d0%b8%d1%8f%d1%82-%d0%bf%d0%b8%d0%bb%d0%be%d1%82/", "text": "Люис   Хамилтън   се   превърна   в   най – скъпоплатеният   пилот   в   историята   на   Формула  1,  след   като   най – после   подписа   новия   си   договор   с  „ Мерцедес “.  Британецът   остава   при  „ сребърните   стрели “  за   още   две   години ,  за   което   ще   получи   общо  80  милиона   паунда   млн . „ Подписването   беше   формалност ,  след   като   с   Тото   б р шефът   на   тима   Тото   Волф се   разбрахме   още   през   зимата заяви   четирикратният   световен   шампион Вече   двайсет   години   съм   част   от   семейството   на Мерцедес Много   съм   щастлив че   оставам а   причината   е   само   една да   продължа   да   печеля   за   себе   си   и   за   тима Така   Хамилтън   сложи   край   на   слуховете че   се   готви   да   напусне   тима за   да   кара   за Ферари или   да   сложи   край   на   кариерата   си Оставането   му   в   отбора   по   всяка   вероятност   ще   бетонира   и   втория   пилот   Валтери   Ботас тъй   като   Люис   неведнъж   е   изразявал   предпочитанията   си   да   дели   гаража   именно   с   финландеца Така   отпада   възможността   в   отбора   да   бъде   привлечен   пилотът   на Ред   Бул Даниел   Рикардо „ За   Люис   няма   какво   повече   да   се   каже той   е   един   от   най великите   в   историята заяви   и   Тото   Волф Броят   на   победите   и   титлите   му   говори   достатъчно а   най силното   му   качество   е   невероятният   стремеж   към   самоусъвършенстване", "date": "2018.07.19", "title": " Хамилтън става най-скъпият пилот"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b4%d0%b2%d0%b5-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b8-%d0%bf%d1%80%d0%be/", "text": "Европейската комисия съобщи, че днес, че започва две наказателни процедури срещу България и продължава трета, тъй като страната не е съобщила да е приела в срок национално законодателство, прилагащо изцяло конкретни евродирективи. ЕК е изпратила уведомително писмо до България (както и до още 13 членки на ЕС) защото не са докладвали, за приемането на правилата за резервационните данни на пътниците, информира  . Държавите в ЕС трябваше да ги въведат до 25 май. Резервационните данни се отнасят до информацията, предоставяна от пътниците на въздушните превозвачи при купуването на билет и регистрирането за полет. Тези данни може да включват информация като име на пътника, дати и маршрут на пътуването, номер на мястото в самолета, багаж, данни за обратна връзка и използвани платежни средства. Правилата изискват държавите да създадат национална система за събирането, оценката и обмена на тези данни за целите на правоприлагането. ЕК е изпратила още едно уведомително писмо до България (както и до още 16 членки на ЕС), които не са изпълнили директива за киберсигурността, касаеща мрежите и информационните системи. Тези страни трябвало да направят това до 9 май. България и други членки на ЕС разполагат с два месеца, за да отговорят на официалните уведомителни писмо, като след изтичането на този срок ЕК може да обмисли възможността за изпращане на мотивирани становища. Такова мотивирано становище – втори етап от наказателната процедура, ЕК е изпратила на България и Полша, защото не са приложили директивата за инфраструктура за алтернативни горива. Тези правила предвиждат въвеждането на общи изисквания за инфраструктурата и основните разпоредби, улесняващи използването на електромобили. Те целят да се намали въздействието на върху околната среда и трябваше да влязат в сила до 18 ноември 2016 г. Страната ни има два месеца за отговор, след което ЕК може да предяви иск пред Съда на ЕС срещу България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Брюксел стартира две наказателни процедури срещу България"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%82%d0%b5-%d0%ba%d0%b0%d0%bd%d0%b0%d0%bb%d0%b8-%d0%bd%d0%b0-a1-%d1%89%d0%b5-%d0%b8%d0%b7%d0%bb%d1%8a%d1%87%d0%b2%d0%b0%d1%82-%d0%bd%d0%b0-%d0%b6%d0%b8/", "text": "Най-популярният и комерсиален клубен футболен турнир в света – УЕФА Шампионска лига, ще се излъчва в ефира на MAX Sport през новия сезон. Зрителите на спортните канали на А1 ще могат да гледат ексклузивно всички мачове, които ще се играят по програма във вторник. Заедно с това, те ще могат да проследят и кулминацията на турнира – финалния двубой, който ще се проведе на стадиона на Атлетико (Мадрид) „Уанда Метрополитано” на 1 юни 2019 г. Новият сезон на Шампионската лига ще предложи два пъти повече футболни емоции на живо, защото двубоите вече ще се излъчват с два начални часа – 19:55 и 22:00 часа, вместо досегашната схема, в която срещите започваха по едно и също време – 21:45 часа. „Радваме се, че за малко повече от година нашите спортни канали се превърнаха в разпознаваема марка сред феновете в България. Качеството на нашата програма се подобрява постоянно и това е най-логичното нещо, защото искаме да предложим на зрителите всичко най-интересно от световния спорт и да им помогнем да гледат на живо любимите си отбори и спортисти”, заяви Симеон Донев, старши директор „Маркетинг“ в А1 България. Закупуването на правата за излъчване на мачовете от Шампионската лига е поредната крачка към разрастването на MAX Sport. От този сезон каналите ще излъчват и двубоите от италианската Серия А – едно от най-силните футболни първенства в света. Двете надпревари допълват богатото футболно портфолио на каналите, които излъчват на живо двубоите от холандската Ередивизи, руската Премиер лига, украинската Висша лига и китайската Суперлига. Спортните канали на А1 – MAX Sport 1 и MAX Sport 2 излъчват над 8 000 часа съдържание на живо годишно. В програмата им попадат едни от най-гледаните спортни събития в света: тенис турнирите от сериите ATP Masters 1000, ATP 500 и ATP 250, волейболната Лига на нациите, най-големия шампионат за смесени бойни изкуства в света UFC, баскетболните Евролига и Еврокупа, лекоатлетическата Диaмантена лига, Световния шампионат по мотоциклетизъм, стартовете от NASCAR, най-интересните срещи от NHL и още много други спортове, придружени от експертни анализи и коментари.", "date": "2018.07.19", "title": " Спортните канали на A1 ще излъчват на живо мачове от УЕФА Шампионска лига през новия сезон"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%82%d1%8a%d1%80%d1%81%d0%b8-%d0%b2%d0%b8%d0%bd%d0%be%d0%b2%d0%bd%d0%b8%d1%82%d0%b5-%d0%b7%d0%b0-%d0%bf%d0%be%d1%80/", "text": "Прокуратурата започва проверка по случая от 13 юли на Летище София, при който  . Това обяви говорителят на главния прокурор Румяна Арнаудова на брифинг в Съдебната палата. По думите й основната линия на разследването не е незаконно преминаване на границата, а престъпления по служба, извършени от служители на летището. „Данните, които са събрани от Гранична полиция се изчерпват със снемане на обяснение на двама служители на летището и пътувалите в самолета“, посочи Румяна Арнаудова и допълни, че Прокуратурата разполага и със записи от камерите на летището. Предстои да се установи какъв е обичайният механизъм, по който се осъществява пристигането на частни самолети на летището и тяхното излитане. „Това е процедура, която не би следвало да бъде като тази за обикновените полети“, уточни Арнаудова. Разследващите са установили, че преди полета само капитанът на на самолета е бил подложен на паспортна проверка. „Обясненията на пътниците сочат, че никой от граничните служби не е отишъл при тях. Поради това пътниците не са възприели, че има извършване на нарушение от собствена гледна точка“, обясни тя. Престои да се установи от кого е извършено нарушението по случая – от Гранична полиция или от служителите на летището. „Ще следва да установим и умисъла на всички пътници за незаконно преминаване на границата“, каза още Румяна Арнаудова.", "date": "2018.07.19", "title": " Прокуратурата търси виновните за поредния гаф с проверките на Летище София"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d1%8f-%d0%bd%d0%b0-%d1%81%d0%b5%d0%b2%d0%b5%d1%80%d0%bd%d0%b8%d1%8f-%d0%bf%d0%bb%d0%b0%d0%b6-%d0%b2-%d1%81%d0%bb/", "text": "Всички заведения на Северния плаж в курорта Слънчев бряг са заустени в канализационната система. Няма нерегламентирано изхвърляне на мръсни води в морето. Това показа проверка извършена днес на ивицата от министъра на туризма Николина Ангелкова, представители на Министерството на околната среда и водите и Регионалната здравна инспекция в Бургас. Проверката на северния плаж е трета поред от началото на летния туристически сезон. Днес отново бе проверена чистотата на водата, изискването за 50 на сто от ивицата да е свободна зона, наличието на указателни табели и др. Според специалистите водата е изключително чиста и туристите, спокойно могат да се къпят в морето. Направени са повече от 63 проверки за чистотата на водата, съвместно с екоинспекциите в Бургас и Варна. Това каза пред журналисти  по време на проверка на плажа „Слънчев бряг – север“  Николина Ангелкова. Проверяват плажовете в Слънчев бряг, също и в Поморие, и Несебър. „От една страна, за чистотата на водата съвместно с МОСВ. От друга страна, дали са спазени изискванията на плажовете съобразно свободната зона и указателните табели. Предстои мониторинг за това дали схемите, който са одобрени от мен, отговарят на реалното положение на плажа“, заяви винитър Ангелкова. Според нея, това е годината, в която има най-много проверки и  те показвали, че няма пречиствателна станция, която да действа нерегламентирано  или да превишава показателите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Всички заведения на Северния плаж в Слънчев бряг са заустени в канализационната система"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b1%d1%8a%d1%80%d0%b7%d0%b0%d0%ba%d0%be%d0%b2-%d0%b7%d0%b0-%d1%82%d0%b0%d0%bb%d0%b0%d0%bd/", "text": "Българската федерация по борба създава Академия „Серафим Бързаков“, която ще започне работа с млади таланти в най-древния спорт. Лице и треньор в школата ще бъде самият двукратен световен и 4 пъти европейски шампион в свободния стил. Заради новия си ангажимент Бързаков овакантява поста на селекционер на националния отбор и ще бъде заменен от Валентин Ангелов, бивш наставник на юношеския ни тим. Решенията са потвърдени от управителния съвет на родната федерация. В момента върви и подмладяване в националния тим по свободна борба. И Бързаков ще продължи да работи персонално с някои от момчетата. В момента той е и на лагер на Белмекен с натурализирания у нас чеченец Али Умарпашаев и сънародника му Ахмед Магамаев, който чака български паспорт. По привличането на млади таланти в отбора ще бъде ангажиран и олимпийският вицешампион от Сеул-88 Иван Цонов, досегашен помощник на Бързаков. Освен скаут той ще бъде и селекционер на кадетите. А в мъжкия щаб влиза друго познато име – Михаил Ганев, №1 в света за 2010-а. При класиците в екипа на Армен Назарян ще бъде привлечен Илиян Георгиев, носител на златния пояс „Никола Петров“ за 2012 г. В края на седмицата най-добрите ни национали в класическия стил ще стартират на турнира „Вехби Емре“ в Истанбул.", "date": "2018.07.19", "title": " Правят академия  „Бързаков“ за таланти в борбата"}
{"url": "https://trud.bg/%d0%bf%d0%b8%d1%8f%d0%bd-%d1%82%d0%b0%d0%ba%d1%81%d0%b8%d0%bc%d0%b5%d1%82%d1%80%d0%be%d0%b2-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%b4%d0%b5%d0%b2%d0%b5%d1%82/", "text": "Таксиметров водач удари девет автомобила на столичния булевард „Ломско шосе“, съобщи  . Патрул на Пътна полиция е спрял водача и го е задържал. Той е бил във видимо нетрезво състояние, но отказал алкохолна проба с дрегер. На място са екипи на Второ РУП – София. Очаква се на шофьора да бъде направена кръвна проба за алкохол. При инцидента няма сериозно пострадали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Пиян таксиметров шофьор блъсна девет коли в София\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%89%d0%b5-%d1%81%d0%b5-%d0%b2%d0%b7%d0%b5%d0%bc%d0%b5-%d0%b2%d1%82%d0%be%d1%80%d0%b0-%d0%bf%d1%80%d0%be%d0%b1/", "text": "Втора проба ще се вземе от стадото в град Болярово, където по-рано днес Българската агенция по безопасност на храните обяви вторично огнище на чума по дребните преживни животни. Това стана ясно след като министър Румен Порожанов обяви решението на областния координационен щаб в Болярово, съобщиха от земеделското министерство. Причината е, че фермата е отдалечена от другите и животните са на оборен режим и не са имали физически контакт с други стада. Ще се прави стриктна дезинфекция и контрол. Заповедта на директора на БАБХ за мерките в Болярово остава в сила, но изпълнението се спира до излизане на резултатите от лабораторните изследвания. Решението е консултирано с Крис де Клерк, експерт на ЕС, част от ветеринарния екип за спешни ситуации на ЕС (CVET). В щаба за чумата по дребните преживни животни, участваха министър Порожанов, областният управител на Ямбол – Димитър Иванов, директорът на Областна дирекция на МВР в Ямбол- старши комисар Генчо Иванов, кметът на Елхово Петър Киров, кметът на Болярово Христо Христов, както и ветеринари. Министър Порожанов се срещна и с леля Дора, като й предложи 100 кози дарени от козeвъд за нея, като същевременно ще получи и полагащото й се обезщетение. По регистър тя има 61 кози. „Не е леко на никой, трябва да де справим с болестта“, подчерта Порожанов и допълни, че при положителните проби трябват мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Румен Порожанов: Ще се вземе втора проба от стадото в град Болярово"}
{"url": "https://trud.bg/%d0%b4%d1%80%d1%8f%d0%b7%d0%b3%d0%b8-%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8%d0%b7%d0%bc%d0%b0-%d0%bf%d1%80%d0%be%d0%b2%d0%b0%d0%bb%d0%b8%d1%85%d0%b0-%d1%81%d1%8a%d1%81/", "text": "Състезанието по планинско изкачване „Шипка Дамасцена“, което трябваше да стартира този уикенд, бе провалено. Едва в последния момент Агенция „Пътна инфраструктура“ отказа надпреварата заради пропадане на пътя, въпреки че имаше за това разрешение от регионалното управление. Независими от перфектната организация остава съмнение, че опозицията във федерацията е повлияла на решението.  В момента съдът признава ръководството, с председател Владимир Илиев. И отказва вписване на това, с шеф Калоян Станчев, заради жалби. А има членове, които са и в двете управи.  „Аз исках да си тръгна, но в момента по закон ние сме легитимното ръководство – каза Илиев. – Когато ги признаят, си тръгваме. Затова сега призовавам да ни оставят да работим, за да съществува нашият спорт.“", "date": "2018.07.19", "title": " Дрязги в автомобилизма провалиха състезание"}
{"url": "https://trud.bg/%d1%81%d0%bf%d0%be%d1%80%d1%82%d0%b5%d0%bd-%d1%82%d0%b0%d0%bb%d0%b0%d0%bd%d1%82-%d0%bd%d0%b0%d0%b9-%d0%b1%d1%8a%d1%80%d0%b7-%d0%bd%d0%b0-%d0%bf%d0%bb%d1%83%d0%b2%d0%b5%d0%bd-%d0%bc%d0%b0%d1%80%d0%b0/", "text": "Националът Петър Божилов бе най-бърз на традиционния плувен маратон „Света Марина“ край Созопол. Надпреварата включваше 2,5 обиколки на Стария град. Само преди дни спортният талант на „Еврофутбол“ завърши 30-ти на 10 км на европейското за юноши в Малта (02:09,56 ч.). А Тодор Тодоров бе 25-ти на 7,5 км (1,32:06). Друг млад състезател, подпомогнат от букмейкъра, пък спечели 10-та си титла на държавния шампионат по триатлон в село Николаево, край Русе. Александър Сръндев преодоля 750 м плуване, 23 км колоездене и 5,2 км бягане за 1,08 часа. Следващата седмица националът ще пробва силите си и на европейското за мъже в Естония. За шампионата са заявени куп участници от олимпийските игри.", "date": "2018.07.19", "title": " Спортен талант най-бърз на плувен маратон"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%82%d1%8a%d1%80%d0%b3%d0%b0-%d0%b7%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%81%d1%82%d1%80%d1%83%d0%bc%d0%b0-%d0%bf%d1%80/", "text": "„До 15 дни започва обществената поръчка за изграждането на най-тежкия участък от автомагистрала „Струма“ – между Крупник и Кресна, през Кресненското дефиле, който включва тежки инженерни съоръжения“ – това съобщи министърът на регионалното развити и благоустройството Николай Нанков. Той направи инспекция на строителството на обходния път на Габрово заедно с председателя на Агенция „Пътна инфраструктура“ Светослав Глосов. Именно инженер  , че търгът за избиране на изпълнител скоро ще бъде обявен. След неговото изграждане един от най-опасните пътни участъци – този през Кресненското дефиле, вече ще бъде част от лот 3.2 на АМ „Струма“. Той ще бъде основно ремонтиран и разширен, като ще води само в едната посока – към Гърция. Към София движението ще е извън пролома, като ще минава от изток, през Кресненското плато. Министър Нанков уточни, че тръжната процедура ще бъде в две обособени позиции, като и двете ще бъдат за изработване на технически проект и строителство. Първият участък ще бъде дълъг 13.2 км, ще започва на около 80 метра след пътен възел Симитли – Разлог и ще свършва след пресичане с пътя „Стара Кресна – Ощава“. Той ще включва три пътни възела, 10 виадукта с обща дължина 3,5 км, надлези и подлези, както и три тунела. От него ще започва следващият участък, който ще бъде с дължина 10,4 км и ще се влива в обходния път на Кресна. 5,55 км от него ще бъдат изпълнени като част от проекта. Той включва още един пътен възел, 11 виадукта с приблизителна дължина 5 км, 9 надлези и подлези, както и 4 тунела. За нормалното функциониране и експлоатация на тунелите е предвидено да бъдат изградени съответните инсталации и системи – пожароизвестителни, водоснабдителни, вентилация, електроснабдителни, осветителни, за управление на движението и др. Двата участъка на пътя ще бъдат с по две ленти за движение с ширина 3,5 м, водещи ивици по 0.25 м и два банкета с ширина 1.5 м. На места ще бъде изградена и трета лента за товарни автомобили, според характеристиките на терена. „Във връзка с   МРРБ и АПИ ще се съобразят с решението на експертите по културно-исторически находки“, категоричен бе регионалният министър. „Хубаво е, че беше магистралата, за да се открие градът“, коментира още Нанков и добави, че към момента за археологическите разкопки там са осигурени почти 2 млн. лева европейски средства по Оперативна програма “Транспорт”.", "date": "2018.07.19", "title": " Пускат търга за магистрала „Струма“ през Кресненското дефиле"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%ba%d0%be%d0%bb%d0%b5%d0%b2-%d0%b1%d0%be%d1%81%d0%b8%d1%8f-%d0%bd%d0%b0%d0%bf%d1%83%d1%81%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8/", "text": "Николай Колев – Босия напусна демонстративно специално създадена за негови казус комисия в НС, която трябваше да го изслуша днес. Босия бе придружен от дома си от двама мъже до залата в Парламента, но след като научи от председателя на комисията Станислав Иванов, че обсъжданията за злоупотребите с шофьорски книжки ще се разглеждат след седмица, затръшна вратата на преговорите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Николай Колев – Босия напусна заседанието на Комисията по неговия казус (СНИМКИ)"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d0%b1%d0%be%d0%ba%d1%81-%d0%b0%d0%bd%d1%82%d1%8a%d0%bd%d0%b8-%d0%b4%d0%b6%d0%be/", "text": "Световният   шампион   в   тежката   категория   на   профибокса   Антъни   Джошуа   нанесе   първия   удар   в   мача   си   с   руснака   Александър   Поветкин   на септември   на Уембли „ Ако   ме   хванат   с   допинг веднага   ще   сложа   край   на   кариерата   си заяви   британецът който   намекна   за   двете   положителни   проби   на   Поветкин Мениджърът   му   Еди   Хърн   пък   добави че   е   възможно   след   това   Джошуа   да   се   изправи   срещу   американеца   Джарел   Милър който   предизвика   шампиона   със   серия   обиди   на   пресконференцията Така   Голямото   бебе   може   да   се   уреди   с   голям   мач след   като   избяга   от   бой   с   Кубрат   Пулев   в   София", "date": "2018.07.19", "title": " Световният шампион по бокс Антъни Джошуа: Ако ме хванат с допинг, спирам"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d0%bd%d0%b0-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb-%d1%83%d0%b1%d0%b8/", "text": "Варненският апелативен съд увеличи от 15 на 18 г. ефективната присъда на охранителя Виктор Панайотов, който през ноември 2015 г. край дискотека в девненския кв. Повеляново уби с нож 22-годишния бъдещ младоженец Мартин Тодоров. Делото се гледа на втора инстанция заради протест на прокуратурата и жалба на подсъдимия. Обвинението настоя Панайотов да получи доживотна присъда за умишлено убийство, извършено по хулигански подбуди и с особена жестокост. На първа инстанция той бе осъден само за умишлено убийство, а защитата му настоя, че е наръгал фатално Мартин при превишаване на пределите на неизбежната отбрана. Кървавата драма, която вдигна девненци на бунт, се разиграла призори на 28 ноември до скандалната и вече затворена дискотека „Акапулко“, където Мартин празнувал с приятеля си Руси предстоящата си сватба. Двамата влезли в спор с друга компания и станало сбиване. Виктор бил повикан от колега. Застигнал Мартин в двора на близката детска градина и го нападнал с нож. Нанесъл му множество удари, един от които се оказал фатален. Ранил в бедрото и Руси, който успял да повика помощ на спешния тел. 112. След като разгледаха всички материали по делото, апелативните магистрати отсъдиха, че деянието е извършено по хулигански подбуди, с особена жестокост и увеличиха присъдата на Виктор Панайотов, като потвърдиха гражданските искове на родителите на убития младеж в размер на общо 260 000 лв. Присъдата подлежи на касационна проверка пред ВКС в 15-дневен срок, уточниха от пресслужбата на Варненския апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Увеличиха присъдата на охранител, убил младеж"}
{"url": "https://trud.bg/%d0%ba%d1%83%d0%bd%d0%b5%d0%b2%d0%b0-%d1%81%d1%82%d0%b0%d0%b2%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bd%d0%b0-%d0%b5%d1%81-%d0%b2-%d1%81%d1%8a%d0%b2%d0%b5%d1%82%d0%b0-%d0%bd%d0%b0/", "text": "Меглена Кунева ще бъде новият посланик на Европейския съюз в Съвета на Европа в Страсбург, съобщи днес върховният представител на ЕС по външната политика и сигурността Федерика Могерини. Тя обяви номинациите за 24 нови ръководители на делегации на ЕС. Те ще заемат формално постовете, когато получат агремани. Преди година Кунева беше поставена от Еврокомисията в т.нар. Комитет за независими изтъкнати личности, който ще надзирава финансите за европейските политически групи. Тази структура обаче е предвидено да заработи чак след евровота догодина.", "date": "2018.07.19", "title": " Кунева става посланик на ЕС в Съвета на Европа"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bd%d0%b8-%d0%bf%d1%80%d0%b8%d0%bf%d0%be%d0%bc%d0%bd%d0%b8-%d1%81%d1%82%d0%b0%d1%80%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%b7/", "text": "Европейската комисия е изпратила писмо до България с искане за допълнителна информация относно процедура срещу страната ни, започнала през 2009 година. Процедурата се отнася за планове и проекти в сферата на околната среда, които са започнати или завършени преди 9 години. Според ЕК по време на тяхното изпълнение са допуснати пропуски при прилагането на законодателството на ЕС за опазване на природата. „С Директивата на ЕС за птиците (Директива 2009/147/ЕО) и Директивата на ЕС за местообитанията (Директива 92/43/ЕИО на Съвета) се установява мрежа на равнище ЕС от защитени зони „Натура 2000“. В зоните по „Натура 2000“ могат да се извършват икономически дейности, при условие че няма неблагоприятно въздействие върху целостта на зоните. В България кумулативното въздействие от съществуващите и одобрените планове и проекти върху зоните по „Натура 2000“ систематично не е било вземано предвид“, пише в писмото, за което съобщават от пресофиса на ЕК в Брюксел. Досега в кореспонденцията между България и Комисията относно процедурата страната ни е посочвала редица предприети мерки за подобряване прилагането на еврозаконодателството. Последната комуникация с Комисията по тази наказателна процедура е от 2013 г, научи „Труд“.", "date": "2018.07.19", "title": " Брюксел ни припомни стара процедура за „Натура 2000“"}
{"url": "https://trud.bg/%d0%b3%d0%be%d1%80%d0%b5%d1%89%d0%b0-%d0%b2%d1%8a%d0%bb%d0%bd%d0%b0-%d0%bf%d0%be%d0%b4%d0%bf%d0%b0%d0%bb%d0%b8-%d0%b3%d0%be%d1%80%d0%b8%d1%82%d0%b5-%d0%b2-%d1%88%d0%b2%d0%b5%d1%86%d0%b8%d1%8f/", "text": "Незапомнена гореща вълна в Швеция предизвика избухвaнето на десетки горски пожари в иначе свикналата със студа скандинавска държава. Според местните медии, властите се борят с най-малко 40 пожара, като 11 от тях са в Арктическия кръг, в границите на който се намират най-северните райони на Швеция. Заради стихията е предприета евакуация на хора в три области. Редица европейски страни се притекоха на помощ – Италия изпрати два специализирани самолета, а Норвегия – 8 хеликоптера, за да помагат в борбата с бедствието, но Стокхолм официално отправи молба към ЕС за още въздухоплавателни средства, с мотива, че това са най-мащабните пожари в новата история на страната. Пожарите са свързани с горещата вълна, която измъчва Северна Европа от началото на лятото и счупи всички температурни рекорди в Скандинавия. В едно от селата в северната част на Швеция тези дни бяха измерени невижданите 32,2 градуса по Целзий. По същото в центъра на Хелзинки, столицата на Финландия, термометрите показаха 30 градуса, за пръв път от 8 години. Бардуфосс, градче в северна Норвегия, надмина всякакви рекорди с 33.5 градуса живачен стълб в сряда. Според синоптиците, континентална Европа е отбелязала най-топлия си месец Май и втория по средна температура на въздуха Юни от 1910 г. насам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Гореща вълна подпали горите в Швеция\t\t\t"}
{"url": "https://trud.bg/%d0%b2-%d0%bf%d0%b5%d1%82%d1%8a%d0%ba-%d0%b5-%d0%bf%d0%be%d0%b3%d1%80%d0%b5%d0%b1%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%be%d0%ba%d1%80%d0%b0%d1%82-%d0%ba%d0%be%d0%ba%d0%b0%d0%bb/", "text": "Утре, петък, 20 юли, от 11:00 часа в централната църква на Атина „Митрополи“ ще бъде поклонението на Сократ В. Кокалис, който   на възраст от 34 години, събота, 14 юли. Семейството на Кокалис „благодари сърдечно за голямата и вълнуваща подкрепа“ за смъртта на Сократ С. Кокалис. Уеб сайтът за съболезнования е:  Вместо венци семейството желае, който иска да депозира пари в „Заедно за детето“,   и в организацията „Елиза“ ( ). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " В петък е погребението на Сократ Кокалис-младши"}
{"url": "https://trud.bg/%d1%80%d0%b0%d0%b4%d0%b8%d0%be-%d1%81%d0%b2%d0%be%d0%b1%d0%be%d0%b4%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d1%83-%d0%bd%d0%b0%d1%81/", "text": "Медията спря излъчване за България през 2004 г. Радио Свободна Европа съобщи, че ще поднови новинарските си емисии за България и Румъния в опит за борба с фалшивите новини и подобряване на медийната среда в двете страни. Радиостанцията, спонсорирана от американския Конгрес, планира завръщане у нас и в северната ни съседка през декември. Шефът на радиото Томас Кент посочи в публикувано вчера прессъобщение, че се надява тази стъпка “да подпомогне свободата на пресата, да популяризира демократичните ценности и институции, както и да доведе до информирани дискусии за членството на двете страни в ЕС, НАТО и други западни организации”. И в двата случая това е завръщане за медията. Радио Свободна Европа излъчваше за България от 1950 г. до присъединяването ни към НАТО през 2004 г.", "date": "2018.07.19", "title": " Радио Свободна Европа се завръща у нас"}
{"url": "https://trud.bg/%d0%bd%d0%b0%d1%88-%d1%80%d0%b5%d1%84%d0%b5%d1%80-%d0%b4%d0%b0%d0%b4%d0%b5-%d0%b4%d1%83%d0%b7%d0%bf%d0%b0-%d0%b7%d0%b0-%d0%b8%d0%b3%d1%80%d0%b0-%d1%81-%d0%b3%d0%bb%d0%b0%d0%b2%d0%b0/", "text": "Българският рефер и депутат Стефан Апостолов се прочу с отсъждането на три изключително спорни дузпи в квалификационния мач от Шампионската лига между норвежкия „Розенборг“ и исландския „Валур“ (3:1). Свирените наказателни удари бяха спорни, като единият дори бе даден за… игра с глава. При първата дузпа, след която „Розенборг“ поведе с 1:0, топката срещна ръка в горната й част. Втората беше изключително скандална. При резултат 2:0 за норвежкия тим, „Валур“ получи дузпа, след като топката се отби от главата на играч на домакините. Резултатът в 85-ата минута, вследствие на отсъждането на дузпата, стана 2:1 и „Розенборг“ вече отпадаше. Но в добавеното време Апостолов се нагърби с решение за още един наказателен удар, трети в мача и втори за домакините. Топката леко докосна китката на защитник на „Валур“, след като падаше при единоборство във въздуха, но реферът ни отново посочи бялата точка. „Това бе един голям цирк“, коментира норвежкият портал „Спортвокс“. При втората дузпа, след която „Валур“ изхвърча от турнира, треньорът на тима Олафур Йоханесон отправи ироничен знак към публиката с ръка, с който показа, че става въпрос за пари.", "date": "2018.07.19", "title": " Наш рефер даде дузпа за игра с глава"}
{"url": "https://trud.bg/%d0%b2%d0%bd%d0%b5%d1%81%d0%be%d1%85%d0%b0-%d0%b2-%d1%81%d0%bf%d0%b5%d1%86%d1%81%d1%8a%d0%b4%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d1%81%d1%80%d0%b5%d1%89%d1%83/", "text": "Спецпрокуратура внесе отново след поправки обвинителния акт срещу бившата съдийка Румяна Ченалова. Тя бе предадена на съд от спецзвено “Антикорупция” при Софийска градска прокуратура на 2 декември 2016 г. Последователно Софийски градски съд, където работеше Ченалова, и спецсъдът върнаха на прокуратурата обвинителния акт заради неясноти и грешки, които щели да затруднят правото й на защита. Бившата съдийка е обвинена за деяния, свързани с работата й по дело от 2013 г. по искова молба на “ОЕТ – Обединени Енергийни търговци” ЕООД с ответник НЕК с цел да се набави 434 105,14 лв. облага за ОЕТ от невнесени държавни такси. Предстои делото да се насрочи за разглеждане в спецсъда.", "date": "2018.07.19", "title": " Внесоха в спецсъда обвиненията срещу Румяна Ченалова"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%b8%d0%b2%d0%b0%d0%bd-%d0%b8%d0%bb%d0%b8%d0%b5%d0%b2-%d0%bf%d1%80%d0%b5%d0%b4/", "text": "Столичната община вече ще възпрепятства измамници с фалшиви каузи, които набират средства на места за обществено ползване в София. Това съобщи пред „Труд“ председателят на комисията по сигурност в СОС Иван Илиев. След отразен широко в медиите случай с мними глухонеми, които събираха средства в центъра на столицата, общинските съветници предложиха да бъде регулиран този тип дейност по улиците. Обмисля се не всеки да може да набира пари по този начин, а добре проверени организации или юридически лица. Ще трябва и разрешение от общината. Събирането на дарения няма да бъде забранено, само ще бъде регламентирано, за да се намали броя на измамите, които стават когато някой си направи две снимки, напише покъртителна история и събере пари уж за болен човек, които после изхарчи с друга цел. Промените би трябвало да се приемат с Наредбата за обществения ред и сигурност в София, която бе отложена за гласуване след ваканцията в СОС заради новопостъпили предложения. Едно от тях е не само да се глобяват миещите стъкла по кръстовищата, но и шофьорите, които им плащат. „Ако контролният орган прецени, той може да санкционира за допустителство и съответният шофьор, който е стимулирал този който чисти стъкла и след това му е платил“, каза Илиев. В процеса има две страни, единия който мие стъклата, и другия който му позволява. „Знам за случай в квартал „Факултета“, където определени лица, които чистят стъкла, не им бъде платена определена сума и повече, нанасят щети на моторното превозно средство. Има и още такива места и проблема е сериозен. Представям си ако тръгнат да чупят стъклото на майка с дете“, коментира Илиев. В текстът бъдат посочени и конкретните дейности, които представляват шумен ремонт. Това е нужно, защото шумните ремонти ще бъдат забранявани от 14 до 16 ч. и през нощта от 22 до 8 ч. Изключения правят само тези, които имат такъв характер, че не могат да бъдат прекъсвани.  Постъпили са 15 нови предложения за изменение в проектонаредбата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Общинският съветник Иван Илиев пред „Труд“: Край на измамите с набирането на средства по улиците в София\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b0%d1%85%d0%be%d0%ba%d0%b0-us-%d0%ba%d1%80%d0%b8%d1%82%d0%b8%d1%86%d0%b8-%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bc%d1%83-%d1%81-%d1%82/", "text": "Предупреди НАТО за агресивни стъпки Руският президент Владимир Путин взе на мушка US критици на двустранната му среща с държавния глава Доналд Тръмп, която се проведе в понеделник в Хелзинки, предаде Би Би Си. “Определени сили в САЩ са готови с лекота да пожертват руско-американските отношения в хода на вътрешнополитическа борба”, подчерта Путин на среща с руските посланици в Москва. Той уточни, че говори за могъщи и силни кръгове, “които са готови да пробутват на милиони свои граждани трудно смилаеми от нормалната логика истории”. “Такива хора са готови да жертват и интересите на съюзниците си в Европа и в Близкия изток – в Израел…, дори и собствената си национална сигурност,”, посочи още руският лидер. Коментарът му бе направен по повод многобройните критики към Тръмп, че заел твърде мека позиция спрямо Кремъл на срещата с Путин и не осъдил категорично руската намеса в изборите в САЩ и анексирането на Крим. Путин отбеляза още, че “Москва ще реагира съразмерно на агресивните стъпки на НАТО, които представляват заплаха за Русия”. И предупреди, че вижда сериозен риск от изостряне на ситуацията в Донбас.", "date": "2018.07.19", "title": " Путин нахока US критици на срещата му с Тръмп\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%bb%d0%b5%d0%b4-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be-%d0%b2%d0%be/", "text": "Водата по Българското Черноморие е чиста и туристите могат да се насладят пълноценно на почивката си. Днес отново го доказаха проверките, които направихме в Слънчев бряг, Поморие и Несебър заедно с инж. Тонка Атанасова, директор на РИОСВ-Бургас, и д-р Георги Паздеров, директор на РЗИ-Бургас. Това заяви министърът на туризма Николина Ангелкова при обиколката си на морски плаж „Слънчев бряг-север“. Тя припомни, че това е третата съвместна инспекция на Министерството на туризма и МОСВ за чистотата на ивиците, съобщиха от МТ. „Също проследихме дали са спазени договорните изисквания за наличие на свободна зона за плажуващите, за поставени указателни табели, за осигурена медицинска помощ и т.н.“, акцентира министърът. Предстои да се направи мониторинг дали одобрените от нея схеми за преместваеми обекти отговарят на фактическото положение на място. Проверките по морето са непрекъснати – по сигнали и планови, като до момента те са над 60. Извършват се съвместно с РИОСВ в Бургас и Варна, а 2018-а се очертава като годината с най-много инспекции. Те показват, че няма пречиствателна станция, която да се зауства нерегламентирано или да превишава нормативните показатели, категорична бе министър Ангелкова. Радвам се, че в Слънчев бряг всяко заведение е свързано в канализацията и няма нерегламентирано заустване, което да притеснява туристите. РЗИ е институцията, която взема пробите и проверките ще са непрекъснати през целия сезон, предупреди още тя. Инж. Тонка Атанасова също гарантира, че летовниците могат спокойно да се къпят в Черно море. По думите й през последните години са изградени пречиствателни станции, които вече са в нормален режим на работа. Последните анализи от регионалната лаборатория в Бургас сочат, че няма превишение на нито една от пречиствателните станции с емисионните норми за заустване в Черно море. РИОСВ в Бургас и Варна заедно с Басейнова дирекция са извършили над 63 проверки, с които са обследвани всички преместваеми обекти по схемите, съгласувани с Министерството на туризма. Всички съоръжения са заустени в канализационните системи на населените места и няма нерегламентирано изхвърляне в Черно море, подчерта инж. Атанасова. От началото на сезона до вчера са извършени 84 проверки на водите за къпане, съобщи д-р Паздеров. Те са направени на плажовете като обекти с обществено предназначение, като 60 от тях са съвместно с Министерството на туризма. Проведени са 222 изследвания на проби от морската вода за къпане до момента. На 83 плажа в област Бургас са определени 47 зони, които се следят и от които се вземат пробите, поясни д-р Паздеров. Те сочат, че тази година няма плажове със задоволително качество за разлика от 2017-а. С отлично качество сега са 48 на сто от ивиците, а с добро – 52%, обобщи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Министър Ангелкова след в Бургаско: Водата по Българското Черноморие е чиста"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d1%81%d0%ba%d0%b0%d1%82%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%ba%d0%b0-%d0%b0%d0%bb%d0%b1%d0%b0%d0%bd%d1%86%d0%b8%d1%82%d0%b5-%d1%81/", "text": "Президентът на Хърватия Колинда Грабар-Китарович, която е на двудневна визита в Албания, в четвъртък, от парламентарната трибуна в Тирана, заяви, че Хърватия и Албания „буквално са братя по оръжие“, както и че голям брой албанци са жертвали живота си за нейната страна, предава македонската електронна медия “A1 On”, цитирана от „Фокус“. „Хърватия и Албания могат да направят много неща заедно“, заяви хърватският президент, като добави, че нейната страна придава голяма важност на стабилността, сигурността и просперитетът на Югоизточна Европа и подкрепя изцяло европейската перспектива на региона. Позовавайки се на „трайното и неразделно приятелство“ между двете страни и ролята на албанското малцинство в хърватското общество, Грабар-Китарович подчерта, че Албания е била приятел на Хърватия, когато това е било най-важно за нейната страна. Припомняйки за големия брой албанци, борили се в „Хърватската война за независимост“ ( в текста – „Отечествена война“ ), тя заяви: Буквално бяхме братя по оръжие, още преди да влезем заедно в НАТО през 2009 година. Голям брой албанци жертваха своите животи за Хърватия и повярвайте ми – Хърватия няма да забрави това“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Хърватската президентка: Албанците са наши братя по оръжие"}
{"url": "https://trud.bg/%d0%b8%d0%b7%d0%b1%d0%b8%d0%bb%d0%b8-%d0%bd%d0%b0-%d1%81%d0%bb%d1%8f%d0%bf%d0%be-%d0%b6%d0%b8%d0%b2%d0%be%d1%82%d0%bd%d0%b8%d1%82%d0%b5-%d0%b2-%d1%81%d1%82%d1%80%d0%b0%d0%bd%d0%b4%d0%b6%d0%b0/", "text": "Положителните проби може да са заради ваксина, каза бившият министър на земеделието Мирослав Найденов Работи се на сляпо, като животните се избиват без да се знае какъв е щамът на болестта, открита в пробите от Странджа. Това каза за “Труд” бившият министър на земеделието Мирослав Найденов, който е завършил ветеринарна медицина и е работил като ветеринарен лекар по повод мерките, които се взимат за ограничаване на чумата по дребните преживни животни. Четири вида са познатите болестотворни щамове на тази болест. Но докато от лабораторията във Франция не потвърдят кой е щамът, открит в България, ще има съмнения за диагнозата, заяви Мирослав Найденов. Възможно е пробите да са положителни, защото животните са ваксинирани. Например може да са купени от Турция, където ваксините са разрешени. Може и стопани нелегално да са ваксинирали овцете и козите си. Ваксините за чума и за шап са забранени в ЕС. Но Мирослав Найденов разказа как когато той е бил министър е имало случаи фермери нелегално да ваксинират животните си срещу шап и при проверки пробите са давали положителен резултат. Всички тези съмнения трябва да бъдат отхвърлени, но с лабораторни анализи това няма как да стане, заяви Мирослав Найденов. Има доклад на Центъра за управление на риска по хранителната верига, който е подписан от най-добрия специалист по остри заразни болести проф. Георги Георгиев, каза още Найденов. В документа се посочва, че при аутопсия на убити животни учените от Центъра не са открили патолого-анатомична находка, която да доказва, че това е болестотворен щам на чумата. Ако животните са били болни, при аутопсията е трябвало да се установи кръвоизлив на червата и други изменения, които да го докажат. Стадото с кози на баба Дора е в огнището на болестта от месец и все още няма нито едно заболяло животно, каза още бившият министър. Същевременно инкубационният период на болестта е от 3 до 7 дни, а заболяването води до смърт при козите най-много 7 дни сред появяване на първите признаци. В момента се взимат мерки като за най-лошия вариант на болестта. В 3-километровата зона около огнищата животните се избиват, а на 10 км. е забранено придвижването им. Ако наистина това е болестта чума по дребните преживни животни, рискът е много голям, смята Мирослав Найденов. Около района със заразата трябва да се направи обръч, така че и пиле да не може да прехвръкне, каза той. Ако вирусът стигне до вътрешността на страната, нещата ще излязат извън контрол, допълни той. Ще загубим голяма част от популацията на овце и кози, които и без това са намалели близо 10 пъти. През 1989 г. те са били 10 млн., а сега са само 1,5 млн. Според Найденов основните проблеми в случая са два – комуникацията със хората от засегнатите райони и организацията на предприетите мерки. Еврокомисарят по здравеопазването Витянис Андрюкайтис обаче поздрави българските власти за действията по предотвратяване на чумата по животните. От наша гледна точка са предприети ефективни и необходими мерки, заяви той. Снайперисти стреляли по подивял добитък  През 2011 г., когато същият район на страната беше засегнат от шап по животните, в предотвратяване разпространението на заразата се включи и жандармерията, разказа Мирослав Найденов, който тогава ръководеше операцията. Около района е била поставена бодлива тел от жандармерията, а снайперисти са били извикани за да убиват избягали животни – подивели телета. В района не е допускан външен човек. Дори колата на министъра е оставала извън оградения периметър. На входа Мирослав Найденов е обличал предпазен костюм и се е придвижвал в заразения район с друг автомобил, който не е излизал от огражденията. На излизане всички са били дезинфекцирани. Така заразата била овладяна, а хората са получили обезщетения дори още преди животните им да бъдат убити и така не е имало нито един недоволен.   Проф. д-р Иван Станков: Беше прибързано унищожаването на някои от стадата Венета Асенова  ТРУД, Стара Загора Чумата, която се разпространи сред дребния рогат добитък в България, е заболяване, което не е типично за ЕС. Среща се в Африка, в Индийския полуостров и в Близкия Изток. През последните 3-4 години се среща и в Турция, където сега има над 700 огнища, включително и близо до нашата граница, а село Воден е точно там. Това съобщи за “Труд” проф. д-р Иван Станков, изпълнителен директор на Националната овцевъдна и козевъдна асоциация, който е бивш ректор на Тракийски университет – Стара Загора и министър на земеделието в служебното правителство на Марин Райков. “Чумата няма лечение и при доказан случай животните, които са болни и тези, които са били в контакт с тях, трябва да бъдат унищожени. Аз съм най-големият противник на това, но друго решение няма. След проникване на вируса лигавиците се възпаляват веднага, поразяват се всички меки тъкани”, обясни проф. Станков. Досега трябваше да се приложат по-строги мерки и да не се допускат в огнищата с вероятната зараза хора извън оторизираните служби, категоричен е специалистът. “Беше прибързано унищожаването на някои от стадата, без да има достатъчно доказателства, че са болни и преди да бъдат получени резултатите. Първо трябваше да се направи консулт от специалисти”, посочи проф. Станков.   Умряла овца стресна Шуменско Цветелина Георгиева  ТРУД, Шумен Сигнал за умряла овца от стадо в шуменското село Крайгорци, община Върбица, вдигна на крак ветеринари, те са взели множество превантивни мерки до излизане на резултатите в четвъртък. “Издадох веднага заповед. Взети са проби. Свикахме кризисен щаб. Беше спряно движението на животните. Също така бе издадено разпореждане да се отглеждат само оборно”, каза д-р Катя Райкинска, директор на Областната дирекция по безопасност на храните. В четвъртък вече било изяснено, че пробите са отрицателни, на територията на Шуменска област няма регистрирани случаи на чума по дребните преживни животни. Притесненията идвали и от факта, че хора от Шуменско са пребивавали в районите с огнище на заболяването. Въпреки отрицателните проби, остава забраната за движение на животни в района, който е граничен с област Бургас. Край село Крайгорци превантивно е била създадена и дезинфекционна площадка. В Шумен по време на Областна епизоотична комисия бяха набелязани още мерки за недопускане на африканска чума по свинете. Не бива да се допуска излизане на свине по улици, сметища и храненето им с кухненски отпадъци. Да се засили ветеринарномедицинския контрол в свиневъдните обекти. Започват проверки от ловно-рибарските дружества и държавните лесничейства за наличие на болни или умрели диви свине в горите.   Министри искат изслушване в парламента Планираната евтаназия на овце и кози заради чумата по дребни преживни животни бе отложена след заседание на Междуведомствения координационен щаб. Първата причина е, че все още не са пристигнали документите, които доказват дали има разнасяне на заразата в региони, съседни на установените огнища на заразата. Втората причина е намаленото доверие в някои политически сили, обясни министърът на вътрешните работи Валентин Радев. В две от стадата има положителна проба – едното в Шарково и друго – в Болярово, каза министърът на земеделието Румен Порожанов. Животните на баба Дора не са били на оборен режим, били са контактни със заразени стада и е необходимо също да бъдат евтаназирани, допълни той. Баба Дора заяви, че дори да й покажат документи, че има зараза, няма да повярва. “За 28 дни няма умряло животно и са много игриви”, каза жената. Министър Радев посочи, че заедно с министърът на земеделието искат да бъдат изслушани днес в Народното събрание. Целта е оперативният щаб да получи подкрепа от депутатите. Решено е и да се сформира местен координационен щаб в Болярово, където бе открито вторично възникнало огнище на чумата.   Ловците изследват дивите прасета Раздават 40 000 комплекта за вземане на проби за изследване наличието на трихинелоза и Африканска чума (АЧС) по дивата свиня на стопанисващите дивеча в страната, съобщиха от Изпълнителната агенция по горите. Комплектите ще бъдат дадени до края на седмицата на всички ловностопански райони на страната, за да изследват отстреляните диви свине. Пробите се изпращат по най-бързия начин до лаборатория, определена от БАБХ. Изследванията за трихинелоза и АЧС са задължителни и отговорността е на ловците, уточняват от агенцията и призовават авджиите стриктно да спазват наложените мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Избили на сляпо животните в Странджа\t\t\t"}
{"url": "https://trud.bg/%d0%bd%d0%b0%d1%80%d0%b0%d1%81%d1%82%d0%b2%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d1%80%d0%b0%d0%b7%d0%b5%d0%bd%d0%b8%d1%82%d0%b5-%d1%81%d1%8a%d1%81-%d0%b7%d0%b0%d0%bf%d0%b0/", "text": "Броят на хората в Гърция, диагностицирани, че са заразени със Западнонилски вирус, пренасян от инфектирани комари, е нараснал до 12, съобщиха от местния Център за контрол на и превенция на заразите в сряда на своя уебсайт, пише Ekathimerini. Повечето от регистрираните случаи в околностите на Атина – общини Илиопули, Мегара, Танагра, а има и такива в Солун и близкото село Халкидона, съобщават от Центъра за контрол и превенция на заразите Двама от 12-те са в интензивно отделение, а останалите са изписани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Нараства броят на заразените със Западнонилски вирус в Гърция"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%b8%d0%b7%d0%b2%d0%b5%d1%81%d1%82%d0%b8%d1%8f-%d0%b2%d0%bb%d0%b8%d0%b7%d0%b0%d0%bd%d0%b5%d1%82%d0%be-%d0%bd%d0%b0-%d1%82/", "text": "Влизането на Турция в ЕС в момента е невъзможно. Това казва министър-председателят Бойко Борисов пред руския вестник  . „Въпросът за интеграцията на Анкара в ЕС не може да се разглежда с оглед на обстоятелствата“, заяви Борисов. „Турция е поела ангажимент към ЕС от повече от 50 години, но в настоящата ситуация и на съществуващите отношения дори не си струва да се говори за въвеждането на тази страна в Европейския съюз“, допълни той. В същото време Борисов подчертава, че ЕС и България, в частност, са настроени към продуктивно сътрудничество с Анкара – включително заради това, че тя оказва подкрепа на Европа при решаването на миграционния проблем. „С днешните отношения на Турция с лидерите на страните като Австрия, Германия, Холандия, Франция, организирането среща на високо равнище с участието на председателя на Европейския съвет Доналд Туск, на Европейската комисия Жан-Клод Юнкер и президента на Турция Реджеп Тайип Ердоган бе трудно, но усилията на българската страна си струваха“, допълни Бойко Борисов. Той също така подчерта, че благодарение на тясното сътрудничество с Анкара, София е в състояние да спре почти напълно притока на бежанци, които влизат в ЕС през Балканския маршрут. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Борисов пред „Известия“: Влизането на Турция в ЕС в момента е невъзможно"}
{"url": "https://trud.bg/%d1%81%d0%bc%d0%b5%d0%bd%d1%8f%d0%bc%d0%b5-%d0%b2%d0%b0%d0%bb%d0%b8%d0%b4%d0%bd%d0%b8%d1%82%d0%b5-%d0%b2%d0%b8%d0%bd%d0%b5%d1%82%d0%ba%d0%b8-%d1%81-%d0%b5%d0%bb%d0%b5%d0%ba%d1%82%d1%80%d0%be%d0%bd/", "text": "За всеки път може да има различна цена за преминаване на камионите Хартиените винетки остават в историята от 1 януари 2019 г. Ако обаче водачите на коли имат стикер, който е валиден след тази дата, трябва отидат в пункт за продажба на винетки и до 31 януари 2019 г. да подадат заявление за замяна на хартиената винетка с електронна. Винетките за камиони над 3,5 тона ще са валидни до 15 август 2019 г. От следващия ден камионите ще плащат тол такси за изминато разстояние, а винетките ще бъдат невалидни. Това гласят промени в Закона за пътищата, който беше разгледан в Комисията по бюджет и финанси към парламента. В проекта е записано още, че за всеки отделен път може да се прилага различна тол такса за изминатото разстояние на камионите, не само според категорията на шосето, но и според договора, сключен с бъдещите оператори на трасето. Вече е ясно, че няма да се въвежда еднодневна винетка, а ще има за уикенда, чиято цена ще бъде около 10 лв. Камионите пък ще плащат отделна тол такса за ремаркета. Експерти от регионалното министерство прогнозираха, че очакват 1,2 млрд. лв. годишни приходи от новата система или поне четири пъти повече отколкото са сега. В момента тежките камиони прекосяват страната ни за около 12 евро, а с промените ще плащат между 60 и 80 евро както в другите европейски страни. Тол системата ще има мобилно приложение за таксуване. Освен това ще може да се плаща с пари в брой, с карта и да се купува винетка от денонощни терминали. По време на комисията стана ясно, че държавата ще изплаща по 50 млн. лв. годишно за системата в продължение на 3 години. А оборудването е вече в страната. От сдружението на общините настояват да получават 20% от приходите от системата, за да поддържат регионалните пътища в добро състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Сменяме валидните винетки с електронни\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d1%85%d0%b0-%d0%bd%d0%be%d0%b2%d0%b0-%d1%81%d0%b5%d0%b8%d0%b7%d0%bc%d0%b8%d1%87%d0%bd%d0%b0-%d0%b0%d0%ba/", "text": "Учени регистрираха нова сеизмична активност в района на вулкана Етна на о-в Сицилия. В нощта срещу сряда е имало 80 труса с ниска интензивност, предаде БТА. Те са започнали в 23 ч. местно време и са продължили до сутринта. Епицентърът е бил на югозападния склон на вулкана Етна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Учени регистрираха нова сеизмична активност край вулкана Етна"}
{"url": "https://trud.bg/%d0%bf%d0%be%d0%b3%d0%b0%d0%b7%d0%b2%d0%b0%d1%82-%d1%81%d0%b5-%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%bd%d0%b8/", "text": "Примери за нарушения на конвенцията на ООН за правата на хората в неравностойно положение са твърде много легла в една стая; твърде малки помещения, които не позволяват лично пространство; липса на място за съхранение на лични вещи. Всичко това може да се види в част от клиниките и центровете за хора с психични заболявания у нас. Веднъж ратифицирали Конвенцията, ние трябва адекватно да пригодим стандартите си към нея и да уважаваме правата на тези пациенти. Това мнение изрази пред “Труд” проф. Силвана Галдеризи, действащ президент на Европейската психиатрична асоциация. Тя е на посещение у нас с представители на организацията по инициатива на националния ни консултант по психиатрия акад. Дроздстой Стоянов. Както “Труд” писа, целта е да се направи външна оценка на системата и да се изготви доклад с препоръки за реформа на най-недофинансирания и занемарен сектор в здравеопазването ни – психиатрията. Това ще стане към края на октомври. ЕПА ще изготви анализ с оценка и препоръки на базата на наблюдения и обиколки из лечебни заведения, предварителен доклад самооценка, базиран на данни от Националния център по обществено здраве и анализи и серия от работни срещи и обсъждане на възможни алтернативни модели в сферата на психиатричната грижа.   Проф. Силвана Галдеризи, президент на ЕПА: Психиатрията в Курило трябва да се премести – Проф. Галдеризи, бяхте на обиколка в няколко психиатрични болници и отделения у страната. Какви са първите Ви впечатления? – До момента посетихме няколко различни вида институции за хора с ментални проблеми. Сред тях са Центърът за психично здраве и Националната психиатрична болница в Курило “Св. Иван Рилски”. Видях добра организация на работа, което, разбира се, се подкрепя и документално. Добрата организация особено важи за университетските звена и клиники. Отчитаме обаче липса на занимателна дейност, извън медикаментозното лечение, друга терапия не се провежда. Пациентите прекарват голяма част от деня, лежейки в леглото, а това не е добре нито за физическото, нито за душевното здраве. – Материалната база в “Св. Иван Рилски” е в тежко състояние от години. – Условията там са много, много бедни. Институции в подобно материално състояние имат нужда не от реконструкция, а от цялостно преструктуриране и преместване на друго място. Тези два типа институции – Държавни психиатрични болници (ДПБ) и Центрове за психично здраве (ЦПС) представляват 70% от местата за ментална грижа в България. Има много работа, която трябва да се свърши и са необходими много средства и инвестиция в психичното здраве. И това не е препоръка, а задължение. Причината е, че много държави, включително вашата, са приели конвенцията на ООН за правата на хората с увреждания, което включва и пациентите с психични заболявания и изискванията трябва да се спазват. – Какво ще се случи през октомври? – През октомври ще излезем с доклад, с анализ на настоящата ситуация в България по отношение на психиатричната грижа, базиран, не само на видяното от нас, но и на всички данни, които са ни предоставени от Националния център по обществено здраве и анализи.   Акад. Дроздстой Стоянов, национален консултант: Разногласия в гилдията пречат на реформата – Акад. Стоянов, в качеството си на национален консултант по психиатрия поканихте у нас оценители от Европейската психиатрична асоциация (ЕПА), които да изготвят доклад за състоянието на сектора през октомври. Защо? – Причината за това мое решение, което е съгласувано и преведено в действие с подкрепата на Министерството на здравеопазването е, че вътре в самата професионална гилдия съществуват разногласия, които господстват повече от 20 години и затрудняват възможността за реформи в сектора. Други подобни посещения от чужбина, без да са били дори оторизирани от министерството или парламента, са завършвали без съществени резултати. Психиатрите за съжаление са се разделили на няколко групи, които имат сериозни разногласия помежду си. Това пречи на постигането на общ консенсус, който да се представи на управляващите като решение на проблемите в сферата на психиатричната грижа. – Посочете пример в тази насока. – Например искане за бюджет – чрез държавна субсидия например, или чрез пари от НЗОК. Има дълбоко противоречие по темата за клиничните пътеки в психиатрията. Пътеки няма заради острата опозиция на конкретна група, според която сумата, която ще бъде предоставена за сектора, ще е сравнима или дори по-малка и от сегашната държавната субсидия, която получаваме. – Каква е тази опозиция и какви са мотивите й? – Това са хора от самото съсловие и се движат от материални интереси. Те излизат с банални аргументи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Погазват се правата на психично болните"}
{"url": "https://trud.bg/%d0%ba%d0%bd%d0%b5%d1%81%d0%b5%d1%82%d1%8a%d1%82-%d0%bf%d1%80%d0%b8%d0%b5-%d1%81%d0%bf%d0%be%d1%80%d0%b5%d0%bd-%d0%b7%d0%b0%d0%ba%d0%be%d0%bd-%d0%b4%d0%b0%d0%b2%d0%b0%d1%89-%d0%bf%d1%80%d0%b0%d0%b2/", "text": "Израелският парламент прие пакет закони, с които Израел се обявява за национален дом на евреите и се дава приоритет на чисто еврейските общности. На законите, засягащи широк спектър от теми във връзка с еврейския характер на държавата и ограничаването на правата на левите групи, критични спрямо политиките на Израел срещу палестинците, се гледа като на опит на премиера Бенямин Нетаняху да даде предимство на дясното правителство и неговите привърженици, пише The Washington Post. Спорният закон за „националната държава“ предопределя, че „Израел е историческата родина на евреите и те имат изключителното право за национално самоопределение“. Европейският съюз изрази безпокойство по повод приетия в Кнесета закон, според който само евреите имат правото на самоопределение, като заяви, че това ще усложни създаването на палестинска държава съвместно с Израел. Палестинците пък се опасяват, че могат да се превърнат в граждани втора ръка. Арабското малцинство в страната окачестви закона като расистки и близък до апартейда.", "date": "2018.07.19", "title": " Кнесетът прие спорен закон, даващ право на самоопределение само на евреите"}
{"url": "https://trud.bg/%d1%8e%d0%b1%d0%b8%d0%bb%d0%b5%d0%b9%d0%bd%d0%b0-%d0%bf%d0%be%d1%89%d0%b5%d0%bd%d1%81%d0%ba%d0%b0-%d0%bc%d0%b0%d1%80%d0%ba%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-140-%d0%b3%d0%be/", "text": "Министърът на отбраната Красимир Каракачанов и заместник-министърът на транспорта, информационните технологии и съобщенията Димитър Геновски ще валидират официално юбилейна пощенска марка, посветена на 140-годишнината от създаването на Българската армия. Церемонията ще се състои на 20 юли 2018 г., от 14.00 ч в Информационния център на Министерството на отбраната, съобщиха от МО. Автор на марката е д-р Александър Въчков, художник и изследовател на родната военна история. Тя представя интересна връзка между минало и настояще като авторът съчетава архивното внушение на черно-бялата рисунка с ярките тонове на съвремието. Представените в детайли униформи и въоръжение на изобразените войници дават документално точна и исторически правдива представа за отминалите времена. Като своеобразна визия за бъдещето присъства и съвременният войнишки образ, представен с най-новата полева униформа на Българската армия.", "date": "2018.07.19", "title": " Юбилейна пощенска марка отбелязва 140 години от създаването на Българската армия"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82%d0%b8-%d0%be%d1%82-%d1%86%d1%8f%d0%bb-%d1%81%d0%b2%d1%8f%d1%82-%d0%bf%d0%be%d0%bb%d0%b7%d0%b2%d0%b0%d1%82-%d0%b4%d0%b8%d0%b0%d0%bb%d0%b8%d0%b7%d0%bd%d0%b8/", "text": "Туристи от цяла България и чужбина, които имат бъбречни заболявания, идват във Варна и ползват услугите на клиниката по нефрология и диализа в УМБАЛ „Св. Марина“. Нейният диализен център е най-големия в страната и е единствен шанс за стотици пациенти, нуждаещи се от постоянни медицински грижи, да планират морска ваканция. „Центърът осигурява лечение за близо 200 души от Варненска област, но през лятото броят им става доста по-голям заради летовниците“, обясни доц. д-р Светла Стайкова, началник на клиниката. Базата разполага с техника от висок  клас и използва уникална за България апаратура за подготовка и „обратна осмоза“ на водата за диализните процедури, а качествата на „пречистената“ вода се контролират на всеки 2 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Пациенти от цял свят ползват диализния център в УМБАЛ „Св. Марина“"}
{"url": "https://trud.bg/%d0%bc%d0%bb%d0%b0%d0%b4%d0%be%d1%81%d1%82-%d0%b1%d0%b5%d0%b7-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%be%d1%82-%d0%b4%d0%bd%d0%b5%d1%81-%d0%b4%d0%be-%d0%ba%d1%80/", "text": "„Топлофикация София“ ЕАД съобщи, че в периода от 19 юли до 30 юли включително ще бъде спряна топлата вода в кварталите: ж.к. „Младост“ 1 – бл. №№ 1 А, 1 Б, 1 В, 1 Г, 1 Д, 1 Ж, ж.к. „Младост“ 1А, ж.к. „Младост“ 2, ж.к. „Младост“ 3, ж.к. „Младост“ 4 , МВР школа, БАН – 7 км. НИХМ /ХМС/, Хотел “Метрополитън” София, „Ави сет“ ООД ,Офис сграда „Ави сет“. Компанията ще извърши обследване и належащи ремонти по топлопреносната мрежа в посочените квартали. Целта ни е да се избегнат аварийни ситуации през зимата, обясняват от дружеството. „Профилактиката е част от осигуряването на по-надеждни услуги, а с ремонтите правим рехабилитация на мрежата, основната част от която е изградена през 70-те – 80-те години на миналия век. Инвестираме в модерни тръби, което също гарантира по-добра услуга и по-малко аварии занапред. Затова се налага временно спиране на подаването на топлата вода“, обясняват от „Топлофикация“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " “Младост“ без топла вода от днес до края на месеца"}
{"url": "https://trud.bg/%d0%bf%d0%b5%d0%ba%d0%b8%d0%bd-2022-%d1%81-%d1%88%d0%b5%d1%81%d1%82-%d0%bd%d0%be%d0%b2%d0%b8-%d0%b4%d0%b8%d1%81%d1%86%d0%b8%d0%bf%d0%bb%d0%b8%d0%bd%d0%b8/", "text": "Шест   нови   дисциплини   ще   бъдат   включени   в   програмата   на   зимните   олимпийски   игри   в   Пекин   през  2022- а .  Четири   от   тях   ще   бъдат   смесени   отборни   състезания  –  по   акробатика   в   ските   свободен   стил ,  по   сноубордкрос ,  по   ски   скок   и   смесена   щафета   в   шорттр ка .  Въвежда   се   също   така   бобслей   за   жени   поединично   и   фрийстайл   състезание   в   дисциплината   биг   еър   за   мъже   и   жени . „ За   нас   е   важен   и   балансът   между   половете   и   сме   щастливи   да   видим   все   повече   млади   спортистки които   опитват   силите   си   на   нови   територии заяви   спортният   директор   на   МОК   Кийт   Макконъл .", "date": "2018.07.19", "title": " Пекин 2022 с шест нови дисциплини"}
{"url": "https://trud.bg/%d0%b8-mtg-%d0%b8%d0%b7%d0%bd%d0%b5%d0%bd%d0%b0%d0%b4%d0%b0%d0%bd%d0%b8-%d0%be%d1%82-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b7%d0%ba/", "text": "От MTG заявиха, че са изненадани от  “MTG е изненадана от решението и ще го разгледа допълнително, преди да реши какви следващи стъпки да бъдат предприети“, се казва в позицията на МTG, информира Нова тв. Комисията за защита на конкуренцията (КЗК) забрани придобиването на „Нова Броудкастинг Груп“ от компанията на чешкия магнат Петер Келнер. Аргументите на комисията са, че придобиваната група има водещи позиции, разполага със значителен финансов и организационен ресурс, възможност за реализиране на икономии от мащаба и обхвата и утвърден имидж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " И MTG изненадани от решението на КЗК"}
{"url": "https://trud.bg/%d0%b1%d1%80%d0%b0%d0%bd%d1%88%d1%8a%d1%82-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d0%b2%d0%b0%d1%83%d1%87%d0%b5%d1%80%d0%b8-%d0%b7%d0%b0-%d1%81%d0%bf%d0%b0-%d0%bf/", "text": "Българската Спа и уелнес асоциация ще настоява пред Националния съвет по туризъм за въвеждане на европейската практика и работодателите да започнат да издават ваучери за СПА почивка и здравна превенция. Това съобщи изпълнителният директор на „Св.Св.Константин и Елена“АД Елена Косева. В петък най-старият морски курорт е домакин на заседанието на Националния съвет по туризъм с участието на министър Николина Ангелкова. Искането на Българската Спа и уелнес асоциация е взето още преди две години. Браншът настоява за лимитиране на ваучери за превенция на здравето, каквито се издават в другите страни, като това може да стане с данъчни облекчения за работодателите от страна на държавата. Издаването на ваучери може да стане с промяна в наредба №7 на МФ. Курортът „Св. Св.Константин и Елена“ официално открива най-новия си 5-звезден хотел“ Астор Гардън“ по време на празненствата за 110-годишнината от създаването си. 15 млн.лева е инвестицията в комплекса за модерна и целогодишна СПА ваканция с минерална и морска вода, балнео терапии и други екстри. За ценителите на гурме специалитетите шеф Андре Токев разкрива тук своя кулинарен свят с авторска кухня. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.19", "title": " Браншът ще настоява за ваучери за СПА почивки и здравна превенция"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba%d0%b0-%d0%bd%d0%b0-%d0%bc%d1%83%d0%b7%d0%b8%d0%ba%d0%b0%d1%83%d1%82%d0%be%d1%80/", "text": "Окръжен съд – Благоевград отхвърли иска на ,,Музикаутор” към Община Благоевград за заплащане на възнаграждение за авторски права за произведения, включени в репертоара на организацията, по време на фестивала „Франкофоли“. Претенциите, предявени от ,,Музикаутор”, касаят периода 17-18 юни 2016 г., съобщиха от общината. Съдът прие, че по силата на сключен договор, между Община Благоевград и френското дружество ,,Франкофоли”, организацията и провеждането на музикалния фестивал е поета от френското дружество. Делото приключи в полза на Община Благоевград, след като бе отчетен фактът, че дружеството ,,Франкофоли”, а не Община Благоевград, се явява организатор на процесния музикален фестивал. Недоказано остана и твърдението, че ,,Музикаутор” има сключени договори, с които са му отстъпени правата върху музикалните произведения, изпълнени на фестивала. „Музикаутор” има право на възнаграждение само за използването на права върху музикални произведения, които са му отстъпени от авторите. В хода на делото такива не са установени.", "date": "2018.07.19", "title": " Съдът отхвърли иска на „Музикаутор“ за авторски права над изпълнения на фестивала „Франкофоли”"}
