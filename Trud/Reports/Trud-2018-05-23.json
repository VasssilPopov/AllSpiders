{"url": "https://trud.bg/%d0%bf%d1%8a%d1%82%d1%83%d0%b2%d0%b0%d0%b9-%d0%b8-%d1%87%d0%b5%d1%82%d0%b8-%d1%81-%d1%80%d0%b5%d1%82%d1%80%d0%be-%d1%82%d1%80%d0%b0%d0%bc%d0%b2%d0%b0%d1%8f-%d0%bd%d0%b0-24-%d0%bc%d0%b0%d0%b9/", "text": "Центърът за градска мобилност кани всички почитатели на старинния трамвай да се повозят с него из столицата утре, 24 май, по случай деня на писмеността. Любимият на столичани и гостите на София ретро-трамвай ще направи два курса под мотото на кампанията на ЦГМ „Пътувай и чети“. От Центърът за градска мобилност канят всички пътници да се качат в трамвая с книга в ръка и като знак за уважение към празника. В ретро-трамвая ще намерите флаери с информация за кампанията на ЦГМ и Младежки театър “Николай Бинев”, която предоставя 50% намаление от цената на билет за спектаклите на наши клиенти с дългосрочно заредени карти за градски транспорт. Може да получите и красив разделител за страници, напомнящ ви, че четенето на книга в градския транспорт може да се превърне пътуването в удоволствие, пишат от ЦГМ. На 24 май ретро-трамваят ще очаква пътниците си за поредната разходка из София в 16.00 и в 17.00 часа на пл. „Възраждане“ с маршрут по бул. „Ботев“, „Витоша“, НДК до кв. „Ив. Вазов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Пътувай и чети с ретро трамвая на 24 май"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b0-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%b7%d0%b0-%d1%85%d0%be%d1%82%d0%b5%d0%bb%d0%b8/", "text": "Обща стратегия, в която да се опишат мерки за енергийна ефективност за хотели, къщи за гости, други места за настаняване и заведения за хранене ще изготвят заедно Министерство на туризма и Министерство на енергетиката. Това съобщи министърът на туризма Николина Ангелкова, която взе участие с енергийния си колега Теменужка Петкова в международна конференция, посетена на темата. Обсъжда се и идеята да се създаде подобна стратегия и на европейско ниво. Целта на родното Министерство на туризма е да докаже нуждата от целеви финансов инструмент за туризъм в следващия програмен период на еврофинансиране, съобщи още Ангелкова. Не е задължително това да е изрично отделен фонд. Средствата могат да бъдат отпуснати и по ос на оперативна програма, разясни идеята министърът. Ще бъде голям успех, ако успеем да го постигнем, заяви тя. Още повече, че туризмът допринася за 10 % от БВП на ЕС с общи приходи от сектора над 340 млрд. евро. Върховната административна прокуратура възложи на Ангелкова да направи проверка дали по плажовете у нас е осигурен достъп и дали чадъри и шезлонги не заемат повече от допустимите територии. Срокът за извършване на проверката е 2 месеца.", "date": "2018.05.23", "title": " Правят енергийна стратегия за хотелите"}
{"url": "https://trud.bg/%d0%bd%d0%b0%d0%b4-15-%d0%b3-%d1%81%d0%b5-%d0%b2%d0%bb%d0%b0%d1%87%d0%b8-%d0%b4%d0%b5%d0%bb%d0%be-%d0%b7%d0%b0-%d0%bf%d0%be%d0%b1%d0%be%d0%b9/", "text": "Дело за причиняване на средна телесна повреда на мъж от Гоце Делчев продължило 15 години, 7 месеца и 20 дни и е било прекратено заради изтичане на абсолютната давност. Това откри Инспекторатът към ВСС при проверка на жалби от граждани за бавно правосъдие. Заявлението е било подадено от пострадалия след нанесен му побой от двама братя в Гоце Делчев през октомври 2001 г. След жестоката саморазправа дясната му ръка е била контузена. Досъдебното производство е продължило 8 години, 7 месеца и 3 дни. Основната причина станали затрудненията на разследващите да осигурят единия от биячите. Делото било спирано 6 пъти, обвиняемият е бил обявяван за издирване. Изготвяна била молба за правна помощ до властите в САЩ за призоваването му, която била връщана многократно заради неточности. Два пъти делото било връщано от съда на прокуратурата. На първа инстанция в Гоце Делчев процесът продължил 6 г. и 26 дни с 24 заседания, а после 2 години съдията си писал мотивите. През октомври м.г. на втора инстанция – Окръжният съд в Благоевград, делото било прекратено по давност и така извършителите се разминали без наказания.", "date": "2018.05.23", "title": " Над 15 г. се влачи дело за побой\t\t\t"}
{"url": "https://trud.bg/%d0%b1%d0%b0%d0%bd%d0%ba%d0%b8%d1%82%d0%b5-%d1%81-%d0%bd%d0%be%d0%b2-%d1%81%d1%82%d0%b0%d0%bd%d0%b4%d0%b0%d1%80%d1%82-%d0%b7%d0%b0-%d0%be%d1%82%d0%bf%d1%83%d1%81%d0%ba%d0%b0%d0%bd%d0%b5-%d0%bd%d0%b0/", "text": "Банките в България ще прилагат нов стандарт за отпускане на кредити от 1 януари 20121 г., съобщи БНБ като публикува “Насоки относно оценката на параметрите PD и LGD и третирането на експозиции в неизпълнение”. Променят се насоките за оценка на риска при одобряване на кредити, както и контролът върху следенето за тяхното издължаване. В насоките се посочват изискванията за оценка на вероятността от неизпълнение и на загубата при неизпълнение, включително за експозиции в неизпълнение и най-добра приблизителна оценка на очакваната загуба, които са включени в окончателния проект на регулаторните технически стандарти на Европейския банков орган. Банките трябва да прилагат обща рейтингова скала за длъжници, препоръчана от европейския регламент.", "date": "2018.05.23", "title": " Банките с нов стандарт за отпускане на кредити"}
{"url": "https://trud.bg/%d0%ba%d0%b0%d1%80%d0%b0%d0%bc%d0%b5-%d0%bd%d0%b0%d0%b9-%d1%81%d1%82%d0%b0%d1%80%d0%b8%d1%82%d0%b5-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%b2-%d0%b5%d1%81/", "text": "В България се карат едни от най-старите автомобили в ЕС, показват данни на Европейската асоциация на вносителите на автомобили. Според статистиката около 37% от колите у нас са на възраст над 20 години. Най-купуваната марка втора ръка през 2017 г. у нас е “Фолксваген” с 28 895 регистрации в КАТ. 22 790 българи са се сдобили с “Мерцедес” втора употреба, докато марката “Опел” държи дял от 18 532 броя коли втора ръка у нас. Това са близо 6 хиляди по-малко от регистрираните през предходната година, показват още данните. Българите, предпочели марката “Ауди”, са 18 532 души. През миналата година са продадени 13 580 употребявани автомобила “БМВ”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Караме най-старите автомобили в ЕС"}
{"url": "https://trud.bg/%d0%bb%d0%b8%d0%ba%d1%8a%d1%82-%d0%bd%d0%b0-%d1%81%d0%b2-%d0%b8%d0%b2%d0%b0%d0%bd-%d1%80%d0%b8%d0%bb%d1%81%d0%ba%d0%b8-%d0%b4%d0%b0%d1%80-%d0%b7%d0%b0-%d0%bf%d0%b0%d0%bf%d0%b0%d1%82%d0%b0-%d0%be/", "text": "За първи път тази година традиционното поклонение пред гроба на Св. Кирил и посещението на базиликата “Санта Мария Маджоре” във Ватикана, където папа Адриан II благославя славянската азбука и книги, ще бъде осъществено с делегациите на България и Македония, водени съответно от премиерите Бойко Борисов и Зоран Заев. Това съобщиха вчера от правителствената пресслужба. Двете делегации ще участват и в официалния прием, даван в българското посолство в Италия по случай празника на духовността. По време на аудиенцията на министър-председателя Борисов при папа Франциск на 25 май, от наша страна ще бъдат поднесени и традиционни подаръци на главата на Римокатолическата църква Негово Светейшество. Картина на българския художник Павел Митков, изобразяваща Покровителят на българския народ Св. Иван Рилски и пещерата, в която е живял, копие на прочутото Четвероевангелие на цар Иван Александър и разсад за 33 маслодайни рози от Казанлък са даровете от българския премиер за папа Франциск. Българската делегация включва в състава си представители на вероизповеданията у нас, на академичната общност и дейци на културата. На срещата с папа Франциск ще присъстват Западно и Средноевропейския ни митрополит Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ “Св. Св. Кирил и Методий” проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев. При посещението си в Рим българската делегация ще поднесе цветя на паметника на патриарха на българската литература Иван Вазов и ще присъства на молебен за здраве и успехи на българския народ, отслужен в храма “Св. Павел ала Регола”, в който черкуват членовете на Българската православна църковна община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Ликът на Св. Иван Рилски – дар за папата от премиера\t\t\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%80%d0%b5%d0%b3%d0%b8%d1%81%d1%82%d1%8a%d1%80-%d0%bd%d0%b0-%d0%b1%d0%b8%d0%be%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8-2/", "text": "До юли ще е готов регистърът на биопроизводителите у нас. Това заяви земеделският министър Румен Порожанов по време на фермерски пазар в София с продукти, произведени в зоните от “Натура 2000”. Той допълни, че ще бъдат изплатени около 70 млн. лв. на биопроизводителите в седмицата от 3 до 8 юни. Земеделският министър каза, че екипът на ведомството заедно с производители, дестилерии и института по розата ще започнат работата по нов закон за розите. “Целта е да се регулират взаимоотношенията – производител – дестилерии и да се защити българското розово масло”, обясни Порожанов и допълни, че ще бъде заложено то да може да се произвежда само от цвят от роза дамасцена. Екоминистърът Нено Димов коментира, че продукцията от зоните “Натура 2000” е много чиста и с добри качества. “Освен това се търгува и на добра цена, от която производителите могат да печелят”, допълни той.", "date": "2018.05.23", "title": " Правят регистър на биопроизводителите\t\t\t"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b7%d0%b4%d1%80%d0%b0%d0%b2%d0%ba%d0%be%d0%b2-%d0%be%d0%b1%d0%b7%d0%be%d1%80/", "text": "Зам.-главният прокурор Пенка Богданова отмени постановлението, с което е образувано наказателно производство срещу главния архитект на столицата Здравко Здравков. Постановлението от 9 май бе на прокурор Стойчо Ненков от Апелативна прокуратура в София, с което е образувано досъдебно производство за престъпление по чл. 296 НК. Здравков бе негов обект заради отказа си да изпълни съдебно решение, което дава зелена светлина за строеж на небостъргач върху градинка в столичния квартал “Стрелбище”. Богданова е установила, че апелативната прокуратура се е произнесла при неизяснена фактическа обстановка, което не позволява да бъде направен обоснован извод за това, дали вече не е наложено административно наказание за същото деяние. Затова Богданова е указала на районната прокуратура да извърши допълнителна проверка по случая. Постановлението на прокурор Ненков от 9 май, както и друг негов акт от 11 април, са отменени и заради допуснати съществени процесуални нарушения. Такова е, че въпреки, че от 9 август 2016 г. горестоящ прокурор няма право да указва на обвинител от по-ниска степен да образува досъдебно производство, с постановление от 11 април 2018 г., Ненков е разпоредил на районната прокуратура да образува дело. Освен това, въпреки че от 5 ноември 2017 г. в акта за образуване на досъдебно производство не се посочват имената на лицето, а само престъплението, с постановлението от 9 май 2018 г., той е образувал делото срещу конкретен човек – Здравков. Тези пропуски поставят въпроса дали апелативният прокурор познава задълбочено актуалното законодателство. Предвид това, Богданова е изпратила копие от постановлението си на административния ръководител на АП София за да прецени дали да направи предложение за извънредно атестиране на Ненков. То се извършва при данни за трайно влошаване на качеството на работа на магистрата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Спряха делото срещу Здравков (обзор)\t\t\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b2-%d1%82%d1%83%d1%80%d1%86%d0%b8%d1%8f-%d0%b4%d0%b0%d1%80%d0%b8-%d0%bf%d0%be-500-%d1%82/", "text": "Кандидат-президентът на основната опозиционна партия в Турция Мухаррем Индже дари на всичките си петима съперници за поста по 500 турски лири от заплатата си за предизборните им кампании, съобщава “Хюриет дейли нюз”. Дарената сума Индже, кандидат на кемалистката Народнорепубликанска партия (НРП), е отделил от собствената си заплата. “В тези трудни времена, обществото и политиците трябва да бъдат единни и да не влизат в поляризация. Политиците не са врагове. Затова аз дарих на предизборната кампания на всеки от конкурентите си от своята собствена заплата”, написа Индже в Туитър днес, след като вложи по сметките на съперниците си по 500 турски лири (88 евро). Запитан дали очаква и другите кандидати да дарят за него, той отговори: “би било хубаво, ако го сторят”.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Кандидат-президент в Турция дари по 500 турски лири на своите съперници за предизборната им кампания"}
{"url": "https://trud.bg/%d1%89%d0%b5-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bc%d0%b5-%d0%b7%d0%b0%d0%b2%d0%be%d0%b4-%d0%b7%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d0%bd/", "text": "Министърът на отбраната Красимир Каракачанов и вицепрезидентът на „Еърбъс Хеликоптерс“ Серж Дюран подписаха днес, 23 май, Спогодба, с която се урежда спор, предмет на арбитражно дело за неуредени отношения между Министерството на отбраната и „Еърбъс Хеликоптерс“ по договор от 2005 г. за доставка на хеликоптери „Кугар“ и „Пантер“, съобщават от МО. „С подписването на тази Спогодба издигаме нашето сътрудничество на едно ново, по-високо ниво“, каза министър Каракачанов. Той благодари на екипите от българска и френска страна за успешните усилия да бъде постигнато споразумение за окончателното уреждане на отношенията между Министерството на отбраната и „Еърбъс Хеликоптерс“. Спогодбата предвижда френската страна да осигури стратегически инвестиции в България за изграждане на завод за производство на високотехнологични продукти за самолети „Еърбъс“. Първата копка на завода е направена вече в Пловдив. През първите три години ще бъде осигурена заетост на до 300 души като е възможно в следващите осем години тази бройка да нарасне на до 800 души. Освен това френската компания „Еърбъс Хеликоптерс“ ще предостави един хеликоптер „Дофин“ за ползване от Военноморските сили. На церемонията, която се проведе в Министерството на отбраната присъстваха посланикът на Франция Н. Пр. Ерик Льобедел, заместник-министърът на отбраната Анатоли Величков, заместник-министърът на икономиката Лъчезар Борисов, заместник-началникът на отбраната генерал-лейтенант Пламен Атанасов, командирът на ВМС контраадмирал Митко Петев, както и представители на френската компания „Еърбъс Хеликоптерс“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Ще изграждаме завод за производство на високотехнологични продукти за самолети “Еърбъс”"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bf%d1%83%d1%81%d0%bd%d0%b0-%d0%b0%d0%bc-%d1%81%d1%82%d1%80%d1%83%d0%bc%d0%b0/", "text": "Върховният административен съд днес е отхвърлил жалбите срещу Оценката за въздействие на околната среда (ОВОС)  за изграждането на източния обход на магистрала „Струма“ през Кресненското дефиле, научи „Труд“. Информацията е, че тричленен състав на ВАС е отхвърлил с окончателно решение жалбите на две физически лица и на сдружение „За земята – достъп до правосъдие“ срещу решение № 3-3/2017 г. от 19.10.2017 г. за ОВОС на министъра на околната среда и водите. „С решението е одобрено осъществяването на инвестиционно предложение „Подобряване на трасето на Лот 3.2 на Автомагистрала „Струма“ по Източен вариант Г 10.50.“, посочват от съда. Източният вариант разделя движението по магистралата на две самостоятелни и раздалечени едно от друго пътни платна. Едното ще води в посока Гърция и ще минава по сегашния път през Кресненското дефиле, който ще бъде ремонтиран. Обратно към София трасето ще минава по Кресненското плато. С решението си, което според последните промени в закона е окончателно след първа инстанция, когато става въпрос за инфраструктурни проекти от национално значение, ВАС поставя край на жалбите на организациите от коалицията „За да остане природа в България“. Близо 15 години те саботират изграждането на аутобана през пролома със съдебни процедури. Отделно непрекъснато пращат доноси до Брюксел, където клеветят България, че не спазва европейското екологично законодателство. Въпреки клеветите Постоянният комитет към Бернската конвенция, който следи за спазването на екозаконодателството в страните-членки на ЕС, не отваря наказателна процедура, тъй като няма причина. След постановеното от съда вече няма пречка цялата АМ „Струма“ да бъде завършена до 2022 година, което е крайният срок. Ако аутобанът, част от Паневропейски коридор номер 4, свързващ Германия и Гърция, не бъде готов след 4 години, страната ни ще трябва да върне всички пари от европейското му финансиране – над 1.5 милиарда лева.", "date": "2018.05.23", "title": " Съдът окончателно пусна АМ „Струма“ през Кресненското дефиле"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b1%d1%83%d0%bb-%d1%82%d0%be%d0%b4%d0%be%d1%80-%d0%ba%d0%b0%d0%b1%d0%bb%d0%b5%d1%88%d0%ba%d0%be%d0%b2-%d0%b2-%d1%81-2/", "text": "На 27 май започва ремонта на бул. “Тодор Каблешков” от “Кауфланд” до бул. “Цар Борис III”, съобщи зам.-кметът ма София Евгени Крусев. Затварят пътното платно в участъка. Ще бъде преасфалтирано кръстовището с бул.”Цар Борис Трети”. Движението ще бъде стеснено от 17 юни. Ремонтите ще продължат до 20 юли. Стойността на обекта е 1 млн. лв. От 1 юли започва и ремонт на бул. “В. Левски” между ул. “Граф Игнатиев” и бул. “Цар Освободител”. Планира се и ремонт на бул. “Христофор Колумб”, на Източна тангента между булеварда и кв. “Христо Ботев”.  Вече има 3 пешеходни моста по р. Владайска. Укрепва се конструкцията на мостовото съоръжение на надлеза на Околовръстния път и бул. “България”. Предстои ремонт и на моста на ул. “Даскал Ст. Попандреев” и на този от Околовръстния път към резиденция “Бояна”.", "date": "2018.05.23", "title": " Ремонтират бул. „Тодор Каблешков“ в София"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d0%b7%d0%b4%d1%80%d0%b0%d0%b2%d0%b5-%d1%82%d0%b0%d0%b7%d0%b8-%d0%b3%d0%be%d0%b4/", "text": "Парите тази година за здраве са увеличени, но с това се увеличиха и проблемите, заяви пред  омбудсманът Мая Манолова. Хората се оплакват с проблеми до достъпа до болнично лечение и лекари-специалисти, до достъпа на лекарства и медицински изделия, добави тя. Манолова заяви, че 15 болници са в много тежко финансово състояние. Тя допълни, че проблемите на здравната системата ще започнат да се оправят със смели стъпки – като това да се премахнат болничните лимити. Омбудсманът призова да се изплатят надлимитните дейности на болниците, тъй като работа е свършена. “Драматично тежко е финансовото състояние на редица болници. Похвално е, че правителството отдели средства за болниците във Враца и Ловеч, но в същия финансов колапс се намират поне още 15 болници – в Стара Загора, Видин, Димитровград, Шумен, Дупница… Те имат същите проблеми и би следвало правителството да ги подкрепи финансово”, заяви Манолова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Мая Манолова: Парите за здраве тази година са увеличени, но с това се увеличиха и проблемите"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-159/", "text": "От ареста разписва заповеди и ги изпраща по майка си Любка. Опита да уволни свой заместник, докато е зад решетките.     Данъчна консултация на “Труд”.             Днес липсва национална стратегия в културата, казва оперният певец и режисьор проф. Павел Герджиков в интервю за “Труд”.             Дипломатическата криза е шанс за Европа да се покаже единна в защита на приоритетите и интересите си – анализ на Кузман Илиев.       Безработицата пада, на трето място сме по нисък държавен дълг. Изоставаме в догонването на богатите страни – коментар на Стефан Кючуков.               На общоевропейските банкноти се появи надпис на кирилица – „ЕВРО“. За това, колко трудно се е взело това решение, си спомня Бойко Коцев – първият Постоянен представител на Република България в Европейския съюз, а днес Извънреден и пълномощен посланик на Република България в Руската федерация.     Това казва алпинистът Атанас Скатов след завръщането си от Хималаите в интервю за “Труд”.           Силует на Слава Рачева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Вижте акцентите в броя на вестник “Труд” в четвъртък, 24 май 2018"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%be%d1%82-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0/", "text": "„И аз не знам как стана. Мисля, че затова ми е счупена ръката – от стискане на волана”. „Пътниците, най-важни са пътниците. Аз не можех да изляза. Казах им да отворят аварийни кранове да излязат те. Аз излязох последен”, разказва пред   Михаил Трайков – шофьорът на автобуса от при която пострадаха 12 души. Водачът е с над 20-години професионален стаж. Смята, че турският тираджия вероятно е заспал – инцидентът става на равно, при хубаво време. Трайков очаква операция. Веднага щом го чува по телефона, към мястото тръгва шефът на гаража му. „Каза, че двама души лежат на пода и не мърдат. Много беше притеснен, много беше уплашен”, разказа Емил Ботев от „Карат-С”. Според него в случая е имало поне малко късмет – автобусът се е подпрял на отводнителна канавка и това също е спомогнало да не се преобърне Трима от пострадалите са в ИСУЛ, на четирима е оказана спешна помощ в „Пирогов”. Тежко ранените са настанени в болница “Света Анна”. „От тях двама са в тежко състояние. Хоспитализирани са в реанимация ,другите са настанени в хирургична клиника, в нехирургична клиника”, каза началникът на спешното отделение Анна Николова. Шофьорът на тира – Гьокхан Кахриман, е в ареста. Инцидентът стана на магистрала “Тракия” на входа на София. Автобусът по линия номер 7 се е движел към столицата, когато е застигнат от тир с турска регистрация. Бута го над 30 метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Шофьорът на автобуса от катастрофата на магистрала “Тракия”: Казах на пътниците да отворят аварийните кранове и да излязат, аз бях последен"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d0%b0%d1%83%d0%b4%d0%b8%d0%b5%d0%bd%d1%86%d0%b8%d1%8f-%d0%bf%d1%80%d0%b8-%d0%bf%d0%b0%d0%bf%d0%b0-%d1%84%d1%80/", "text": "Министър-председателят Бойко Борисов ще бъде на посещение в Рим на 24 май и на аудиенция при главата на Римокатолическата църква Негово Светейшество папа Франциск на 25 май. Поводът е отбелязването на Деня на българската просвета и култура и на славянската писменост, съобщиха от правителствената информационна служба. Българската делегация, ръководена от премиера, включва в състава си представители на вероизповеданията у нас, на академичната общност и дейци на културата. На срещата с папа Франциск ще присъстват Западно и Средноевропейски митрополит на БПЦ Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ „Св. Св. Кирил и Методий“ проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев. Тяхното участие в аудиенцията е признание за постиженията им и е израз на значението, което българското правителство отдава на образованието, науката и културата. За първи път тази година традиционното поклонение пред гроба на Св. Кирил и посещението на базиликата „Санта Мария Маджоре“, където папа Адриан ІІ благославя славянската азбука и книги, ще бъде осъществено съвместно с делегацията на Република Македония, водена от министър-председателя Зоран Заев. Двете делегации ще участват и в официалния прием, даван в българското посолство в Италия по случай празника на духовността. Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство на 1 август 2017 г. При посещението си в Рим българската делегация ще поднесе цветя на паметника на патриарха на българската литература Иван Вазов и ще присъства на молебен за здраве и успехи на българския народ, отслужен в храма „Св. Павел ала Регола“, в който черкуват членовете на Българската православна църковна община. „Аудиенцията във Ватикана е огромен жест на папата към българския народ, към изключителното дело на светите братя Кирил и Методий, към това, че сме дали писменост“, коментира премиерът Борисов при посещението си в Рим на 24 май 2015 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Премиерът Борисов на аудиенция при папа Франциск"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b0%d0%b1%d0%b2-%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83/", "text": " – Не се отказахме от две идеи – за АЕЦ „Белене“ и за тръбопровод пряко от Русия през България за Европа. Това са два грандиозни икономически проекта, които ще създадат 40-50 хиляди работни места, два проекта, които ще дадат друго качество на инвестиционния процес. Става дума за милиардни инвестиции, за друго усещане за развитие на икономиката, както и за друга необходимост за качеството на образованието. Това са все мотиви, до които не можем да не поставим енергийната сигурност на страната, социалните ангажименти, които могат да бъдат реализирани от гледна точка на ценообразуването в енергетиката и чрез доставката на газ директно от Русия. Тоест, става дума за производството на ядрена енергетика. – Разбира се, и тези анализи бяха направени от британски учени, които ги съобщиха публично преди десетина дни на едни енергиен форум в София. Те показват, че от 2030 година ще има недостиг на 4000 мегавата еленергия, а през 2035 година – на 7000 мегавата. И ако България днес се откаже от изграждането на тази ядрена мощност, означава, че България казва: Ще внасяме ток от Турция. Всички тези, които се отказват от проекта, за който правителството ясно каза, че търси стратегически инвеститор, означава, че тези хора работят за Турция. Ако не искат и пряка тръба, означава, че искат да внасяме газ от Турция. – Правителството добре разбира всичко. Тези анализи, които ви цитирах, бяха представени от британски учени и експерти от името на международната ядрена асоциация. Смятам, че огромният инвеститорски интерес, който виждаме от страна на Китай, на Франция, на Русия, е достатъчен аргумент на правителството да се опита да даде усещане за сигурност на българската икономика и бит. И нещо, което никак не е за подценяване – ние виждаме драстична разлика между развитието на Северна и Южна България. И двата проекта – и тръбопроводът, и изграждането на АЕЦ „Белене“, са свързани с друго качество на живот в Северна България, с друго развитие на инфраструктурата, на образователната среда и здравеопазването, на ангажираността, на нивото на работната заплата. Това са все аргументи в полза на „Белене“. – Точно това исках да кажа – за съжаление, опростачването на един въпрос става по-видим за гражданите. Понякога кресливостта е по-сериозен аргумент от реалната аргументация за икономически и социални решения, свързани с развитието на здравеопазването и образованието. Ние не сме кресливи, ние сме аргументирани, но няма под никаква форма да омекотим натиска си върху правителството за изграждането на проекта. Кресливостта не е аргумент. Чухме, че България не трябва да вади повече пари от бюджета – добре, търсим стратегически инвеститор. След това чухме, че не трябва парите да са руски – добре, имаме заявен интерес от Китай, имаме интерес от AREVA. Те пак са против. – Има и тя е ясна. Ще ви отговоря така: Не всички, които гледат на г-н Джордж Сорос като на портмоне, са лоши, но всички онези, които виждат в Сорос само портмоне, са безбъдници. Ние се борим за българската сигурност, за българския бит и икономика, и няма да престанем. Ще направим всичко по силите си, за да се реализират тези два проекта. Толкова години дадохме всичко от себе си с цената на безобразни клюки, интриги, клевети, свързани с двата проекта. Но днес правителството стъпва на верен път и не бива да се допускат никакви отклонения повече. Независимо от кресльовците и хората, които са готови да обслужват всякакви интереси, но не и тези на българската икономика и граждани. – Това е българската теза и много разчитам всички наши институции да се преборят в Брюксел, защото за „Белене“ имаме всички лицензи и можем да стартираме незабавно – след решение на парламента разбира се, по създаването на компанията, привличането на инвеститора и рестартирането на строително-монтажните дейности. Газопроводът се нуждае от решение на Еврокомисията. Много се надявам, че в средата на юни тя ще намери това решение и ще защити интереса и на България, и на Европа. А на Европа трябва да е съвършено ясно, че директната доставка е гаранцията за Европа. Тази директна доставка минава през България. Второ, Европа трябва да сложи край на двойните стандарти и ние от АБВ ще се борим за това. – Разбира се, когато канцлерът Меркел излиза и казва „Ние „Северен поток 2“ винаги сме го разглеждали като икономически проект“, всички казват – да, така е. На нас обаче десет години ни се обяснява, че тръбопровод от Русия през България за Европа ражда зависимост. Този двоен стандарт води до отвращение на българските граждани от европейските институции и той е в диаметрално противоречие с европейската нравствена система. – Това е силната стъпка. България с всичките си институции не просто да търси, а да намери решение на двата стратегически енергийни проекта. И България да заеме своето достойно място като страна, която е в състояние да гарантира ефективен и полезен за Европа и Русия диалог – и от гледна точка на сигурността, и от гледна точка на общата ни перспектива. – АБВ сме категорично против и нашата реакция не е емоционална. Ние сме готови да обсъждаме имена като Вардарска Македония, Нова Македония, но името Илинденска, предложено от македонските власти, е директно посегателство върху българската история и историята въобще. И премиерът Заев, и председателят на македонския парламент Джафери говорят, че в събитията по време на въстанието през 1903 г. са участвали 7 националности – македонци, сърби, албанци, власи, турци, роми, бошняци и други. Българите ги няма. Второ, 100 години нашата научна общност говори за Илинденско-Преображенско въстание и ние не можем с лека ръка да допуснем да бъде зачеркната тази част от историята, в която има много национално самочувствие и битка за свободите ни, битка за идентичността ни. И трето, когато нещата се поднасят по такъв начин, не можем да не кажем: Стоп, ние направихме много компромиси. България първа призна Република Македония. – Да, направихме голям, но осъзнат компромис. Да подкрепим самостоятелността и развитието на съседна и приятелска Македония. Ние сме декларирали подкрепата си за членството й в НАТО и в Европейския съюз. Но тогава, когато се извършва такъв род безпардонно посегателство върху българската история, всички трябва да бъдем единни. И затова ние се обърнахме към Международната интердисциплинарна комисия, която е създадена на базата на договора. За съжаление, тя няма адрес, не е разположена никъде. Днес ще направим обръщение към БАН, защото там има много разработки не само на исторически теми, но и оценки за процесите от 1903 и от 1944 година – две въстания, които са съвършено различни едно от други. (През 1944-а е антифашисткото въстание, с което се взима решение Македония да се влее в състава на Югославската федерация.) Това са неща, с които не могат да се правят компромиси. АБВ настоява българските институции да кажат ясно, че подкрепят Македония във всичко, но не за сметка на българския национален интерес, достойнство, самочувствие и история. И в крайна сметка заради стотиците жертви, които сме дали в Илинденско-Преображенското въстание през 1903 година. – Натискът на Вашингтон минава определени граници, защото това е въпрос преди всичко на ЕС. Ние говорим за времеви събития, когато всъщност държавата Съединени американски щати се е изграждала. И натискът от който и да е, за сметка на спокойствието, взаимното уважение и почит­та в силно чувствителен район като Балканите, е неприемлива. България трябва чрез своето правителство много ясно да каже, че ничий натиск не може да бъде за сметка на българската история, на нашето национално самосъзнание и на патриотизма ни. Ние трябва да защитим интереса си като достойна нация с над 1300-годишна история. – Има хора, които разбират от всичко. Аз не съм от тях и не смятам, че е редно ние – миряните, да атакуваме светата ни православна църква, благодарение на която 1300 години сме запазили българския си корен и народното си самосъзнание. Нека оставим Синодът мъдро да води своята политика, отчитайки интереса на православна България и базирайки се на историческите корени на православието в региона. – Фактът, че направихме Западните Балкани център на дебатите, заслужава адмирации. Страната ни бе в центъра на прожекторите, съумя да възстанови диалога между Европа и Турция, но България пропусна да възстанови засега диалога между Европа и Русия – това са все неща, които има време да наваксаме. Но трябва да отбележим две неща, които смущават. Първо, срещата на върха в София демонстративно изолира президента Румен Радев при положение, че неколцина негови колеги участваха във форума. Не зная на кого е нужно да показваме междуинституционална непоносимост и какво печелим. Във всички случаи авторитетът на българската държава губи. Второ, да – Западните Балкани беше много силен акцент, вкарването им в дневния ред беше безспорно много голям успех, но той беше помрачен от текста на една декларация, която всъщност ни върна 15 години назад. Солунският процес изведе приоритет страните от Западните Балкани – членове на ЕС. А в декларацията, с която приключи форумът в София, се говори за едно мъгляво и неясно бъдеще на Западните Балкани. И аз ако съм на мястото на министър-председателя, ще уволня този чиновник, който го е подвел и него, и България.", "date": "2018.05.23", "title": " Лидерът на АБВ Румен Петков пред „Труд“: Тези, които виждат в Сорос само портмоне, са безбъдници\t\t\t"}
{"url": "https://trud.bg/%d0%b1%d0%b5%d0%b7-%d0%b0%d0%b5%d1%86-%d0%b1%d0%b5%d0%bb%d0%b5%d0%bd%d0%b5-%d1%81%d0%b5-%d0%bb%d0%b8%d1%88%d0%b0%d0%b2%d0%b0%d0%bc%d0%b5-%d0%be%d1%82-%d0%b0%d1%82%d0%be%d0%bc%d0%bd/", "text": " Дебатът около отговорите на въпроса “има ли нужда България от нова ядрена централа?” е с претенция да влезе в класациите на “Гинес” за най-продължително дискутирания енергиен проект в света. Към днешна дата са изминали 37 години от декларативното решение на държавата през 1981 г. тази централа да се строи. С последното решение на сегашното правителство за отмяна на забраната от 2012 г. за строителството на АЕЦ “Белене”, дебатът излиза от публичната фаза, досега семантично инкорпориран между тезите за “нероден Петко” и “ефектът на Дънинг-Крюгер”*, с което, надявам се, ще се даде възможност окончателното решение да бъде взето от професионалистите. Не искам да бъда разбран неправилно, но в този дебат съм повече от 20 г. и, за съжаление констатирам, че професионалното начало в него става все по-слабо и “размито”. Очевидно е, че днес АЕЦ “Белене” не се вписва в реалностите на ценово и режимно небалансираната ни електроенергийна система. Нова базова ядрена мощност от около 2200 Мвт сега, би поставила енергийната ни система в тежък режим на управление и балансиране. Ако направим проекция към 2030 г., картината ще изглежда коренно различно от сегашната, по редица причини, по-съществените от които са: Лицензът за експлоатация на 5-и блок с удължаването от 10 г. ще изтече през 2027 г. и с последваща опция от 5 г., евентуално до 2032 г., а за 6-и блок – 2031 г., (36 г.). След тези оптимистични срокове ще се наложи да се простим с ядрената си енергетика и ще лишим енергийната система от 2150 Мвт базова, надеждна, беземисионна мощност, която е на разположение 24 часа в денонощието, около 8000 часа годишно, инвариантна по отношение на природно-климатичните фактори. От друга страна, действията на правителството за “дерогация” на новата емисионна референтна рамка на ЕС, по всяка вероятност ще имат успех и, при определени условия, може да удължи експлоатацията на нашите ТЕЦ на въглища и след 2030 г., но това не означава, че ще можем да ги експлоатираме. Опасността за ТЕЦ-овете идва от планираното от ЕК увеличаване на цената на емисиите СО2. Като доказателство – през февруари м.г. цената на тон СО2 беше 5,35 €/тон. Сега е 13,86 €/тон. По оценката на прогнозите, отразени в разработката на Центъра за изследване на демокрацията “Пътна карта за развитието на българската електроенергетика до 2050 г.: основни жалони”, а именно, че “Моделираното увеличение на цената на емисиите следва референтния сценарий на ЕС за 2016 г., който показва, че цената на един тон емисии въглероден двуокис се покачва от 33 евро през 2030 на 88 евро през 2050”. Тази прогноза, с висока степен на вероятност показва, че ще се наложи да изведем от експлоатация нашите ТЕЦ-ове по чисто икономически причини. При емисионен коефициент 1,41 тона СО2 за 1 Мвтч ще се наложи, в най-добрия случай, да плащаме 46,53 €/Мвтч емисии СО2 при нулева цена на тока, или, само за емисии на ТЕЦ-вете, ежегодно следва да плащаме около 586 млн. евро. Това означава цена на тока за най-евтината ни централа ТЕЦ “Марица-изток”2 от порядъка на 100 €/Мвтч. Дори да приемем силно завишените прогнози за цена на електроенергията от нова АЕЦ в размер на 80 €/Мвтч, ще икономисаме 586 млн. евро от емисии и не по-малко от около 252 млн. евро от разликата до 100 €/Мвтч на ТЕЦ-овете. Това означава изключително добро пазарно експониране на новата АЕЦ, още през 2030 г. Само тези два аргумента показват огромния риск – в периода 2030 -2035 г. да формираме дефицит в електроенергийния ни баланс между 4000 и 5000 Мвт базова и подвърхова мощност. Важно е да отбележим, че през 2032 г. изтича срокът на експлоатация, икономически и технологически, на основните ни фотоволтаични електроцентрали, монтирани през 2012 г. Това означава нови инвестиции и преференциални цени, в най-добрия случай, около 80 €/Мвт – съизмерими със завишените прогнозни цени за нова АЕЦ, но с тази разлика, че при еднаква инвестиция за АЕЦ и ФЕЦ срокът за експлоатация на последните е три пъти по-малък. Така например, за замяна на 2020 Мвт ядрена мощност са необходими 13 333 Мвт “на пик” ФЕЦ, за строителството на които са необходими същите 10 млрд.евро, както за АЕЦ, но за срок за експлоатация 20 г., а не 60 г. С тези няколко аргумента, които не изчерпват останалите, коментирани в публичното пространство, става ясно, че след 2030 г. нова АЕЦ е не просто необходима, а крайно необходима, за да имаме енергийна система въобще. Практиката показва, че варианти с “виртуални централи”, т.е. внос на електроенергия, не са икономически и стратегически балансирани. Спорът за прогнозната цена на електроенергията от нова АЕЦ е безпредметен, защото може да се извърши само на базата на публичен, сертифициран финансов модел, при сравнимост на инвестиционните и експлоатационните разходи, планирана норма за възвращаемост на собствен и привлечен капитал, цената на финансовия ресурс, амортизационния модел, срокът за откупуване, данъчния модел и т.н. За да се включа и аз в този дебат за цената, твърдя, че при 40 €/Мвтч проектът е с лоши параметри, при 60 €/Мвтч – с оптимални; при 70 и 80 €/Мвтч – свръх ликвиден. Моделът, по който са получени тези резултати, се базира на лицензиран модел, използван през 1998 г. при преговорите на “Булгаргаз” с “Газпром” и допълнен с елементи от моделите за ценообразуване за “американските” ТЕЦ-ове и моделът на HSBC. Последното решение на правителството за рестарта на проекта за строителство на нова ядрена мощност на площадка “Белене“ дава отговор на редица дискутируеми досега в публичното пространство въпроси, което съвпада с моето мнение, отразено в публичното пространство, а именно: Централата ще се изгражда на площадка “Белене“; Държавата ще апортира направените досега разходи като дялово участие в собствения капитал на проекта, в размер, не по-малък от 34 % (блокираща квота). При прогнозен бюджет на проекта 10 млрд. евро (завишен не по-малко с 20%) и при потвърдена оценка на досега направените разходи в размер на 1,5 млрд. евро и при отношение “собствен/привлечен» капитал – 30%/70%, размерът на дяловото участие на държавата може да достигне до 49%; Участието на ДП “РАО” в работната група при формулиране на решението на правителството е гаранция, че въпросите за съхранение на отработеното ядрено гориво и управлението и съхранението на радиоактивните отпадъци имат своето нормативно и проектно решение; Участието на Китайската национална ядрена корпорация като инвеститор в проекта може да бъде само след участие в открита състезателна процедура с другите потенциални участници и е твърде спорно, ако е свързано с желанието да се монтират реактори, китайско производство, нелицензирани на територията на ЕС; Всеки участник в процедурата е “добре дошъл”, ако приеме предварителните условия: да не изисква държавна гаранция за неговия дял в собствения и привлечен капитал; да не изисква договор за задължително изкупуване на преференциална цена (договор за разлики) на произведената от АЕЦ електроенергия. Разбира се, че бъдещата реализация на проекта не може да стане без пряко участие на “Атомстройекспорт”, като ИДС (инженеринг, доставка, строителство) контрактор (по правилата на ФИДИК), възможно и като инвеститор. Новият елемент в ролята на руската страна е потвърдената готовност да извърши препроектиране “в движение”, за хармонизация на оборудването на ядрения остров – руско производство с електро генериращата част и системите за управление, производство на ЕС и/или САЩ. Най-накрая – истината за бъдещето на проекта за изграждане на нова АЕЦ на площадка “Белене” ще стане известна едва след провеждане на прозрачна състезателна процедура за потенциалните инвеститори. Тяхното наличие или отсъствие ще реши съдбата на проекта окончателно и ще даде отговор относно оценката за “жизненост”, надеждност, ядрена безопасност, конкурентоспособност и др. Писмата за намерения от редица инвеститори ще станат реалност при закупуването на тръжните документи, подаване на обвързващи оферти, подкрепени от “гаранции за участие” в размер, не по-нисък от 500 млн. евро. При обявяване на открита тръжна процедура до края на т.г. можем да очакваме “първи бетон” в началото на 2020 г. Отчитайки готовността на оборудването на ядрения остров, първият реактор следа да заработи не по-късно от 2028 г., а вторият – 2030 г.", "date": "2018.05.23", "title": " Без АЕЦ “Белене” се лишаваме от атомна енергетика\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%b1%d0%bb%d0%be%d0%b3%d1%8a%d1%80-%d0%b2-%d0%b5%d0%b3%d0%b8%d0%bf%d0%b5%d1%82/", "text": "Египетският активист и блогър Уаел Абас, известен с критиките си към правителството, е бил задържан, съобщиха представители на силите за сигурност, цитирани от Асошиейтед прес. Агенцията отбелязва, че това е поредният от нова вълна арести в Египет след изборите по-рано тази година. Според пожелалите анонимност източници Абас е бил отведен днес от дома си в предградие на столицата Кайро заради повдигнати обвинения, сред които разпространяване на фалшиви новини и присъединяване към незаконна организация. Откакто египетският президент Абдел Фатах Сиси беше преизбран през март на избори, на които нямаше никакви сериозни конкуренти, властите задържаха редица светски активисти, отбелязва Асошиейтед прес. Последните арести бяха извършени на фона на строгите мерки в по-широк план срещу инакомислието, в резултат на които хиляди хора бяха осъдени на затвор, протестите без изрично разрешение бяха забранени и стотици страници в интернет бяха блокирани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Задържаха известен блогър в Египет"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b4%d0%b5%d0%bc-%d0%bb%d0%b8-%d0%b2%d1%8f%d1%80%d0%b0-%d0%b8-%d1%86%d1%8a%d1%80%d0%ba%d0%b2%d0%b0-%d0%bf%d1%80%d0%b5%d0%b4%d0%b0%d0%b2%d0%b0%d0%bc%d0%b5-%d0%b1%d1%8a/", "text": "Усилията на властите в БЮРМ са насочени към преодоляване на извращенията на македонизма и изваждане на страната от изолация. България трябва да подкрепя и насърчава този процес. Без обаче да предава българската история и светини, за които все още претендират, макар и не толкова агресивно, голяма част от политическите и църковни кръгове в Скопие. През последната година се правят стъпки за изваждане на Македонската православна църква от схизмата, в която целият православен свят я е поставил. Тази македонска политика има група лобисти у нас, които се опитват да внушават, че БПЦ трябвало едностранно да се обяви за „църква-майка“, да влезе в съслужение с нейни клирици и фактически да признае претенциите на синода в Скопие към българската Охридска архиепископия, като се отзове на македонската покана за отбелязване на 1000-та нейна годишнина. Противно на откровените лъжи и манипулации, които проводниците на интересите на Скопие у нас тиражират, Светият Синод на БПЦ, при стриктно спазване на православното канонично право, отхвърли ултимативното искане на скопския синод за „църква-майка“ и отказа да „чества“ годишнината от Охридската архиепископия край Вардара. В знак на братолюбие Синодът реши единствено възможното – да се застъпи по пътя на църковната дипломация за изясняване на каноничния статут на МПЦ. А миналата седмица архиереите постановиха, че бележитната годишнина ще се отбележи там, където единствено и е мястото – в Патриаршеската катедрала „Св. Александър Невски“ в София. С това беше защитен не само църковния, а и българския национален интерес. Защото предадем ли вяра и църква, предаваме и България! Ето съвсем телеграфно какви са каноничноправните и исторически основания за мъдрите решения на Светия синод. Първо, православната църква в канонично и вероучително отношение е една, поместните не са изолирани институции. Признаването на автономия или автокефалия на една поместна църква се урежда от православните канони и традиция, които винаги и без изключение са били спазвани. Само некомпетентността може да твърди друго. Второ, отделянето на една църковна йерархия следва да бъде признато първо от църквата майка и одобрено от останалите поместни църкви. Това произтича още от 28-то Апостолско правило, а по-сетне е разгърнато в каноните на Първия, Ефеския и Халкидонския вселенски събори. Казано е по отношение на клира: „отлъчени от едни, да се не приемат от други“. Съслужението с разколници е тежко църковно провинение в православието. Трето, независимо от болезнените за нас, българите, исторически събития и загуби в Македония, след Втората световна война с актовете, с които е вдигната схизмата върху БПЦ и после е възстановено патриаршеското й достойнство, е очертан нашия църковен диоцез – територията на държавата България. Днешна Македония е включена в диоцеза на сръбската църква. И тези правни положения са признати от всички поместни църкви. Затова по канон църква-майка на македонската е сръбската. Ако БПЦ си присвои права, които няма, ще я застигне съдбата на синода в Скопие – схизма. Четвърто, БПЦ и българският народ няма да допуснат кражба на националната ни история от Скопие. Претенцията на македонската църква, че са правоприемници на Охридската архиепископия са лишени от канонични и исторически основания. „Охридска архиепископия на Първа Юстиниана и на цяла България“ е правоприемник на понижената от патриаршия църква след падането на България под византийско владичество. Това е уредено в три грамоти на византийския император Василий Втори от 1020-25 г. Правоприемството се проследява в църковните извори и документи чак до днешния Устав на БПЦ. Ако Светият синод приеме изрично или мълчаливо македонската претенция, това би било национално предателство. И понеже става дума и за патриотизъм, като потомък на православни българи бежанци от поробена Македония, дължа една попътна ремарка. От известно време една група, която не крие връзки и съгласуваност на действията си с властите и службите на друга държава, се опитва да диктува на БПЦ. Безпрецедентно, все едно сме се върнали в сталински времена. Отнасят се с Църквата, като че им е фирмен персонал, който трябва ритуално да обслужи техните амбиции. Някакъв търговец даже се хвалел, че бил инвестирал пари за целта. И всичко това зад маската на самозван „патриотизъм“. Интересно какъв патриотизъм е да следваш дневния ред на друга държава и да докладваш в Скопие. Та тръгнала тази група случайници по отношение на БПЦ да разпорежда на Светия Синод. „Случайници“, защото докато всички ние, начело с патриарха и Светия Синод, бранехме църквата от мрачните попълзновения на филипдимитровци и иванкостовци, които предизвикаха разкол, „уволниха“ патриарх Максим и отнеха регистрацията на БПЦ в периода 1992-2002 г. – повечето от въпросната група, която клечи сега пред Светия Синод, и техните медийни клакьори, крепяха разкола.   Ние се борехме публично – с живи вериги пазехме храмовете от сините мутри и Фори Светулката, преодоляхме сатанинска съпротива и ругателства срещу внесения от мен Закон за вероизповеданията през 2001 г., без чието приемане пагубният разкол нямаше да бъде преодолян. Те не издумаха нито сричка срещу сините посегателства над БПЦ, каквито дори и турският поробител не е дръзвал да прави. А някои даже невежествено критикуваха усилията ни. И днес същите тези случайници имали монопол върху патриотизма. Хайде, де!", "date": "2018.05.23", "title": " Предадем ли вяра и църква, предаваме България"}
{"url": "https://trud.bg/%d1%84%d0%be%d1%82%d0%be%d1%80%d0%b5%d0%bf%d0%be%d1%80%d1%82%d0%b5%d1%80%d0%b8%d1%82%d0%b5-%d0%bd%d0%b0-%d0%b2%d0%b0%d1%80%d0%bd%d0%b0-%d1%81-%d0%b2%d1%82%d0%be%d1%80%d0%b0-%d1%83%d0%bd%d0%b8%d0%ba/", "text": "Фоторепортерите на Варна наредиха втора изложба в Градската художествена галерия “Борис Георгиев”. Красимир Делчев, Любомир Бенковски-Бенджи, Красимир Тодоров, Пламен Гутинов и Румен Сарандев показаха по шест свои творби, запечатали събития и моменти от живота във Варна и извън нея през последните две години. Доайенът сред майсторите на обектива Красимир Делчев представи самостоятелна избожба “10 с Мариела Русева”-портрети на младата дама, която се занимава също с фотография, но и психология. Делчев представи и тъжни кадри на лица зад оградата в бежански лагер. Бенджи е уловил “в крачка” свои колеги зад обектива, отразяващи трагедията в Хитрино. Емблематична за творчеството му e снимката с опасна близост на два бойни вертолета на ВМС. Красимир Тодоров се представи с кадрите “Посрещане” и онова очакване на брега на морските мъже, както и с “Моторна любов”, излъчваща страст, която носят само синовете на вятъра. С изключително майстворство прозират самотата и силуетите на града в мъглата както в снимките на Тодоров, така и на Румен Сарандев. А той е автор на най-популярния портрет на Стефан Данаилов, който Ламбо си избра за началната корица на книгата си “Романът на моя живот”. Пламен Гутинов впечатли публиката с тъжния си Чарли, един от най-често срещаните мимове във Варна през лятото, както и с “Февруарска тренировка”, в която е запечатал прелестното тяло в движение на плувкиня в басейна. Изложбата се осъществява отново с подкрепата на община Варна. Шефката на дирекция “Култура и духовно развитие”Антония Йовчева увери, че следващато трето издание с огромни техни фотоси ще посреща гостите на входа на Морската градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Фоторепортерите на Варна с втора уникална изложба"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d1%8f%d0%b2%d0%be%d1%80-%d0%b1%d0%be%d0%b6%d0%b0%d0%bd%d0%ba%d0%be%d0%b2-%d0%bc%d1%80%d1%80%d0%b1-%d0%bf%d0%be/", "text": "От трибуната на Народното събрание, в отговор на пореден въпрос на депутатът от БСП Явор Божанков, министърът на регионалното развитие и благоустройство Николай Нанков пое ангажимент, че пътна връзка между град Горна Оряховица и новото трасе на АМ „Русе – Велико Търново“ ще бъде изградена. “Двете автомагистрали “Хемус” и “Русе-Велико Търново” са основен фактор за развитието на Великотърновска област. Въпреки безпорните ползи, остават два сериозни проблема. Първият е, че АМ „Русе-Велико Търново“ ще осъществява транзит на международен трафик, но няма да се използва от местните. Вторият е, че индустриалния център и летището се свръзват с двете магистрали чрез мост, строен през 19 век. И през две населени места – Първомайци и Поликраище. След множество срещи с местния бизнес, декларации, писма, лични срещи, питания на парламентарен контрол, граждани, бизнес и политици от трите града постигнахме малка победа”, заяви пред жители на Горна Оряховица Явор Божанков. Депутатът активно участва в изслушване на министъра на регионалното развитие и благоустройството Николай Нанков за приоритетните пътни проекти. Той изброи аргументите на жителите и на бизнеса против сегашния проект за трасе на магистралата. „Повечето от най-големите работодатели се събраха в Горна Оряховица и поискаха среща с Вас, която Вие им дължите и би трябвало да проведете“, обърна се към министъра депутатът. По неговите думи единствените отговори на питанията на гражданите са били чрез медиите, в които се твърди, че магистралата не удължава трасето до Русе. „От отговорите на парламентарен контрол, господин Министър, става ясно, че разстоянието от Горна Оряховица  се удължава с 30 км. Същото е за Велико Търново и Лясковец. Пътят до Русе е 101 км в момента, по магистралата – 133 км. Това е удължаване с 30%. Точно на тази база местните твърдят, че няма да използват магистралата и тя ще упражнява единствено транзитни функции“, каза още Явор Божанков. Това беше потвърдено от мин. Нанков:  „Близко е до 30 км разстоянието, което удължава отсечката от Горна Оряховица до Русе, но нали в изграждането на автомагистрала не се цели само най-бързият и най-краткият път? Най-бърз е впрочем, но не е най-краткият. Автомагистралата се изгражда, за да задоволи транснационални, наднационални, не просто междуобщински връзки и транспортни интереси“. Явор Божанков настоя министърът да поеме ангажимент и да потвърди от трибуната на Народното събрание, че ще бъде изградена скоростна връзка и ще проведе срещата, която от миналата година местния бизнес и хората искат. В отговор министърът посочи, че ще се проведе ново подобно обсъждане по темата „Хемус“, където всички заинтересовани ще могат да поставят отново въпросите си. То ще се състои на 28 май от 13:00 ч. в залата на Община Велико Търново. Относно ангажимента за изграждане на скоростна връзка, министърът каза: „Да, потвърждаваме го, винаги сме го твърдели. Колегите от Агенция „Пътна инфраструктура“ са стартирали с проектирането на пътната връзка, разбира се, със скоростната отсечка от трасето на автомагистралата в посока бъдещата индустриална зона, която ще се изгради на летище Горна Оряховица – ангажимент, който реално ще бъде изпълнен от нас и е част от процедурата, която в момента се гледа в съдебна фаза: обжалване на оценката на въздействието върху околната среда“. Във връзка с поетия ангажимент, Божанков изпрати нови въпроси до министъра: „Моля, дайте повече подробности относно проектирането на скоростната връзка. Какви етапи и процедури предствоят и какви процедури са започнати към момента? Къде предвиждате да се реализира? На какъв етап е проектирането? Как ще се финансира изграждането на скоростната връзка? В какви срокове ще се реализира?“ Народния представител многократно е заявявал, че е абсолютно недопустимо важни транспортни и индустриални структури да остават изолирани и че ще следи изпълнението на всички поети ангажименти в тази посока. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Депутатът от БСП Явор Божанков: МРРБ пое ангажимент за скоростна връзка между Горна Оряховица и АМ „Русе-Велико Търново”"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%ba%d0%b5%d0%b2%d1%80-%d0%b2%d0%be%d0%b4%d0%b0%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%b5/", "text": "Питейната вода в София е една от най-качествените питейни води не само в България, но и измежду столиците на ЕС. Това каза председателят на Комисията за енергийно и водно регулиране /КЕВР/ Иван Иванов на заседанието на постоянно действащата подкомисия за наблюдение на дейността на КЕВР към Комисията по енергетика по повод   в социалните мрежи, че има проблем с качеството на водата в София. Иванов коментира публикацията в социалните мрежи на депутата от БСП Таско Ерменков, че водата в столицата е „отровна“. „Поисках от „Софийска вода“ да информира комисията за резултатите от измерването на качеството на питейната вода в София. В отговор получих не само категорично изявление, че няма никъде проблем, но нещо повече – изпълнителният директор Арно Валто ми предостави на диск данните от всичките над 50 контролни точки за измерване качеството на водата“, посочи председателят на КЕВР. Той увери софиянци, че не трябва да имат никакви притеснения относно качеството на питейната вода. „Единственото следствие от това изявление на г-н Ерменков беше обстоятелството, че се увеличи консумацията на минерална и на изворна вода, за което собствениците на компании могат да му благодарят. За сметка на това софиянци, близо 24 часа, бяха в напрегнато очакване за това дали публикуването отговаря на реалността. То не отговаря, а този, който е подал тези сведения на Таско Ерменков е един злонамерен лъжец“, заяви председателят на КЕВР.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Председателят на КЕВР: Водата в София е една от най-качествените измежду столиците на ЕС"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b8%d0%bc%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80%d1%81%d0%ba%d0%b8-%d0%b8%d0%bd%d1%82/", "text": "Министърът на регионалното развитие и благоустройството Николай Нанков съобщи по време на парламентарния контрол, че има има проявен инвеститорски интерес от няколко чуждестранни фирми към проекта за Дунав мост 3, Силистра – Кълъраш. Българската и румънската общини работят активно за новото мостово съоръжение, което е включено в градоустройствения план на Силистра. На 29 юни в България ще пристигне румънският колега на министър Нанков и тогава се очаква да бъдат подновени разговорите по тази и други теми, като сред детайлите в разговорите ще е и създаването на българо-румънска проектна компания по аналогия с проекта за Дунав мост 2. Тогава ще се разгледат и заявените намерения от международни финансови институции и компании за реализирането на проекта, допълни министърът и отбеляза, че анализ на трафиците доказва жизнеспособността и икономическата обосновка на проекта и от гледна точка на бъдещото му концесиониране. Министърът посочи, че основният проблем пред строителството на подобни съоръжения е осигуряването на финансиране за изграждането им и състоянието на довеждащата инфраструктура. Средства не могат да се осигурят от оперативните програми “Транспорт” и “Региони в растеж”, както и по механизма за свързана Европа. Това не може да стане и по програмата за трансгранично сътрудничество с Румъния, заради ограничения й бюджет. Това означава, че финансиране може да се търси чрез частни стратегически инвеститори чрез публично-частно партньорство, допълни министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Николай Нанков: Има инвеститорски интерес от няколко чуждестранни фирми за Дунав мост 3"}
{"url": "https://trud.bg/57-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%bc%d1%8f%d1%82%d0%b0%d1%82-%d1%87%d0%b5-%d1%81%d1%82%d1%80%d0%b0%d0%bd%d0%b0-%d0%b5-%d0%b8%d0%b7%d0%b2%d0%bb%d1%8f/", "text": "60% от европейците вярват, че членството на тяхната страна в ЕС е нещо добро, а над две трети (67%) са убедени, че страната им е извлякла ползи от него. Това показват данните от изследване на „Евробарометър“, поръчано от Европейския парламент и проведено през април 2018 г. сред 27 601 души в 28-те държави членки. Резултатът е най-високият измерен от 1983 г. насам. За пръв път през последното десетилетие мнозинство от анкетираните (48%) вярват, че техният глас се чува в ЕС. Тенденцията сочи, че това положително развитие е започнало през втората половина на 2016 г., което вероятно е свързано с последиците от референдума за излизането на Обединеното кралство от ЕС. За България процентът на анкетираните, които считат че техният глас се чува в ЕС, е 44%, което е значително увеличение със 7 процентни пункта в сравнение с 2017 г. 54% от българите вярват, че членството в ЕС е нещо добро, и 57% са убедени, че страната им е извлякла ползи от членството си в Съюза. 49% от европейците посочват борбата с тероризма като приоритетна тема на предстоящата предизборна кампания за Европарламент, следвана от борбата с младежката безработица (48%), имиграцията (45%), икономиката и растежа (42%). Около една трета от европейците определят като приоритет борбата с изменението на климата и опазването на околната среда (35%). Насърчаването на правата на човека и демокрацията, както и социалната защита на гражданите на ЕС са важни теми за 32% от анкетираните. За българите приоритетните теми в следващите европейски избори са икономиката и растежът (57%), борбата с тероризма (49%) и социалната защита на гражданите (47%). След тях идват борбата с младежката безработица (44%), защитата на потребителите и безопасността на храните (37%) и имиграцията (35%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " 57% от българите смятат, че страната е извлякла ползи от членството в ЕС"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b2%d1%8a%d0%bb%d0%b5%d0%b2-%d0%be%d1%82-%d0%ba%d0%b8%d0%bb%d1%8a%d1%80%d0%b8%d1%82%d0%b5-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d0%be%d1%81/", "text": "Районният съд във Велико Търново оправда репортера на регионалния ежедневник „Борба“ Нели Сукова по заведено срещу нея дело за клевета и уронване на доброто име от осъдения на до живот Георги Вълев от “Килърите”. Процесът срещу журналистката стартира през март тази година и се гледа в три заседания. Съдия Младен Димитров произнесе оправдателна присъда за репортерката и отхвърли предявения граждански иск от Вълев в размер на 15 000 лева. Вълев заведе дело срещу Сукова, защото се засегнал от статията от 10 януари тази година, в която се говори за една от версиите за убийството на бизнесмена Петър Христов. В репортажа се казва, че една от хипотезите за покушението е, че Георги Вълев може и да има участие в поръчването на екзекуцията на търновския бизнесмен от затворническата килия в Ловеч. На последното съдебно заседание Георги Вълев представи медицински документи от болницата в Ловешкия затвор, че е припаднал и получил психични проблеми от статията в „Борба“ от 10 януари. В документа лекарят е написал, че нервният срив се дължи на публикации в пресата. Кои са тези публикации и коя е тази „преса“ по време на делото не беше уточнено. Решението на първата инстанстанция по случая подлежи на обжалване пред Окръжния съд в старата столица. Вълев може и да се възползва от тази възможност, за да се разходи отново до Велико Търново. Абсурдното е, че той няма никакви разходи поради декларация за бедност. В същото време през 2016 г. Окръжният съд вдигна запори върху 13 негови имота и дялове във фирми. В момента той води множество дела срещу институции и винаги му се отпускат служебни адвокати за сметка на данъкоплатците, а Георги Вълев не плаща и държавната такса върху граждански искове, която е в размер на 4%. “Така например за исканите от репортера на „Борба“ 15 000 лв. той трябваше да плати близо 600 лева и отделно минимум 300 лева за адвокат. А това дело не е единственото, което е завел Георги Вълев”, коментират юристи от болярския град. В сряда той отново бе доведен във Велико Търново от полиция, съдебна охрана и жандармерия. Този път претенциите му са към следствения арест заради липса на комфорт и иска 500 лева. Заедно с него ще бъде доведен и осъден за убийства затворник, който да разкаже колко мъки е изпитал Вълев по време на престой преди години в килия във Велико Търново. Въпросният осъден убиец бе свидетел и по делото срещу Нели Сукова, за да каже колко много е страдал Вълев по време на разходка в Ловешкия затвор, защото му е било уронено доброто име. На 21 юни пък започва делото на Комисията „Антикорупция“за отнемане в полза на държавата на 41 имота на Вълев за 3,6 млн. лв., които са запорирани. За този ден известният в близкото минало търновски хотелиер пак ще бъде конвоиран от затвора в Ловеч, за да не бъдат нарушени неговите граждански права. Всички разходи за разходките на затворника са за сметка на данъкоплатците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Георги Вълев от “Килърите” не успя да осъди журналистка от Велико Търново\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%b4%d0%b2%d0%be%d0%b9%d0%ba%d0%b0-%d0%be%d1%81%d1%8a%d0%b4%d0%b8-30-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d1%81%d0%b8/", "text": "Съд в Ню Йорк нареди на 30-годишен мъж да се изнесе от дома на родителите си, след като те заведоха и спечелиха дело срещу него. Майкъл Ротондо обясни пред съдията, че е наясно с желанието на родителите си най-после да напусне родния дом, но настоя, че като член на семейството има право на още 6 месеца престой. Съдия Доналд Грийнууд от Върховния съд на щата Ню Йорк обаче отхвърли молбата му. Родителите Марк и Кристина Ротондо се принудили да се обърнат към съда след като няколко техни покани за доброволно напускане, в които предлагали пари и друга помощ, били игнорирани. Двойката настоява синът им да си намери работа и да премести раздрънкания си Фолксваген Пасат от двора им. Майкъл Ротондо заяви, че ще обжалва. В съдебната зала той дори влезе в 30-минутен спор със съдия Грийнууд, аргументирайки позицията си с факта, че заема само една стая в дома на родителите си, почти не говори с тях и все още не е готов да го напусне. В крайна сметка, съдията възложи на адвоката на родителите да изготви нова заповед за изгонване, а защитникът обеща, че ще даде на младия мъж разумно време да напусне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Американска двойка осъди 30-годишния си син да се изнесе от дома им"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%bf%d1%80%d0%be%d0%bb%d0%b5%d1%82%d0%b5%d0%bd-%d0%b1%d0%b0%d0%b7%d0%b0%d1%80-%d0%bd%d0%b0-%d0%ba%d0%bd%d0%b8%d0%b3%d0%b0%d1%82%d0%b0/", "text": "На 29-и май (вторник), по случай Деня на българската просвета и култура и на славянската писменост и в навечерието на Международния ден на детето, започва най-голямото пролетно книжно изложение в България – традиционният Пролетен базар на книгата. Тази година за първи път пролетният панаир ще се проведе на открито, представяйки повече от 100 български книгоиздатели и книготърговци в парка пред Националния дворец на културата, откъм бул. „Патриарх Евтимий“. Официалното откриване е в 11.00 ч. на сцената на събитието, до лятното кино пред НДК (паметника на Лъва от Войнишкия мемориал). В рамките на шестте дни на изложението, на щандовете на издателствата, както и на сцената на културната програма, ще се състоят близо 50 премиери на най-новите книжни заглавия у нас, а също четения и срещи с чуждестранни и български автори, сред които Ангелина Александрова, Бистра Величкова, Владислав Христов, Георги Константинов, Димана Йорданова, Иванка Могилска, Ивинела Самуилова, Иво Беров, Йордан Радичков, Йорданка Белева, Лилия Йовнова, Катя Антонова, Петя Александрова, Рене Карабаш, Росен Карамфилов, Севдалин Генов, Яница Радева, и други. В рамките на Пролетния базар на книгата и със съдействието на португалския институт „Камойнш“, ще се състои среща и с един от най-популярните португалски белетристи, Давид Машадо. Пролетният панаир по традиция представя нови заглавия на преводна литература в срещи с издатели и преводачи на книгите, а също издания за деца, нехудожествена и лайфстайл литература. В програмата са също събития, посветени на аудиокнигите, а също на самопубликуващи се автори. В Шатра В ще бъде разположен Кът за четене, където можете да видите и изложбата „Радост, тъга и надежда – 16 илюстрации за детски книги от български художници“, с куратор Антон Стайков. За изложбата кураторът Антон Стайков избра 16 български художници, като всеки от тях е представен с една своя илюстрация. Различните техники и стилове показват жизнеността и богатството на българската детска илюстрована книга, а метафоричният изказ и емоционалната връзка с художествения текст обединяват тези на пръв поглед много различни автори. Изложбата бе създадена за първото издание на Софийския международен литературен фестивал за деца и младежи, състоял се през м. април. Предстои и специална програма във връзка с Международния ден на детето, 1 юни, насочена основно към детската и младежка аудитория, на нашите партньори от Мини Арт Фест, с която ще отбележим заедно празника. Подробна информация за съпътстващите събития и участващите изложители можете да получите на сайта на Асоциация „Българска книга“, а също на страницата на събитието във Фейсбук.  29 май – 2 юни (вторник-събота), от 10:00 ч. до 20:00 ч.  3 юни (неделя), от 10:00 ч. до 19:00 ч  Парк на Националния дворец на културата, откъм бул. „Патриарх Евтимий“ Пролетният базар на книгата е част от Календара на културните събития на Столична община за 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " За първи път Пролетен базар на книгата ще е на открито"}
{"url": "https://trud.bg/%d0%b4%d0%be%d0%b1%d1%80%d0%b8%d1%87%d0%bb%d0%b8%d1%8f-%d0%be%d1%81%d1%8a%d0%b4%d0%b8-%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b7%d0%b0%d1%80%d0%b0%d0%b4%d0%b8-%d0%bf%d0%b0%d0%b4%d0%b0/", "text": "Над 16 000 лв. обезщетение присъди Добричкият окръжен съд на жител на града, пострадал при падане по непочистен и силно заледен участък на пл. “Свобода”. Инцидентът станал на 17 януари миналата година. Около 16,30 ч мъжът вървял по площада, подхлъзнал се и падайки, се ударил в голяма буца лед. Откарали го в спешното отделение на МБАЛ-Добрич, където се оказало, че има фрактура на бедрото и се налага операция. Потърпевшият подал иск срещу общината, която е собственик на площада. Съдът прецени, че като възложител на зимното почистване кметството трябва да плати на ищеца 15 000 лв. за причинените му болки и страдания и още 1338 лв. разходи за лечение. Случаят е втори, след като преди седмица добричлийка успя да осъди общината за 12 000 лв. заради падане по заледен тротоар миналата зима. Решенията на съда не са окончателни, тъй като се обжалват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Добричлия осъди общината заради падане на леда"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%ba%d0%be%d1%8f%d1%82%d0%be-%d1%81%d1%8a%d0%b7%d0%b4%d0%b0/", "text": "Да се търси по-значима роля за културата в бъдещите програми на ЕС – около това мнение се обединиха участниците в Съвета по образование, младеж, култура и спорт в частта „Култура и аудиовизия”. Това съобщи министърът на културата Боил Банов след края на заседанието в Брюксел, което той председателстваше, съобщават от Министерството на културата. „Работата на Българското председателство през последните месеци беше продиктувана от все по-голямото значение на културата и културното наследство в политическия дневен ред на Европейския съюз. Българското председателство също даде своя принос за създаването на благоприятни политически условия за засилване на социалната и икономическата роля на културата, по-специално като акцентира върху необходимостта от извеждане на преден план на културното наследство в политиките на ЕС“, посочи министър Банов след края на форума. Съветът обсъди дългосрочна визия за приноса на културата за ЕС след 2020 г. Министрите приеха и заключения относно необходимостта от извеждане на преден план на културното наследство в политиките на ЕС. От страна на Европейската комисия участие взе комисар Тибор Наврачич, Генералният секретариат на Съвета (ГСС) бе представляван от Ярослав Пиетрас и отговорния екип по въпросите „Култура и аудиовизия“. Обсъдени бяха регулацията на вноса на културни продукти, Европейските столици на културата за 2022 г., предложения за промени в директивата за ДДС (2006/112/EC) от гледна точка на културата, както и работната програма на предстоящото Австрийско председателство на Съвета на ЕС. Министър Банов обобщи дискусиите, като посочи, че с колегите му са се обединили около идеята, че културата и културното наследство имат потенциал да се утвърдят като една от най-ефикасните движещи сили в дневния ред на ЕС, особено в настоящия динамичен контекст.  Той изтъкна и единомислието на Съвета по отношение на това, че има необходимост от утвърждаването на по-значима роля на културата в бъдещите програми и финансови инструменти на ЕС. Акцент бе поставен върху Програма „Творческа Европа“, която министрите бяха единни, че следва да се запази като самостоятелна програма, и то с увеличен бюджет, с цел да се насърчи качественото европейско творческо и художествено производство и културата да бъде подкрепяна както на национално, така и на европейско ниво. Министър Банов открои сред дискутираните важни въпроси и този за съвместните усилия за запазване и дори увеличение на подкрепата за културата в рамките на бюджета на инструменти на други секторни политики, както и подкрепа за създаването на ново съвременно съдържание особено в сектори като аудиовизуалния, музикалния, книгоиздаването, преводите и разпространението на това съдържание чрез цифрови средства. Беше отчетена и важността на привличане на младите хора в културните процеси, мобилността на творците и разпространението на европейското съдържание. Министър Банов изрази надежда, че обменените ценни идеи и коментари ще допринесат за бъдещата работа на Австрийското председателство, в периода на което ще се подготвя и новият Работен план за култура след 2018 г.  „Културата, която създаваме днес, се превръща в културното наследство утре“, каза в заключение министър Банов. По-късно той подари на австрийския си колега Гернот Блюмел антикварна сребърна роза и пожела успех на австрийското председателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Министър Банов: Културата, която създаваме днес, се превръща в културно наследство утре"}
{"url": "https://trud.bg/%d0%bc%d0%bb%d0%b0%d0%b4%d0%be%d0%b6%d0%b5%d0%bd%d1%86%d0%b8-%d1%81%d0%ba%d0%bb%d1%8e%d1%87%d0%b2%d0%b0%d1%82-%d0%b1%d1%80%d0%b0%d0%ba-%d0%bd%d0%b0-%d1%81%d0%b2%d0%b0%d1%82%d0%b1%d0%b5%d0%bd%d0%b0/", "text": "Четиринадесетото издание на Фестивала на античното наследство „Орел на Дунава“ ще се проведе от 8-ми до 10 юни и в него ще включат над 220 реенактори от Италия, Украйна, Румъния и България. Сред групите, заявили участие в ХIV Фестивал най-влиятелен е съставът за антични исторически възстановки в Европа, Gruppo Storico Romano от Рим, Италия, атрактивните румънски групи за възстановки Garda Apulum-Legio XIII Gemina, Асоциация „Danais”, Historia Renascita. Виртуозните ездачи от „Багатур” и Уникалното огнено шоу на Oгненa група „Феникс” от Козлодуй и тази година ще застанат до домакините – свищовските реенактори от „Първи Италийски легион”, за да представят най-доброто от българските възстановки на свищовска сцена. За пръв път ще бъде представен старинен северен фолклор на викингите: Бурдоны Черна (Украйна). В програмата са заложени както утвърдени събития като голямата битка на римляни и варвари с 200 участници-реенактори, антични танци на Nimfele Dace, демонстрации по виртуозна конна езда, парад по улиците на Свищов, така и новости. На сцената на Нове се очаква популярният кулинарен експерт Майстор – готвач Лео Бианки да представи Походната кухня на Лео и да журира кулинарната битка между участващите исторически групи, което ще завърши с масова дегустация от публиката. За първи път във фестивала на живо – римска сватбена церемония за реална сватбена двойка с участието на реенактори от няколко държави. Част от събитията, предвидени за първия фестивален ден-8 юни, ще бъдат на територията на Стопанска академия. В зала „Булстрад” ще се проведе симпозиум „Древното наследство и опазването му в България” и публична лекция на доц. д.и.н. Николай Овчаров, а в Академичния музей ще бъде организиран Ден на отворените врати. Организатори на събитието са Община Свищов, Историческият музей и Съветът по туризъм в крайдунавския град. По време на фестивала, кметът на Свищов Генчо Генчев ще връчи традиционната награда “Орел на Дунава”. Лауреат на Златния орел за опазване на културно-историческото наследство е един от най-популярните български историци и археолози Доц. д.и.н. Николай Овчаров. Лауреат на Златния орел за популяризиране на българската култура е Н. Пр. Камило Цуколи, посланик на Суверенния орден на Малта в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Младоженци сключват брак на сватбена церемония в древноримски стил\t\t\t"}
{"url": "https://trud.bg/%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%b3%d1%80%d1%8a%d1%86%d0%ba%d0%b8%d1%8f-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d1%80%d0%be%d0%ba%d0%be%d0%bf%d0%b8/", "text": "Гръцкият президент Прокопис Павлопулос премина през успешна сърдечна операция. Лекарите са сложили стент на 67-годишния държавен глава. Операцията е извършена в кардиологичния център на Атина. От болницата съобщиха, че Павлопулос ще се върне на работа още на следващия ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Оперираха гръцкия президент Прокопис Павлопулос"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b1%d0%b8%d0%b2%d1%88%d0%b8%d1%8f-%d0%bf%d1%80/", "text": "Съд в Скопие осъди днес бившия премиер Никола Груевски на две години затвор по случая Танк, отнасящ се за покупка на луксозен правителствен мерцедес за 600 000 евро, съобщи македонският портал Фактор. Присъдата бе произнесена в отсъствието на Груевски. Пред съда вчера бе поставена ограда, а днес там се събраха симпатизанти на опозиционната партия ВМРО-ДПМНЕ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Осъдиха на две години затвор бившия премиер Никола Груевски"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82/", "text": "Двама души са пострадали при тежка катастрофа близо до Централните Софийски гробища в квартал Орландовци, станала преди минути. След удар между два автомобила, единият се завъртял  и блъснал пешеходци, които пресичали в този момент, предаде БНР. По информация от МВР, хората не са тежко пострадали. Екипи на Пътна полиция са на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Двама души са пострадали при тежка катастрофа край Централни гробища в София"}
{"url": "https://trud.bg/%d1%8f%d1%81%d0%b5%d0%bd-%d0%bf%d0%b5%d1%82%d1%80%d0%be%d0%b2-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d1%82%d0%be%d0%b2%d0%b0-%d0%b5-%d0%bd%d0%be%d0%b2-%d1%84%d0%b8%d0%bd%d0%b0%d0%bb/", "text": "Ясен Петров, бившият треньор на „Левски“ и „Черно море“, обяви „сините“ за фаворит в баража между двата тима. Но направилият солидно име в Китай специалист допълни, че това е и една от причините напрежението да бъде на страната на столичния гранд.  „Левски“ е фаворит, тъй като е домакин и игра в първата шестица – обясни опитният тактик. – Има едно но – „Черно море“ е неудобен съперник за „сините“ и неведнъж е поднасял изненади. Има още един заряд, след като начело на „Черно море“ е Илиан Илиев, който е достатъчно амбициозен треньор и водеше преди време домакините. Голямото напрежение ще е в „Левски“. Това ще е психически тест за „сините“, които загубиха финала със „Славия“. Това е нов финал за тях, както и последен шанс за участие в Европа. Смятам, че домакинското предимство ще се окаже решаващо.“", "date": "2018.05.23", "title": " Ясен Петров: За “Левски” това е нов финал"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0-%d0%b7%d0%b0-%d1%81%d0%b2%d0%b5%d1%82%d0%be/", "text": "Националният отбор на Германия започна подготовка за световното първенство в Русия. Световните шампиони се събраха в италианската област Апиано в Южен Тирол, където ще проведат първия етап от тренировъчния процес. На първото занимание присъстваха 19 футболисти, като играчите на Байерн Мюнхен Жером Боатенг, Матс Хумелс, Джошуа Кимих, Томас Мюлер и Никлас Зюле, както и вратарят на Барселона Марк-Андре тер Щеген ще се присъединят към съотборниците с в петък, а халфът на Реал Мадрид Тони Кроос се очаква да пристигне чак в началото на следващата седмица, тъй като в събота е финалът в Шампионската лига срещу Ливърпул. Германците ще остана на италианска територия до 7 юни. Първият им мач на световното първенство е на 17 мач срещу отбора на Мексико. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Германия започна подготовка за световното първенство по футбол"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%be%d1%89%d0%b5-12-%d0%b1%d0%be%d0%bb%d0%bd%d0%b8%d1%86%d0%b8-%d1%81%d0%b0-%d0%bf%d1%80%d0%b5%d0%b4-%d1%84%d0%b0%d0%bb%d0%b8/", "text": "Омбудсманът Мая Манолова призова здравното министерство да отдели средства за болниците, които са в тежко финансово състояние, информира  . Тя съобщи, че освен лечебните заведения във Враца и Ловеч още 12 болници са пред фалит. Манолова организира дискусия, посветена на проблемите в сектора, на която призова за безлимитно здравеопазване. Омбудсманът обобщи и жалбите, постъпили при нея от началото на годината. Според Мая Манолова най-много жалби са постъпили заради липса на достъп до медицинска помощ, както и до качествена медицинска помощ, заради липса на достъп до лекарства и до медицински изделия, както и за доплащане на тези лекарства и медицински изделия. Жалби при омбудсмана са постъпили от съсловните организации на личните лекари, на медицинските сестри, на болнични директори, като медицинските сестри и личните лекари, припомни Манолова, организираха протести заради ниски заплати и тежестта в работата. Манолова призова Националната здравноосигурителна каса да изплати 150-те милиона лева, натрупани от неизплатена надлимитна дейност за последните години, както и здравният министър най-сетне да представи пред обществеността новия здравен модел за управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Мая Манолова: Още 12 болници са пред фалит, освен тези в Ловеч и Враца"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%be%d1%82-%d0%ba%d1%80%d0%b5%d0%bc%d1%8a%d0%bb-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bf/", "text": "Посещението на премиера на България Бойко Борисов в Русия ще се състои на 30 май, предаде ТАСС, като се позова на Юрий Ушаков, помощник на руския президент Владимир Путин. “На 30 май очакваме работно посещение на премиера на България Бойко Борисов”, каза Ушаков пред журналисти. Тази седмица   направи българският президент Румен Радев, припомни ТАСС. Говорейки за международните контакти на Путин, Ушаков припомни, че на 5 юни руският президент ще е в Австрия, а в периода 8-10 юни ще бъде на държавно посещение в Китай и ще участва в срещата на високо равнище на Шанхайската организация за сътрудничество. От българската правителствена информационна служба все още няма официално съобщение за визитата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Официално от Кремъл: Бойко Борисов ще посети Русия на 30 май"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%88%d1%83%d0%bc%d0%b5%d0%bd%d0%b5%d1%86/", "text": "ОДМВР-Шумен издирва по молба на близките му Осман Хикмет Осман на 28 години от Шумен. В сряда сутринта мъжът е напуснал дома на своя дядо в село Хитрино и оттогава е в неизвестност. Бил е облечен с тениска с къс ръкав в жълто-бял цвят, обут с черно спортно долнище, носил е сиви обувки. Бил е облечен с тънко синьо яке. Мъжът е среден на ръст, с кафяви очи, продълговато лице, къса права кестенява коса. Молим всички, които имат информация за местонахождението му да подадат сигнал чрез телефон 112, оповестяват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Издирват шуменец"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bc%d0%b0%d1%89%d0%b0%d0%b1%d0%b5%d0%bd-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%bc%d0%be%d1%81%d1%82%d0%b0-%d0%bd%d0%b0%d0%b4-%d0%b6%d0%bf/", "text": "Изпълнението на проекта за реконструкция на моста на бул. “Св. Патриарх Евтимий“, който преминава над жп линията в Стара Загора, ще се извърши през летните месеци. „На 30 май ще се подпише Акт 2 и строителят започва да работи“ – съобщи кметът на града Живко Тодоров. Срокът за изпълнението е 4 месеца. „Проектът е сложен, движението по моста ще се затваря поетапно. През летните месеци ще има неудобства, но след изграждането на четирилентов път, значително ще се облекчи автомобилният трафик“ – убеден е кметът, информираха от пресцентъра. Проблемът е, че строителните дейности трябва да се съгласуват с жп транспорта. Заради влаковете ще се работи само в „прозорците“, в които има разрешение за това, което усложнява ремонта. В момента Общината изпълнява два тежки проекта – реконструкцията на площада и пешеходната зона, и обновяването на парк „Митрополит Методий Кусев”, известен като Аязмото. При спасителни археологически разкопки на площада бяха открити гробни съоръжения. Има допълнителни дейности, които трябва да се извършат по проучване и консервиране на находките, да се избере и начин как да бъдат експонирани, което частично затруднява изпълнението на проекта в този район.  „Надявам се до празника на града – 5 октомври, да имаме завършен център“ – сподели Тодоров. Той изрази и убедеността си, че проектът за Аязмото ще бъде реализиран добре и успешно. „Възстановява се старият асфалт, там където е имало. Няма да бъде полаган на нови места, оформят се и нови алеи, пренарежда се каменната настилка, но се запазва идеята на парка“ – каза още кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Започва мащабен ремонт на моста над жп линията в Стара Загора"}
{"url": "https://trud.bg/%d1%81%d0%b0%d0%bc%d0%be-%d0%b5%d0%b4%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%be%d1%86%d0%b5%d0%bb%d1%8f-%d0%b2-%d0%bf%d0%b0%d1%80%d0%b8%d0%b6/", "text": "Само една от трите български тенисистки остана в борбата за място в основната схема на „Ролан Гарос“, втори турнир от Големия шлем за годината. Първата ни ракета Виктория Томова  размаза за 78 минути Даниела Сегел (Чили) с 6:1, 6:3 и се класира за втория кръг на квалификациите. Софиянката получи и подарък от съдбата, след като поставената под №1 в пресявките Вера Лапко (Беларус) отпадна с 4:6, 5:7 от Бианка Андреску (Канада, №154 в света), която е следващата съперничка на Томова. При нова победа обаче 21-годишната българка няма да срещне четвъртфиналистката от 2005-а Сесил Каратанчева, която загуби с 1:6, 6:2, 2:6 от Онс Жабер (Тунис). Още след първия си мач на клея в Париж напусна и третата българка – Елица Костова. Тя падна от Тамара Корпач (Германия) с 4:6, 6:2, 3:6. Единственият ни представител при мъжете Григор Димитров се готви за участието си в основната схема, където е поставен под №4. „С „Ролан Гарос“ никога не сме се погаждали, но се надявам това да остане в миналото – призна българинът. – Започнах добре сезона на клей и се надявам да надскоча себе си в Париж.“", "date": "2018.05.23", "title": " Само една българка оцеля в Париж"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%be%d1%84%d1%8c%d0%be%d1%80%d0%b0-%d0%bd%d0%b0-%d1%82%d0%b8%d1%80%d0%b0-%d1%83%d0%b4%d0%b0%d1%80%d0%b8%d0%bb-%d0%b0%d0%b2%d1%82%d0%be/", "text": "Под ръководството и надзора на Софийска районна прокуратура е образувано и се води досъдебно производство за извършено престъпление по повод   между автобус на градския транспорт и товарен автомобил, възникнала около 07.20 часа днес в гр. София, в района на 3-ти км на АМ „Тракия“, в пътното платно в посока – София. В хода на производството е установено, че виновен за катастрофата е водачът на товарния автомобил –Гьокхан Кахриман, турски гражданин, който е нарушил правилата за движение по пътищата, като по този начин по непредпазливост е причинил телесни повреди на 12 лица, 7 от които за момента за установени като средни. Предвид високата обществена опасност на деянието, наблюдаващият прокурор е постановил задържане на Кахриман за срок до 72 часа, след изтичането на които е разпоредено привеждането му в сградата на СРС – за разглеждане на искане за вземане спрямо него на мярка за неотклонение „Задържане под стража“, съобщиха от държавното обвинение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Задържаха шофьора на тира, ударил автобус на “Тракия”"}
{"url": "https://trud.bg/%d1%83%d0%b0%d0%b9%d1%82-%d1%89%d0%b5-%d0%b2%d0%b8%d0%b4%d0%b8%d0%bc-%d0%b4%d0%b0%d0%bb%d0%b8-%d0%bf%d1%83%d0%bb%d0%b5%d0%b2-%d0%b5-%d0%bc%d1%8a%d0%b6-%d0%b4%d0%b0-%d1%81%d0%b5-%d0%b1%d0%b8%d0%b5/", "text": "Дилиън Уайт (Ямайка) заподозря, че Кубрат Пулев ще предпочете друг съперник затова протака мача. Търгът за битката е днес и на два път досега бе пренасрочван.  Двубоят е за определяне на претендента за титлата на IBF, която се държи от Антъни Джошуа.  През октомври Кобрата трябваше да боксира именно с британеца, но се отказа преди срещата заради травма в рамото. „Надява се аз да се бия с Луис Ортис от Куба, а той да срещне украинеца Александър Димитренко“, смята Уайт, чийто мениджър е Еди Хърн, същият като на Джошуа.  Миналата седмица Пулев обяви, че никой досега не е говорил с него за битка с Уайт. Но изрази интерес да се изправи срещу боксьора от Ямайка при „правилните условия“. „Мразя бокса в тежка категория, пълен е със страхливци! – отсече Уайт пред „Скай спортс“. – Но съвсем скоро ще се разбере дали Пулев е достатъчно мъж, за да се бие или не!“ Същевременно Дилиън прояви джентълменство и се отказа от хонорар от 50 000 паунда ($67 000) в полза на съперника си Лукас Браун, когото нокаутира в последния си мач. Австралиецът бе откаран в болница. Според договора, ако един от двамата не даде допинг проба след срещата, на другия му се дължи въпросната сума. Заради тежкото си състояние Браун не е бил тестван за стимуланти.", "date": "2018.05.23", "title": " Уайт: Ще видим дали Пулев е мъж да се бие"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%80%d0%b5%d0%b3%d0%b8%d1%81%d1%82%d1%8a%d1%80-%d0%bd%d0%b0-%d0%b1%d0%b8%d0%be%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8/", "text": "До юли ще е готов регистърът на биопроизводителите у нас. Това заяви земеделският министър Румен Порожанов по време на фермерски пазар в София с продукти, произведени в зоните от „Натура 2000“. Той допълни, че ще бъдат изплатени около 70 млн. лв. на биопроизводителите в седмицата от 3 до 8 юни. Земеделският министър каза, че екипът на ведомството заедно с производители, дестилерии и института по розата ще започнат работата по нов закон за розите. „Целта е да се регулират взаимоотношенията – производител – дестилерии и да се защити българското розово масло“, обясни Порожанов и допълни, че ще бъде заложено то да може да се произвежда само от цвят от роза дамасцена. Екоминистърът Нено Димов коментира, че продукцията от зоните „Натура 2000“ е много чиста и с добри качества. „Освен това се търгува и на добра цена, от която производителите могат да печелят“, допълни той. Защитените зони от мрежата „Натура 2000“ в България са общо 340, покриващи 34,4% от територията на страната. Това ни нарежда на едно от челните места в Европа. Двамата министри разгледаха щандовете и опитаха продукти, произведени в зоните от мрежата от защитени територии. На пазара 17 изложители от различни зони на „Натура 2000“ представиха млечни, зърнени и розови продукти, мед, зеленчуци, билки, ядки и други екологично чисти храни и напитки.", "date": "2018.05.23", "title": " Правят регистър на биопроизводителите"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%be%d0%bf%d0%b8%d1%82%d0%b2%d0%b0-%d0%b4%d0%b0-%d0%b2%d0%bb%d0%b8/", "text": "Специализираната прокуратура поиска временно отстраняване от длъжност на кметицата на Младост Десислава Иванчева и на заместничката й Биляна Петрова. Според държавното обвинение те биха попречили на разследването по делото за това, че са взели подкуп от 70 000 евро от инвеститора Александър Ваклин. Основен аргумент на обвинението е подписана от ареста заповед за отстраняване от длъжност на нейния заместник и свидетел по делото Румен Русев. “Заповедта е издадена с всички нужни реквизити, посочено е правното основание, на което се издава и е подписана от Десислава Иванчева, която приема себе си като действащ кмет. Документът е с дата 21 май. Това е опит да се влияе на свидетелите по делото, които работят в администрацията на район “Младост”, заявиха от държавното обвинение. В заповедта не са посочени никакви мотиви за отстраняване на Русев от поста. От прокуратурата посочиха и че предстоят разпити на още свидетели, на които Иванчева може да повлияе, заемайки това служебно положение. В началото на заседанието пред журналисти Иванчева заяви категорично, че не е управлявала район “Младост” от ареста, а само направила кадрови рокади. Тя за пореден път заяви, че парите са подхвърлени. За срещата с Ваклин тя каза, че била по повод на това, че искал да изгради детска площадка. Пред магистратите кметицата на “Младост” заяви, че целта на активното мероприятие е тя да бъде унищожена физически, психически и да бъде политически отстранена. “Елен Герджиков отговори на Владимир Клисуров, че аз съм действащ кмет. Фандъкова също го потвърди. Аз съм човекът, който може да приеме или да отхвърли една оставка. Свършва ми платения отпуск и ще бъда отстранена, защото не мога да изпълнявам служебните си задължения. Това е политическа атака. За Русев отдавна съм казала, че не е желан от мен кмет. Държат ме изолирана, не мога да се свържа с роднините си. Това е репресия”, заяви пред спецсъда Иванчева. Биляна Петрова каза, че в ареста Иванчева получила писмо от Елен Герджиков, в което се посочва, че се иска нейното становище като кмет. Поводът бил обсъждането на това кой да поеме общината – Румен Русев или Владимир Клисуров, който поиска да се оттегли изобщо от администрацията. “Иванчева не знаеше какво да отговори и се допита до юристите на общината. Тя е действащ кмет”, заяви заместничката й. Петрова сподели през сълзи за ужасните условия в ареста. “По време на акцията помислих, че ме отвличат. Не мога да се лекувам, имам хронични заболявания. Дори когато ни извеждат навън, нас двете ни държат в клетка 9 на 4 и половина крачки. Като кучета. Дъщеря ми беше в спешна помощ и не знаех дали изобщо е жива. А сега искат да загубя работата си”, проплака пред магистратите Петрова.", "date": "2018.05.23", "title": " Прокуратурата: Иванчева опитва да влияе на свидетелите по делото в администрацията на район “Младост”"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0-3-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f-%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85/", "text": "Обвинения за 3 престъпления са повдигнати срещу началника на сектор „Пътна полиция“ – Благоевград ст. инсп. Данаил Стоицов. Това каза по време на брифинг в Окръжна прокуратура – Благоевград и.д. окръжен прокурор Николина Сачкова, предаде „Фокус“. Тя обясни, че на този етап от разследването две са лицата, които са привлечени в качеството им на обвиняеми. „Едното е Данаил Стоицов, началник сектор „Пътна полиция“ при ОДМВР – Благоевград. На него е повдигнато обвинение за три престъпления. Едното е по чл. 339, ал.1 от НК за това, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е за това, че на 4 май 2018 година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената за това забрана и без да има издадено разрешение от ОПУ – Благоевград с цел да набави облага, която се изразява в незаплащане на пътни такси и от това е можело да настъпят немаловажни вредни последици“, каза още и.д. окръжен прокурор Николина Сачкова. Тя добави, че третото престъпление за което той е привлечен в качеството му на обвиняем е за подкуп, за това, че в качеството му длъжностно лице, заемащо отговорно служебно положение е поискал и е приел от различни лица дар и облага – пари, в размер на около 5 300 лева, вещи и услуги с имуществен характер, за да наруши и е нарушил службата си. „Това се изразява в предварително запазване на регистрационни номера с комбинация от цифри, пожелание, с цел предоставянето им на определени лица“, добави и.д. окръжен прокурор Николина Сачкова. Тя заяви, че другото лице, привлечено като обвиняем, е Бойко Иванов Шарков. „На него му е повдигнато също обвинение за подкуп, в което е участвал като помагач. Улеснил е умишлено обвиняемият Данаил Стоицов да поиска и получи от различни лица дар и облага“, отбеляза и.д. окръжен прокурор Николина Сачкова. Тя подчерта, че двамата обвиняеми са задържани за 72 часа с постановление на наблюдаващите прокурори. „Знаете, че в този срок може да бъде внесено искане за мярка постоянно „задържане под стража““, коментира и.д. окръжен прокурор Николина Сачкова. От своя страна говорителят на Окръжна прокуратура – Благоевград прокурор Весела Стоилова припомни, че на 22 май под ръководството и надзора на окръжната прокуратура е образувано досъдебно производство за престъпление по служба и подкуп, като в рамките на вчерашния ден са били извършени активни действия по разследването, свързани с претърсвания и изземвания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Повдигнаха три обвинения на шефа на КАТ-Благоевград"}
{"url": "https://trud.bg/4-%d0%b8%d0%b7%d1%83%d0%bc%d0%b8%d1%82%d0%b5%d0%bb%d0%bd%d0%b8-%d1%82%d0%b5%d0%bd%d0%b4%d0%b5%d0%bd%d1%86%d0%b8%d0%b8-%d0%b2-%d1%80%d0%b0%d0%b7%d0%b2%d0%b8%d1%82%d0%b8%d0%b5%d1%82%d0%be-%d0%bd%d0%b0/", "text": "Сещате ли се за играта  ? Помните ли как през 2016 се бяхте увлекли да преследвате добрия стар Пикачу из градските улици? Обзалагам се, че тогава не сте знаели, че тази игра е първото по рода си приложение на iOS и Android, което използва   (augmented reality). Ако я съпоставим с виртуалната реалност, добавената реалност не се забелязва толкова лесно. Без шум и фанфари, обогатената реалност прави сериозен пробив на пазара на технологии и неусетно става част от нашия живот. Бъдещето, което се разкрива пред обогатената реалност, е много вълнуващо. Според Webdesigner Depot, 30% от американците, притежаващи смартфони, използват приложение за обогатена реалност всяка седмица. През 2018, 200 милиона души по цял свят използват такива приложения. Прогноза на Deloitte предвижда обогатената реалност да генерира директни приходи в размер на 1 милиард долара до 2020 г., което е десет пъти повече от 2018. Излиза, обаче, че определени бизнес ниши са по-склонни да интегрират обогатена реалност в своите работни процеси, отколкото останалите компании. Налице са ясно изразени тенденции, които се задълбочават много бързо. Избрали сме да говорим за 4 от най-известните:  Онлайн хазартът е на върха на славата си през 2018 година. Уеб казината предлагат на своите клиенти богатата палитра слотове и игри на маса, които са налични и при физическите оператори. Предимство е, че можете да играете у дома или в движение, използвайки мобилно устройство. Някой хора изпитват носталгия по автентичната атмосфера на физическото казино – просторните и луксозно мебелирани зали, дървените маси, безплатен алкохол и персонал в официално облекло, това което липсва във виртуалното пространство. Но водещите разработчици на игри вече са постигнали по-добро изживяване чрез интегриране на елементи на физическо присъствие. Повечето казина имат игри на маса с дилър на живо, който ръководи играта и я прави по-реалистична. Макар ѝ неограниченият брой игри и  , доста играчи все още предпочитат версията на живо пред класическата, защото не се доверяват на софтуер, генериращ случайни числа. При игра на рулетка, тяхното желание е да видят със собствените си очи как топчето пада върху печелившия сектор. Въпреки че коефициентите при рулетка са едни и същи, независимо как се генерира резултатът, играчите се чувстват по-защитени, когато всичко се прави пред тях. Също така игрите на живо не успяват да уловят напълно вълнението, което изживявате в „реално”казино. Ето защо разработчиците прибягват към интегрирането на обогатена реалност в софтуера на игрите. По този начин вие можете да поставите слот машина в дневната си или дори да превърнете холната си маса в рулетка с помощта на хедсет за обогатена реалност. Въпреки че хазартът с обогатена реалност тепърва ще се развива,  сериозно обмислят идеята да предлагат новата технология. Те вече са готови с приложението Microgaming AR, което позволява на потребителите да взаимодействат с любимите си слот герои, пренесени в реалността.  В сегмента на мебелите и стоките тип „Направи си сам”, покупки се правят почти на сляпо. Естествено, вие сигурно си представяте как ще изглеждат фотьойлът или постерът в стаята ви и вземате решение с риска да не паснат там. В повечето случаи няма как да изпробвате мебелите или аксесоарите, за да сте напълно сигурни, че са подходящи. Също така, колкото по-дълго време клиентите премислят евентуалната покупка, толкова по-вероятно е да се откажат от нея. Две водещи компании предлагат решение на проблема. Това са мебелният „сглоби си сам”гигант IKEA и френският магазин за строителни материали и обзавеждане Leroy Merlin. И двете компании имат приложения с обогатена реалност:   и Leroy Merlin app. Ако решите да купите мебел за вашата къща или апартамент, можете да свалите съответното приложение и да проверите дали изборът ви ще изглежда добре във вашия дом, без изобщо да се налага да ходите в магазина. Как действа приложението? Чрез камерата на смартфона ви, приложението поставя предмета в избрана позиция, така че виждате как ще изглежда домът ви по „новия”начин. Мебелите са със същите размери, материал и цвят, както в действителност. И двете приложения са   технологията, представена от Apple на последното издание на „Световната Конференция на Софтуерните Разработчици“. Не бихме могли да обобщим съдържанието й в няколко думи, затова ще разкажа за новостите около обогатената реалност, които подготвя Apple.  През есента на 2017 година, Apple представи ARKit наред с iOS 11. Новата технология представлява набор от инструменти, разработени специално за по-добро и ярко изживяване на обогатена реалност от потребителите на iOS. По този начин създаването на приложения за обогатена реалност се опростява и функцията става по-достъпна за потребителите на Apple смартфони. Както гласи текст от  , функцията проследява света около устройството много точно и демонстрира отлично разбиране на ситуацията. Въз основа на събраните данни, ARKit интегрира виртуалния обект в реалността с много голяма прецизност. Покрай дебата около ARKit се чува, че в рамките на няколко години Apple се готви да пусне на пазара очила за обогатена реалност. Според  , Apple работи върху MicroLED панели, които ще използва в новия модел на Apple Watch, наред с новото устройство за обогатена реалност, което все още не е официално обявено. Агенция Блумбърг прогнозира, че този продукт ще бъде представен през 2019, но от Apple отказват коментар.  Областта на полевите услуги изглежда най-скучната ниша в нашето ревю, но обогатената реалност има много широко приложение в нея. Тук технологията се използва за усъвършенстване на познанията на сервизните техници и за улесняване на ежедневната им работа, която често включва голям брой повтарящи се действия. Например, мобилните приложения за обогатена реалност може да се използват като интерактивен наръчник за поправка на машини, сглобяване на механизми или извършване на редица други сложни процедури. По време на  , експерти демонстрират как техник може да поправи счупена машина, само като насочи смартфон към нея и следва инструкциите на екрана. Подобни приложения могат да се използват и в  . Чрез тях служителите ще могат да получават задачи през смартфоните си и по-лесно да откриват какво и къде трябва да се транспортира. Както става ясно, обогатената реалност вече е факт както в бизнес процесите, така и в ежедневието ни. В много близко бъдеще, все повече компании ще се възползват от тази технология, за да усъвършенстват начина, по който изживяваме събитията около нас. Какво следва? Възможно ли е обогатената реалност да стане толкова популярна след 50 години, че да не можем да различим реалните предмети от виртуалните? Ако имате идеи в тази посока, споделете ги с нас в коментар към статията.", "date": "2018.05.23", "title": " 4 изумителни тенденции в развитието на обогатена реалност (AR) през 2018 година\t\t\t "}
{"url": "https://trud.bg/%d1%83%d1%87%d0%b5%d0%bd%d0%b8-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bf%d1%80%d0%be%d0%b8%d0%b7%d1%85%d0%be%d0%b4%d0%b0-%d0%bd%d0%b0-%d0%b8%d0%bd%d0%ba%d0%b8%d1%82%d0%b5-%d1%81/", "text": "Около 200 перуанци и боливийци притежават ключа към установяване произхода на инките, сочат резултатите от изследване, цитирани от Франс прес. Такива са заключенията на перуански, бразилски и боливийски учени, които искат да проследят историята на инките с помощта на генетиката. Целта на това първо по рода си генетично изследване на императорското семейство на инките е “да се провери дали съществува общ “патриарх” на тази цивилизация или не”, поясниха перуанските учени Рикардо Фухита и Хосе Сандовал от университета Сан Мартин де Порес. “Изследването ни е като тест за бащинство, но сравняването не е между баща и дете, а между народи”, отбеляза Фухита. За целта учените извлекли ДНК от 12 семейства в района на Куско заради историческия генеаложки контекст – документи разкриват, че от 1570-ата г. тези семейства са родственици на инките. Идеята е да се изяснят две легенди, свързани с произхода на инките. Първата от тях гласи, че произходът им е свързан с двойката Манко Капак и Мама Окльо, които излезли от езерото Титикака в района Пуно, където се говори езикът аймара, а втората – че първите инки са братята Аяр, слезли от планината Пакаритамбо в района на Куско, където говоримият език е кечуа. ДНК бил извлечена от жители в районите на езерото Титикака и планината Пакаритамбо.  “Сравнихме получените резултати с нашата база генеаложки данни за над 3000 души, за да реконструираме генеаложкото дърво на всички индивиди – каза Фухита. – В края на краищата базата данни бе сведена до близо 200 души, които имат генетични сходства с аристокрацията на инките.” Империята на инките, чиято столица била Куско, обхващала територия с площ 2 милиона кв. км. Тя се простирала от западната част на Аржентина на юг до Колумбия на север. Резултатите от изследването са публикувани в Molecular Genetics and Genomics. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Учени изследват произхода на инките с помощта на генетиката"}
{"url": "https://trud.bg/%d0%b7%d0%b0%d0%bc%d1%80%d0%b0%d0%b7%d0%b5%d0%bd%d0%b0-%d0%b5-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0-%d0%b7%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd/", "text": "Подготовката за среща на президентите на Русия и САЩ – Владимир Путин и Доналд Тръмп така и не е започнала след телефонния им разговор на 20 март, когато президентът на САЩ предложи двамата да се срещнат във Вашингтон или на друго място, констатира днес външнополитическият помощник на Кремъл Юрий Ушаков, цитиран от ТАСС. Той говори пред журналисти в руската столица. “Подготовката за такава среща замръзна на стадия 20 март”, отбеляза Ушаков. Той посочи също, че все още не е започнало съгласуване на възможна дата за следващата среща на лидерите на страните от “Нормандската четворка” (Русия, Германия, Франция и Украйна). “В ход са активни контакти, но е необходимо преди да се определя дата, да се извърши щателна подготовка, за да се постигнат някакви споразумения, които да стимулират реализирането на комплексния план от мерки, съгласуван в споразуменията от Минск, и за да не се стигне до провал”, подчерта Ушаков. Представителят на Кремъл добави, че преди срещата на лидерите може да има преговори между външните министри на 4-те страни, но и такава дата все още не е съгласувана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Замразена е подготовката за срещата на Путин и Тръмп"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d0%be%d0%bf%d0%b8%d1%82%d0%b0%d0%bb%d0%b8-%d1%81%d0%b5-%d0%b4%d0%b0-%d0%b8%d0%b7%d0%b1/", "text": "Трима мъже са в ареста, след като опитаха да избягат на столичните полицаи с краден джип, съобщиха от прокуратурата. На 20 май в района на столицата бил задигнат автомобил „Тойота Рав4”, който след това бил обявен за издирване. 2 дни по-късно, на 22 май вечерта, полицаи в „Княжево” се натъкнали на возилото, придружавано от лек автомобил „БМВ”. Водачите на двете превозни средства отказали да спрат и започнало преследване. Подгонили ги патрулки, а по-късно в акцията се включили специализирани полицейски отряди, автомобили на жандармерията и друга техника на МВР. В района на „Факултета” двете коли били обградени и спрени. Така белезниците щракнали около ръцете на водача на джипа – Мирослав Георгиев, на пасажера Велизар Дангъров и на придружавалия ги с другата кола Иван Таков. Срещу тримата се води досъдебно производство за опит за вещно укривателство. Те остават в ареста за 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Задържаха трима мъже, опитали се да избягат на столични полицаи с краден джип"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b1%d1%83%d0%bb-%d1%82%d0%be%d0%b4%d0%be%d1%80-%d0%ba%d0%b0%d0%b1%d0%bb%d0%b5%d1%88%d0%ba%d0%be%d0%b2-%d0%b2-%d1%81/", "text": "На 27 май започва ремонта на бул. „Тодор Каблешков“ от “Кауфланд” до бул. „Цар Борис III“, съобщи зам.-кметът ма София Евгени Крусев. Затварят пътното платно в участъка. Ще бъде преасфалтирано кръстовището с бул.“Цар Борис Трети“. Движението ще бъде стеснено от 17 юни. Ремонтите ще продължат до 20 юли. Стойността на обекта е 1 млн. лв. От 1 юли започва и ремонт на бул. “В. Левски“ между ул. “Граф Игнатиев“ и бул. “Цар Освободител“. Планира се и ремонт на бул. “Христофор Колумб“, на Източна тангента между булеварда и кв. “Христо Ботев“. Вече има 3 пешеходни моста по р. Владайска, поставянето на които зам-кметът провери. Укрепва се конструкцията на мостовото съоръжение на надлеза на Околовръстния път и бул. „България“. Предстои ремонт и на моста на ул. „Даскал Ст. Попандреев“ и на този от Околовръстния път към резиденция „Бояна“, обясни столичният кмет Йорданка Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Ремонтират бул. „Тодор Каблешков“ в София"}
{"url": "https://trud.bg/%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%b5-%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%b7%d0%b0%d1%89%d0%b8%d1%82%d0%b5%d0%bd%d0%b8%d1%82%d0%b5-%d0%b6%d0%b8%d0%b2%d0%be/", "text": "Слонова кост, препариран крокодил, кожи, но също живи костенурки, папагали, мечки – онлайн търговията застрашава защитените животински видове, предупреди Международният фонд за защита на животните (IFAW), цитиран от Франс прес. Експерти от фонда изследваха шест седмици малки обяви в интернет в 4 европейски страни – Франция, Русия, Германия и Великобритания. Резултатите сочат, че 11 772 екземпляра на обща стойност 3,2 милиона евро от застрашени видове се споменават в малки обяви и послания на 106 сайта за онлайн продажби и в 4 социални мрежи. Около 80 на сто от екземплярите са живи – най-вече морски и сухоземни влечуги, за които се говори в 45 на сто от обявите, и птици – папагали, гъски, но понякога също якове и орангутани в Русия, лъвове, ягуари и мечки в Германия. Търговията с някои животински видове е напълно забранена, а с други е подложена на ограничения, като се изисква специално разрешение. За подобна продажба може да е нужен документ, доказващ например, че херманова костенурка е отгледана законно в плен в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Интернет търговия е заплаха за защитените животни"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%81%d1%82%d1%80%d0%b0%d0%bd%d0%b8-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%ba%d0%bc%d0%b5%d1%82%d0%b8%d1%86%d0%b0%d1%82%d0%b0/", "text": "Специализираният наказателен съд отстрани от длъжност арестуваните за подкуп кметица на столичния район “Младост” Десислава Иванчева и заместничката й Биляна Петрова. Основен мотив на съда е, че Румен Русев е дал показания срещу Иванчева и Петрова на 18 април. В тях той разказва за определени техни служебни действия. На 21 май Иванчева е изготвила заповед за освобождаването на Русев, в която не е изложила никакви мотиви за решението си. Заповедта е връчена на Анелия Кехайова с цел да бъде заведена надлежно в деловодството. Изготвено е и копие до Маргарита Стоянова, секретар в общината. “Не би могло да се приеме, че разследването ще бъде обективно и няма да му се влияе, ако задържан в ареста може да уволнява свидетели по делото срещу него”, мотивира се спецсъдът. Иванчева има право като кмет да налага дисциплинарни наказания и да уволнява и по този начин би могла да окаже въздействие върху свидетели, които работят в администрацията. Според съда, а и според прокуратурата, в случая не е от съществено значение дали заповедта за уволнение на Русев е валидна и законосъобразна. По-важно е влиянието, което би могла да окаже кметицата, макар и от ареста. На въпрос на „Труд“ към прокурорите по делото, защо не е било поискано отстраняване от длъжност на Иванчева и заместничката й Петрова веднага след задържането им, магистратите отговориха: „Тогава нямаше индикации, че те може да повлияят на делото“. Решението може да се обжалва пред Апелативния спецсъд. Заседание на втора инстанция е предвидено на 29 или на 31 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Съдът отстрани от длъжност кметицата на “Младост” Иванчева и заместничката й Петрова\t\t\t"}
{"url": "https://trud.bg/%d1%80%d0%b0%d0%bb%d0%b8-%d0%b4%d0%b0%d0%ba%d0%b0%d1%80-%d1%81%d0%b5-%d0%b2%d1%80%d1%8a%d1%89%d0%b0-%d0%b2-%d0%b0%d1%84%d1%80%d0%b8%d0%ba%d0%b0/", "text": "Най-тежкото офроуд състезание в света – рали „Дакар“, може да се завърне в Африка. Надпреварата, която преди време стартираше от Париж и финишираше в сенегалската столица, се премести в Южна Америка от 2009-а от съображения за сигурност. Боливия и Чили обаче се отказаха да приемат етапи от състезанието заради спорове с организаторите от „ASO”. Така следващото издание на ралито ще е само в Перу, а директорът Етиен Лавин е започнал преговори с властите в няколко африкански страни за домакинството на гонката през 2020-а. „Това е най-голямото рали в света и не можем да си позволим ситуация като през 2008-а, когато нямаше състезание – обяви французинът. – Засега имаме няколко варианта, сред които са Алжир, Ангола и Намибия.“", "date": "2018.05.23", "title": " Рали „Дакар“ се връща в Африка"}
{"url": "https://trud.bg/%d1%87%d0%b5%d1%88%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bc%d0%b8%d0%bb%d0%be%d1%88-%d0%b7%d0%b5%d0%bc%d0%b0%d0%bd-%d1%81%d0%b5-%d0%be%d0%b1%d1%8f%d0%b2/", "text": "Президентът на Чехия Милош Земан се изказа срещу предсрочни парламентарни избори, ако действащият премиер Андрей Бабиш не успее да формира ново правителство, което да се опира на мнозинство в долната камара на парламента, предаде ТАСС. Земан говори днес на протичащия в Прага обществено-политически “Жофински форум”.  “Предсрочни избори биха били оскърбление за избирателите и доказателство за безпомощността на политиците. У мен постоянно надделява отрицателното отношение към предсрочни избори. Освен това те биха стрували на данъкоплатците почти 1 милиард крони (50 милиона долара)”, посочи президентът. “Искам да посоча, че ще изпълня обещанието си и за втори път ще назнача Бабиш за премиер. Това ще стане независимо от изхода от референдума в Чешката социалдемократическа партия (ЧСДП) за допустимостта да се състави коалиция с възглавяваното от Бабиш политическо движение АНО (Акция на недоволните граждани), опираща се в парламента на подкрепата на комунистите”, подчерта Земан. Според него формирането на коалицията между АНО и ЧСДП може да завърши през юни. Веднага след това Бабиш ще бъде назначен за премиер.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Чешкият президент Милош Земан се обяви против предсрочни парламентарни избори"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8%d0%b7%d0%bf%d1%8a%d1%80%d0%b7%d0%b0%d0%bb%d1%8f-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be/", "text": "След като Специализираната прокуратура изчака месец, за да поиска арестуваната за подкуп Десислава Иванчева да бъде отстранена временно от длъжност, кметицата на столичния район “Младост” успя да изпързаля правосъдната система. От спецзвеното обявиха едва днес, че Иванчева не трябва да ръководи районната администрация, защото издавала писмени заповеди за уволнение и разписвала документи от ареста, като по този начин влияела на производството. Част от заповедите са съвсем законни, защото в дните, когато са издавани, кметицата е прекратявала платения си отпуск, в който излезе след задържането. От килията тя на практика е управлявала, въпреки че според обвинението именно чрез поста си рекетирала строителен предприемач. “Труд” научи, че от ареста всичко се носело в община “Младост” от майка й Любка, тъй като на близки роднини са позволени свиждания. “По този начин тя (Иванчева – б.а.) е осъществявала от следствения арест действия, насочени към реално упражняване на правомощията на кмет на район, въпреки задържането є под стража”, написаха от спецпрокуратурата. Делото за отстраняването на Десислава Иванчева се гледа в късния следобед (виж карето). На него се появи най-върлият й защитник и виден “протестър” – пиарът на района Петър Кърджилов, който е и член на Националния съвет на политическа партия “Зелените”, част от новата коалиция “Демократична България”. Кърджилов потвърди информацията на “Труд”, че майката Любка носела подписаните от Иванчева заповеди в общината. И обяви, че с едно от нарежданията, с дата 14 май, той е назначен на временен трудов договор за заместник-кмет на мястото на Биляна Петрова, която бе арестувана заедно с Десислава Иванчева. “Труд” научи, че следващата седмица Иванчева ще се възползва от правото си да посочи за втори път човек, който да изпълнява нейните кметски задължения, докато тече делото срещу нея. И това ще е именно Петър Кърджилов. С друга своя заповед, от 21 май, кметицата опитва да изгони Румен Русев, който е неин заместник с ресор “Строителство”. Когато Иванчева бе задържана пред сградата на Министерството на младежта и спорта на 17 април заедно с Биляна Петрова, в служебната им кола бяха намерени 56 000 евро. Малко по-рано, в градинката пред Народния театър, бе арестуван и бившият кмет на “Младост” Петко Дюлгеров, с 14 000 евро в него. Според обвинението общата сума от 70 000 евро е била от първа вноска от подкуп на стойност 500 000 евро, поискани от предприемача Александър Ваклин, за да му бъдат пуснати преписките за разрешение за строеж. На заседанието за мярката й за неотклонение през април, Иванчева обяви, че Румен Русев имал участие в “постановката” срещу нея, защото искал да ръководи “Младост”. Затова Десислава Иванчева посочи за и.д. кмет другия зам.-кмет Владимир Клисуров. Но той обяви, че няма капацитет за поста и пусна предизвестие за напускане на администрацията, което изтича следващия месец. Така единственият вариант за управник оставаше Русев, но сега вече има друг заместник, който е яростен защитник на кметицата – Петър Кърджилов. Следващата седмица сто на сто той ще бъде посочен за и.д. кмет.    Специализираният наказателен съд отстрани от длъжност Десислава Иванчева и заместничката й Биляна Петрова след заседанието си, приключило малко след 18:00 часа снощи. Основният мотив на магистратите бе, че заместник-кметът Румен Русев е дал показания срещу Иванчева и Петрова на 18 април. В тях той разказал за определени техни служебни действия. На 21 май Иванчева е изготвила заповедта за освобождаването на Русев, в която не е изложила никакви мотиви за решението си (виж карето). Заповедта била връчена на лицето Анелия Кехайова с цел да бъде заведена надлежно в деловодството. Изготвено е и копие до Маргарита Стоянова, секретарката на Иванчева. “Не би могло да се приеме, че разследването ще бъде обективно и няма да му се влияе, ако задържан в ареста може да уволнява свидетели по делото срещу него”, мотивира се спецсъдът. И добави, че Иванчева има правото като кмет да налага дисциплинарни наказания и да уволнява и по този начин би могла да окаже въздействие върху свидетели, които работят в администрацията. Според съда, а и според прокуратурата, в случая не е от съществено значение дали заповедта за уволнение на Русев е валидна и законосъобразна. По-важно е влиянието, което би могла да окаже кметицата, макар и от ареста. На въпрос на “Труд” към прокурорите по делото, защо не е било поискано отстраняване от длъжност на Иванчева и заместничката й Петрова веднага след задържането им, магистратите отговориха: “Тогава нямаше индикации, че те може да повлияят на делото”. Решението може да се обжалва пред Апелативния спецсъд. Заседание на втора инстанция е предвидено на 29 или на 31 май.  “Не знам за какво уволнение говорите. Появи се някаква заповед на хвърчащ лист, подписана от Десислава Иванчева, но тя не може да ме освободи” – това заяви пред “Труд” заместник-кметът на столичния район “Младост” Румен Русев. Той обясни, че заповедта е дошла на 21 май, без мотиви. Русев попитал Столична община какво да прави, а оттам му отговорили, че той не може да бъде махнат от длъжност от Десислава Иванчева, защото тя е в ареста и по последни данни е в платен годишен отпуск. От СО обявиха пред “Труд”, че на 21.05 кметицата наистина е била в платен отпуск и в този случай не може да уволнява. Попитан изненадан ли е от действията на Иванчева, Русев каза: “Тя вече с нищо не може да ме изненада”.   Ако Десислава Иванчева бъде отстранена временно от длъжност и на двете инстанции на спецсъда, на този етап това няма да доведе до частични местни избори в “Младост”, обясни пред “Труд” председателят на Общинската избирателна комисия (ОИК) за София-град Полина Витанова. Тя припомни, че ОИК е органът, който може да прекрати правомощията на Иванчева според Закона за местното самоуправление. Но за да предприеме ОИК действия, кметицата трябва да има осъдителна присъда. Освен това, дори комисията да я отстрани, тя може да обжалва по всички инстанции на административните съдилища, което отнема години. “В член 42 от закона има 11 хипотези, с които могат да се прекратят правомощията. В момента няма нито един изпълнен състав на тези хипотези”, смята Витанова.   “Назначаването и уволняването в “Младост” в момента е възможно, само ако заместващият кмета Владимир Клисуров издаде заповеди за това. Десислава Иванчева може да дава само разпореждания”, коментира председателят на Столичния общински съвет Елен Герджиков. Той обяви, че в началото на следващата седмица ще свика правен съвет и ще предложи решение на казуса.", "date": "2018.05.23", "title": " Иванчева изпързаля правосъдието"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d1%8f%d1%82-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d0%bb-%d0%b2%d0%be%d0%b5%d0%bd%d0%bd%d0%b8%d1%8f-%d0%bf%d1%80%d0%b5%d0%b4%d0%b8-%d1%81%d0%bc%d1%8a/", "text": "Полицаят Добромир Лазаров се е заканвал с убийство на военния командос Ангел Желязков преди смъртта си. Това каза  адвокат Красимир Елдъров, който защитава задържания младши сержант от 68-а бригада “Специални сили”. Една от заканите е била: “Педерастче малко, ще те убия!”. Пловдивският военен съд остави в ареста Ангел Желязков. Той е обвинен, че е убил с нож Лазаров. В неделя вечерта полицаят, който живее в Сопот, отишъл в Пловдив при военния. Поводът бил да се разберат за сърцето на дознателката Люба Алексова от РУ-Карлово. При сбиването Лазаров бе намушкан смъртоносно. Вечерта на нападението Лазаров се обадил на Желязков и го заплашил: “Къде си, ще те трепя!”, твърди адвокат Елдъров. Според него военният му отговорил да не идва, защото не искал конфликти. Адвокатът каза, че командосът е извадил нож, за да се защитят с дознателката, която била с него. След намушкването полицая оказал помощ на Желязков, каза адвокатът. Тогава Лазаров казал на военния: “Какво направи, бе човек?”, а командосът отвърнал: “Нали ти казах да не идваш, опропасти ми живота”. Според прокурор Ангел Узунов до момента имало само едно доказателство за отправена закана за убийство от полицая, която била на 17 или 18 май. “Не съм имал намерение за конфронтация, опитвах се всячески да я избегна. Действах при самозащита. Съжалявам за случилото се”, каза и Ангел Желязков.", "date": "2018.05.23", "title": " Полицаят заплашвал военния преди смъртта си (обзор)\t\t\t"}
{"url": "https://trud.bg/%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%be-%d0%bf%d0%b8%d0%bc%d0%bf%d0%b8%d1%80%d0%b5%d0%b2-%d0%bc%d0%b5%d1%87%d1%82%d0%b0%d1%8f-%d0%b0%d0%bd%d1%82%d0%b0%d1%80%d0%ba%d1%82%d0%b8/", "text": "Проф. Христо Пимпирев коментира пред  Консултативното съвещание на страните от Антарктическия договор, сред които е и България. „Мечтая Антарктида да дава повече за човечеството и България да е там“, сподели той. Консултативното съвещание на страните от Антарктическия договор по същество е правителството на Антарктида, където България е пълноправен член от 1998 г. Тази сутрин бяха разисквани въпроси, свързани с международноправния режим на континента, регулация на засилената туристическа дейност, въвеждането на строги екологични норми при разширяване и строителство на нови бази и сътрудничеството в научната, образователна и културна дейност между антарктическите държави. Пълноправните членки на са 29, които имат право на вето и България е равноправна на всички останали, обясни Пимпирев. Важно е този континент да бъде опазен за следващите поколения, заяви Пимпирев. Според него Антарктида има международно значение, защото има държави с териториални претенции. България обаче може да спре всяко едно решение, защото се иска пълен консенсус: Засега има мораториум за експлоатацията на природните ресурси и България може да каже „да“ или „не“. Трябва де се държи средата между свободния достъп до Антрактида и опазването ѝ, заяви Пимпирев. “Там се пазят много важни открития, които касаят цялото човечество и засягат нас като българи. Така че отиваме за нещо, което сам там можем да разгадаем”, каза още той. Тези открития засягат климатичните промени, от една страна, заяви Пимпирев и отбеляза, че българските научни изследвания са ценени от великите научни сили, които отделят стотици пъти повече средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Проф. Христо Пимпирев: Мечтая Антарктида да дава повече за човечеството и България да е там"}
{"url": "https://trud.bg/%d1%80%d1%8a%d1%81%d1%82-%d0%bd%d0%b0-%d1%81%d0%b4%d0%b5%d0%bb%d0%ba%d0%b8%d1%82%d0%b5-%d1%81-%d0%b8%d0%bc%d0%be%d1%82%d0%b8-%d0%b2-%d0%ba%d1%83%d1%80%d0%be%d1%80%d1%82%d0%b8%d1%82%d0%b5/", "text": "Имотният пазар беше прекалено дълго време притиснат, но се завърна на сцената и е в сериозен подем. Това каза Полина Стойкова, изпълнителен директор на Bulgarian Properties, по време на форума “Шумът на парите”, на който вестник “Труд” е медиен партньор. “От средата на миналата година сделките с имоти в ски курортите тръгнаха нагоре. Пример за това е Банско, като за първото тримесечие на 2018 г. обемът на продажбите в Разложко е 20%”, коментира Стойкова и допълни, че ръстът ще продължи и тази година. Според имотния експерт има повишение и на продажбите на жилища по Черноморието. “За първото тримесечие на 2018 г. на годишна база има 26% ръст на продажбите на жилища в Слънчев бряг и Несебър. Повишения са отчетени още в София и Пловдив”, допълни Стойкова. “Ситуацията на пазара на имоти е много динамична, тъй като в момента се строят интензивно, както жилища, така и други имоти, каза изпълнителният директор на “ЕРА България” Антон Андонов. Той даде пример, че само в София през 2017 г. са започнати с 21% повече нови строежа спрямо 2016 г, в Пловдив са с 35%, а в Бургас – 66%.", "date": "2018.05.23", "title": " Ръст на сделките с имоти в курортите\t\t\t"}
{"url": "https://trud.bg/%d1%8e%d0%bb%d0%b8%d1%8f-%d1%81%d0%ba%d1%80%d0%b8%d0%bf%d0%b0%d0%bb-%d0%b2-%d0%bf%d1%8a%d1%80%d0%b2%d0%be-%d0%b8%d0%b7%d1%8f%d0%b2%d0%bb%d0%b5%d0%bd%d0%b8%d0%b5-%d1%81%d0%bb%d0%b5%d0%b4-%d0%b8%d0%b7/", "text": "Юлия Скрипал, оцеляла след опита за убийство срещу нея и баща й – двойния агент Сергей Скрипал, излезе с първото си заявление след изписването си от болницата. Тя заяви, че би се върнала в Русия в „дългосрочен план“ въпреки опита за отравяне, предава “Ройтерс”. “Фактът, че e използван невропаралитичен агент, е шокиращ“, заяви Скрипал. „Животът ми се обърна с главата надолу“, допълни тя. “След 20 дни в кома се събудих с новината, че двамата с баща ми сме били отровени“, заяви Юлия Скрипал в първата си медийна изява след отравянето. Тя изнесе обръщението си пред   от тайно място в Лондон, тъй като е под защитата на британската държава. „Късметлии сме, че и двамата оцеляхме този опит за убийство. Нашето възстановяване беше бавно и изключително болезнено. Докато се опитвам да се справя с опустошителните промени, които ме натоварват физически и емоционално, искам да помогна на баща си до пълното му възстановяване. В дългосрочен план се надявам да се върна у дома в моята страна“, заяви Юлия Скрипал. Според британското правителство Юлия и Сергей Скрипал са били отровени от руските тайни служби с невропаралитичния газ „Новичок“. По-рано руският посланик в Лондон Александър Яковенко заяви, че е искал да се види с възстановяващите си, но не е бил допуснат до тях. „Благодарна съм за предложенията за помощ от руското посолство. Но в момента не искам да се възползвам от услугите му“, заяви Скрипал. „Не искам да описвам подробностите, но клиничното лечение е инвазивно, болезнено и депресиращо“, уточни тя. Бащата на Юлия бе изписан от болницата на 18 май. „Той вече не е в критично състояние“, съобщи болницата в град Солсбъри, където бе проведено лечението на бащата и дъщерята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Юлия Скрипал в първо изявление след изписването си от болницата: Събудих се на новината, че с баща ми сме били отровени"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d1%81-38-%d0%be%d1%82-%d1%8e%d0%bb%d0%b8-%d0%be%d0%b1%d0%b7%d0%be%d1%80/", "text": "Всички пенсии, отпуснати до края на 2017 г., ще бъдат увеличени с 3,8% от първи юли, съобщи министърът на труда и социалната политика Бисер Петков. Увеличението бе заложено в Държавното обществено осигуряване за 2018 г. С актуализацията средната пенсия, която е около 360 лева за страната, ще се повиши с близо 14 лева, изчисли Петков. Минималната за осигурителен стаж и възраст ще нарасне от 200 до 207,60 лв. Има проект на постановление на Министерски съвет за определяне на нов размер на социалната пенсия за старост, който е публикуван на страницата на социалното министерство. Той предвижда тя да стане 125,58 лв., т.е. и при нея ще има увеличение с 3,8 %, уточни министърът. Заедно със социалната пенсия ще нараснат и всички останали пенсии, които са свързани с нея и не са от трудова дейност – като пенсиите за военна и гражданска инвалидност, социалната пенсия за инвалидност и персоналната пенсия, уточни Петков. Той напомни, че таванът на пенсиите ще остане 910 лв., като е предвидено той да отпадне напълно за новоотпуснатите през 2019 г. Подготвят се и промени при изплащането на пенсии за деца, загубили един или и двамата си родители. Сега те имат право на помощ, ако починалите имат определен трудов стаж или при много нисък доход на тези, които ги отглеждат. Предвидено е от 1 януари 2019 г. право на пенсии да имат всички деца с починали родители, като според ведомството става въпрос за около 8000 деца. Държавата ще отпуска и месечна помощ на най-тежко болните хора с увреждания над 18 години. Досега те се изплащаха по различни програми като средства за асистент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Вдигат пенсиите с 3,8% от юли (обзор)\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%81%d0%b5%d1%80%d0%b4%d0%b6%d0%be-%d0%bc%d0%b0%d1%82%d0%b0%d1%80/", "text": "Президентът на Италия Серджо Матарела връчи мандат за съставяне на правителство на юриста Джузепе Конте, информира БНТ. Конте е 54-годишен адвокат и преподавател по право. Неговата кандидатура беше договорена между лидерите на антисистемното движение “Пет звезди” и крайнодясната “Лига”. Така се стигна до компромис за ръководител на кабинета и се сложи край на политическата криза в Италия след изборите на 4 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Италианският президент Серджо Матарела връчи мандат за съставяне на правителство на Джузепе Конте"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%b0%d1%80%d0%b5%d1%81%d1%82-%d0%bd%d0%b0-%d1%81%d1%82%d1%80%d0%b5%d0%bb%d0%b5%d1%86%d0%b0-%d0%be%d1%82-%d1%81%d0%b2%d0%b5%d1%82%d0%b8-%d0%b2%d0%bb/", "text": "Апелативният съд в Бургас разпореди на окръжните магистрати ново разглеждане на искането на прокуратурата Кирил А. да бъде задържан. Мъжът, придобил известност като “Стрелеца от Свети Влас” е обвинен в опит за убийство на бившата си половинка – Лиляна. В началото на май, в супермаркет в Свети Влас, с газов пистолет той гръмнал жена си Лили в главата, после прострелял и себе си. За щастие, и двамата се разминаха само с рани. Окръжният съд не е взел мярка за неотклонение на обвиняемия и прокуратурата протестира оставянето му на свобода. Кирил е бил в болницата, но съдът е процедирал в нарушение на процесуалния закон, като не е обсъдил предоставената му възможност да заседава в здравното заведение и го е оставил без мярка за отклонение, което на практика означава, че делото е прекратено, заявиха апелативните магистрати. Определението не подлежи на касационно обжалване и протестиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Делото за арест на стрелеца от Свети Влас да се гледа отново"}
{"url": "https://trud.bg/%d0%b2%d1%80%d1%8a%d1%87%d0%b8%d1%85%d0%b0-%d1%81%d1%82%d0%b8%d0%bf%d0%b5%d0%bd%d0%b4%d0%b8%d0%b8-%d0%bd%d0%b0-%d0%b4%d0%b0%d1%80%d0%be%d0%b2%d0%b8%d1%82%d0%b8-%d1%83%d1%87%d0%b5%d0%bd%d0%b8%d1%86/", "text": "Стипендии на даровити ученици за постижения в науката, културата и спорта връчи кметът на Монтана Златко Живков ден преди 24 май. Специалната стипендия на община Монтана в размер на 5100 лева получи Анна-Мария Арсенова. 16 годишната възпитаничка на Природо-математическа гимназия „Свети Климент Охридски” е талантлива пианистка и е завоювала три първи и едно трето място на национални конкурси. Носител е на специалната награда на фондация „Енчо Киряков”. Три момичета са годишните стипендианти на община Монтана и получават финансови стимули по 3060 лева. 19 годишната Диана Михайлова тази година се дипломира в ПМГ „Свети Климент Охридски” и е спечелила 8 награди от национални конкурси за есе. Приета е в три университета на страната. Елина Асенова е на 13 години, учи в гимназията с преподаване на чужди езици „Петър Богдан” и се занимава с народното пеене. През годината е отличена със 7 награди от национални и международни конкурси. Кристина Йорданова /16 г./ е ученичка в Природо-математическа гимназия и е вицешампион на страната по шахмат. От 6-годишна играе шах. Мечтае да стане гросмайстор за жени. Носителите на еднократни стипендии по 510 лева са четири момичета и едно момче. 10 годишната Зорница Викторова учи в VІ Основно училище „Иван Вазов” и има награди от конкурси по поп пеене. Мария Малинова /10 г./ е ученичка в същото училище и е със призови места от конкурси по  народно пеене. 15 годишният Михаил Ангелов е ученик в Природо-математическа гимназия и е носител на две големи награди от състезания за видеомонтаж. 17 годишната Ива Еленкова също е възпитаничка на ПМГ „Свети Климент Охридски” и има две национални награди за литература, две – за история, една – за журналистика и една – за математика. 17 годишната Здравка Танова е на 17 години, учи в  VІІ СОУ „Йордан Радичков” и е бронзов медалист от Европейско първенство по самбо. Кметът Живков поздрави носителите на общинските стипендии, техните родители и учители и им пожела здраве, още много успехи в посоките, които са поели, и ги призова да помагат с талантите и труда си на родния си край. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Връчиха стипендии на даровити ученици в Монтана"}
{"url": "https://trud.bg/%d1%85%d0%b0%d0%bc%d0%b1%d1%83%d1%80%d0%b3-%d0%b2%d1%8a%d0%b2%d0%b5%d0%b6%d0%b4%d0%b0-%d1%87%d0%b0%d1%81%d1%82%d0%b8%d1%87%d0%bd%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d1%81/", "text": "Хамбург, вторият по големина град в Германия, въвежда частична забрана за стари дизелови автомобили. На колите, които не отговарят на стандарта за вредни емисии Евро 6 ще бъде забранено да минават по част от две основни пътни артерии, предаде Ройтерс. Едната забрана е за 1,6 км по протежението на „Щреземанщрасе”, което важи само за дизелови камиони, по-тежки от 3,5 тона, а другата обхваща около 600 метра по „Макс Брауер”, където ще е забранено за всички типове стари дизелови автомобили. Макар мярката да не изглежда особено тежка, Хамбург е първият град в Германия, въвеждащ подобни ограничения за дизеловите коли, които са твърде разпространени в страната. Въвеждането ѝ става факт, след като през февруари германският висш административен съд реши, че и градове като Щутгарт и Дюселдорф също трябва да обмислят такива рестрикции. Ограниченията имат за цел да осигурят, че европейските норми за чистота на въздуха се спазват.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Хамбург въвежда частична забрана за стари дизелови автомобили"}
{"url": "https://trud.bg/%d0%b5%d1%81-%d0%be%d1%82%d0%b4%d0%b5%d0%bb%d1%8f-15-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b5%d0%b2%d1%80%d0%be-%d0%b7%d0%b0-%d1%82%d1%83%d1%80%d1%86%d0%b8%d1%8f-%d0%b7%d0%b0-%d0%b1/", "text": "ЕС през 2019 г. ще отдели допълнително 1,5 милиарда евро за Турция за борба с мигрантската криза, предаде ТАСС, като се позовава на проектобюджета на съюза за следващата година, публикуван днес от Европейската комисия. Да се отделят допълнително 1,5 милиарда евро за помощ за бежанците в Турция, за да продължи да се осигурява на бежанците от Сирия и други места храна, образование и подслон, се отбелязва в документа. В рамките на бюджета за текущата година на Анкара ще бъдат предоставени 500 милиона евро за борба с мигрантската криза, както бе обещано по-рано, изтъква Европейската комисия. На срещата на върха ЕС-Турция на 17 и 18 март 2016 г. Брюксел и Анкара подписаха споразумение, което предвижда мерки за пресичане на миграционния поток. Тогава ЕС обеща да отдели за Турция 6 милиарда евро, да въведе безвизов режим с тази страна, а също да даде тласък на преговорите за присъединяване на Анкара към евросъюза. В замяна на това всички нелегални мигранти, пристигащи на на гръцките острови от турска територия, ще се връщат обратно в Турция. ЕС от своя страна трябва да приема направо от територията на Турция бежанци, проверени от турската миграционна служба, получили легален статут. Но оттогава Брюксел не е изпълнил нищо от обещаното, освен отпускането на 3 милиарда евро, във връзка с което Анкара постоянно заплашва да прекрати действието на споразумението, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " ЕС отделя 1,5 милиарда евро за Турция за борба с мигрантската криза"}
{"url": "https://trud.bg/%d1%8e%d0%b1%d0%b8%d0%bb%d0%b5%d0%b5%d0%bd-%d0%bc%d0%b0%d1%80%d0%b0%d1%82%d0%be%d0%bd-%d1%81%d1%8a%d0%b1%d0%b8%d1%80%d0%b0-%d0%bd%d0%b0%d0%b4-100-%d0%bd%d0%b0%d1%87%d0%b8%d0%bd%d0%b0%d0%b5%d1%89%d0%b8/", "text": "Десети юбилеен Start Up Weekend Varna 2018 започва на 25 май в Техническия университет във Варна с финансовата подкрепа на общината. Записалите се за участие над 100 млади програмисти, дизайнери, маркетинг специалисти, икономисти или просто начинаещи ентусиасти ще имат възможност за 54 часа да сформират екип, да претворят идеите си в бизнес проекти и да получат обратна връзка от дългогодишни професионалисти. За разлика от предишни издания, сега няма определена тема и идеите могат да са от всякакви сфери – образование, индустрия, здравеопазване, мобилни комуникации и др., обясни пред “Труд” един от организаторите – Михаил Милков. На 21 г. той няма диплома за висше образование, но вече е успешен предприемач със солиден опит в програмирането и развитието на стартиращи компании в международен мащаб. Организира стартъп уикендите във Варна от самото им създаване преди 5 г. Сега му партнират доайенът Галин Желязков от “Beehive” и четирима студенти от ТУ. “Доволни сме, че тази година 35% от участниците са хора на 30-32 г. Това доказва, че новото мислене и новите технологии вече не са патент само на младежите”, добави Милков. Според него дългите часове на безсъние по време на маратона не са непреодолима бариера. “Тръпката си струва, защото стартът на един бизнес изисква пълна концентрация за дълго, а не работа по график”, твърди младият предприемач. И дава примери с родени през уикендите във Варна идеи, които са спечелили доверието на инвеститори и са се превърнали в готови продукти, които се продават. Такава е неговата онлайн платформа за телемедицина, която събира виртуално доктори и пациенти, пести време за запазване на час и дава възможност за видеоконсултации. Сред успелите проекти са приложение за смартфон за подреждане на електронната поща, което изпратило връстник на Милков в Силициевата долина, идентичен продукт, но за менажиране на отоплителни уреди през телефон и устройство, което свързва смартфона с телевизор и го прави “умен”. Авторът му Юлиан Сапунджиев ще е сред менторите на юбилейния уикенд. Преценката за най-добре реализирана бизнес идея ще е на Пламен Петров от Фонда на фондовете, Пресиян Каракостов от Pub Galaxy и Юлиян Бориславов от хостинг компанията ICN, а крайната дума ще имат наши и чужди инвеститори, които също ще следят маратона във Варна. Финалните презентации от него ще бъдат качени на страницата на фондацията Startup Weekend, регистрирана в Сиатъл, което също е шанс най-добрите да получат финансиране за идеите си. “В България има много хляб и варианти за развитие. Тук могат да се намерят пари за перспективни идеи, стига човек да е упорит и да не се отказва при първия провал, а да го приема като урок по пътя нагоре”, твърди младият предприемач Михаил Милков. Биографията на един от организаторите на Start Up Weekend Varna опровергава мрачните прогнози, че пътят на умните, жадни за знания и можещи млади хора е само през “Терминал 2”. “Това е вариант за хората, които вървят по утъпкания коловоз и не обичат предизвикателствата”, категоричен е Милков. С програмиране той се занимава от пети клас, а 2 г. по-късно започнал и да печели. След като се дипломирал в добричката Природо-математическа гимназия открил магията на стартиращите компании. Сега работи предимно с клиенти от САЩ, защото там финансиране за начинаещи идеи се намира най-лесно. Една от тях, която дебютира скоро в 5 индийски града, е за използването на изкуствен интелект в здравеопазването. “Детайлите са търговска тайна, но в общи линии целта е 30 минути преди човек да получи инфаркт институциите да са наясно с това, дори самият пациент още да не е усетил очевадните симптоми”, разкрива Милков. За него е лесно от родината си да работи навсякъде по света и с всекиго. “Важно е само да улучиш точния момент и точните хора за представяне на нова идея”, обобщава младежът. Като най-голямото препятствие пред начинаещия предприемач у нас той сочи бюрокрацията. “Бумащината в институциите е огромна, гълта време, а то е пари. Хубаво е, че нещата започнаха да се променят и хартията отстъпва, но твърде бавно”, коментира Михаил. За себе си той е решил проблема, като е регистрирал фирмата си в Естония. Там правителството е дигитално, каквото е и гражданството, чрез което от дистанция Милков ползва всички административни услуги. Надява се някой ден това да се случи и в България, за да прехвърли компанията си в родината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Юбилеен маратон събира над 100 начинаещи предприемачи\t\t\t"}
{"url": "https://trud.bg/%d0%bc%d0%bd%d0%be%d0%b6%d0%b5%d1%81%d1%82%d0%b2%d0%be-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%80%d0%b5%d1%89%d1%83-%d0%bf%d1%80%d0%be%d1%8f%d0%b2%d0%b0-%d0%bd%d0%b0-%d0%ba%d1%80/", "text": "Берлинската полиция съобщи днес, че повече от дванадесет групи планират протести през уикенда срещу проявата на крайнодясната националистическа партия “Алтернатива за Германия”, който ще се премине под наслов “Бъдещето на Германия”, предаде Асошиейтед прес. “Алтернатива за Германия” очаква около 10 000 души да се съберат на проявата в неделя, на която речи ще държат някои от основните й лидери. Тя ще започне на главната железопътна гара в столицата и ще приключи при Бранденбургската врата. Досега са планирани 13 контрадемонстрации в близките райони и из града под лозунгите “никога повече” и “спрете омразата, спрете “Алтернатива за Германия”. По съображения за сигурност полицията не съобщава колко нейни служители ще й бъдат необходими, за да предотвратят сблъсъци между двете фракции, но заяви, че ще има значително полицейско присъствие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Множество протести срещу проява на крайната десница в Берлин"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8-%d0%b3%d0%bb%d0%b0%d0%b2%d0%bd%d0%b8%d1%8f%d1%82/", "text": "Кметът на София Йорданка Фандъкова и директорът на Главна дирекция „Пожарна безопасност и защита на населението“ към МВР главен комисар Николай Николов получиха приза „Закрилник на надеждата“, съобщават от Столична община. Плакетите им бяха връчени от директора на болница „Надежда“ д-р Анелия Рачева, като  те са първите носители на приза на здравното заведение. Поводът е  реакцията на столичните пожарникари и общината при потушаването на пожара на 4 май  в близост до здравното заведение и личната ангажираност на кмета Фандъкова и главен комисар Николов при координацията на институциите и потушаването на пожара. “Плакетите са израз на нашата благодарност за оказаното съдействие и проявените съпричастност и професионализъм по време на потушаването на пожара в близост до болница „Надежда“ на 4 май 2018 г.” – каза Анелия Рачева. По време на огненаната стихия, която се разрази до сградата на МБАЛ “Надежда“, в стационара на болницата имаше 67 пациенти, 29 от които новородени бебета. Бързата реакция и добрата координация между всички институции, участващи в потушаването на пожара, доведоха до предотвратяването на инциденти и допринесоха за спокойствието и сигурността на нашите пациенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.23", "title": " Кметът Йорданка Фандъкова и главният комисар Николай Николов получиха приза „Закрилник на надеждата“"}
