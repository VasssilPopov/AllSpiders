{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d1%81-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7%d0%b0%d0%ba%d0%be%d0%bd%d0%b0/", "text": "С промените в закона за храните искахме да дадем избор на потребителите и да стимулираме родното производство. Това коментира пред   депутатът от БСП Драгомир Стойнев по повод  По думите му основната цел на закона е хубава – да защити българските потребители от двойния стандарт и да защити родните земеделски производители, които трудно се конкурират с европейските заради по-високата субсидия. Той уточни, че би искал да чуе мотивите на ГЕРБ да не го подкрепят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Драгомир Стойнев: С промените в закона за храните искахме да дадем избор на потребителите и да стимулираме родното производство"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%be%d1%82-%d1%81%d1%82%d0%b0%d0%bc%d0%b1%d0%be%d0%bb%d0%b8%d0%b9%d1%81%d0%ba%d0%b8-%d0%b8%d0%b7%d0%b3%d0%be%d1%80%d1%8f-%d0%b7%d0%b0-%d0%ba%d1%80%d0%b0%d0%b6/", "text": "Автор на грабеж, извършен на 5 септември в град Стамболийски,  бе разкрит след активно разследване на служителите на реда от местното РУ на МВР. Издирването на обирджията стартирало още същия ден, след като 69-годишна жена се оплакала, че по обяд била ограбена пред дома си от непознат младеж, който издърпал златния й синджир с висулка от шията и избягал. В рамките на предприетото издирване криминалистите установили, че автор на посегателството е 22-годишен местен жител. Работата по образуваното досъдебно производство продължава разследващ полицай от РУ на МВР-Стамболийски. През последното денонощие на територията на Областна дирекция на МВР – Пловдив са регистрирани 18 криминални престъпления – 4 кражби и 14 други. Разкрити са 11 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Младеж от Стамболийски изгоря за кражба на златен синджир от шията на възрастна жена"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%bd%d0%b0%d1%85%d0%b0-%d0%be%d0%bf%d0%b0%d1%81%d0%bd%d0%be-%d0%b4%d1%8a%d1%80%d0%b2%d0%be-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d0%b4%d0%b5%d1%82/", "text": "Дърво в двора на  детска градина „Здравец“ във Велико Търново, опасно наклонено към сградата, бе премахнато с цел гарантиране на безопасността. Сигналът е подаден от ръководството на учебното заведение на тел. 112, във вечерните часове на 12 септември. Екип на регионалната дирекция на пожарната извършва проверка на място и установява, че действително съществува риск за покривната конструкция. Освен това са констатирани и счупвания на клони. След преценка дейността по премахване на дървото е възложена на общинското предприятие „Зелени системи“. При постъпване на предложение от ръководството на детската градина теренът, където бе растителният вид, ще бъде допълнително облагороден и залесен чрез засаждане на нови дървета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Премахнаха опасно дърво в двора на детска градина в Търново"}
{"url": "https://trud.bg/%d0%ba%d0%bc%d0%b5%d1%82-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bc%d1%83%d0%b7%d0%b5%d0%b9-%d0%b8-%d0%be%d1%82%d0%b1%d0%be%d1%80-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%bf/", "text": "Кметът на община Шумен Любомир Христов прие новия изпълнителен директор на „Карлсберг – България“ Денис Шерстенников. В срещата в сряда участваха още Анета Сланчева, мениджър по правни и корпоративни въпроси, управителят на „Шуменско пиво“ и зам.кметове. И двете страни споделиха, че са създадени добри партньорски отношения между местната власт и бизнеса, а сътрудничеството ще продължи. Денис Шерстенников има 20-годишен стаж в заводите на Карлсберг. „Шуменско“ е марка, с която се гордеят не само шуменци, но и страната, затова ще бъде утвърждавана и развивана, подчерта госта. Пред гостите кметът Любомир Христов сподели идеи, които могат да бъдат реализирани съвместно. „Изграждане на музей на „Шуменско пиво“ е чудесна възможност да привлечем туристите, които идват тук да разгледат първите български столици, Мадарския конник и други исторически забележителности в региона. Още повече, че пивоварната също е част от нашата история. Освен това, убеден съм, че шуменци са много добра публика и бихме могли да помислим заедно да създадем турнир по футбол „Шуменско пиво“, каза градоначалникът. Той увери представителите на „Карлсберг – България“, че общината ще продължи да подкрепя кампанията на фирмата „Заедно за природата“, която популяризира сред гражданите необходимостта от разделно събиране на бирени опаковки.", "date": "2017.09.13", "title": " Кмет предлага музей и отбор „Шуменско пиво“"}
{"url": "https://trud.bg/%d0%be%d1%80%d1%8a%d0%b6%d0%b5%d0%b9%d0%bd%d0%b8%d1%86%d0%b8-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b1%d1%83%d0%bd%d1%82-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be/", "text": "Работниците от оръжейното дружество „ЕМКО“ отново ще излязат на протест в четвъртък от 11 до 12 часа във великотърновското село Вонеща вода в Хаинбоаз. Негодуванието на ангажираните в обособеното производство на площадките в Трявна и Белица се надига отново след по-малко от месец, заради спрения лиценз за търговия с продукти, свързани с отбраната. Липсата на лиценз стопира търговските сделки на военния завод и води до опасността работниците да останат без препитание. Организатор на протестните действия е инициативна група от работници и служители на „ЕМКО“ ООД. Преди предстоящата акция, инициативната група разпространи позиция по медиите и до заинтересованите институции. В нея се припомня, че на 25 юли тази година Междуведомственият съвет по отбранителна индустрия и сигурност на доставките към МС прие решение за спиране на издадените на „ЕМКО“Лиценз за износ и внос на продукти, свързани с отбраната, както и Удостоверения към него. На 21 август стотици работници излязоха във Вонеща вода в Прохода на Републиката да протестират, в резултат на което получиха уверения от министъра на икономиката, че след отстраняването на различни нарушения, засечени от служба КОС в МВР, той ще бъде отново възстановен. По думите на работещите в завода, ръководството на дружеството е отстранило всичко, квалифицирано като нарушение от страна на проверяващите органи, което е било и удостоверено и от служба КОС още на 29 август. „Към настоящия момент лицензът на дружеството не само не е възстановен, но и „ЕМКО“ ООД продължава да търпи санкции от страна на официалните институции, изразяващи се във възпрепятстване на нашата търговска дейност в Република България с български дружества с мотив, че е спряно действието на външнотърговския лиценз – обстоятелство, нямащо отношение към търговията в страната, пишат в отвореното писмо работниците.  Инициативната група на протестиращите твърди, че неоснователно и незаконосъобразно се задържа експедицията на реализирана и предадена на друго българско дружество продукция на завода, което води до загуби в размер на десетки милиони за българската държава. Според тях от Министерство на икономиката вероятно е наредено на една от основните фирми, занимаващи се с външна търговия със специална продукция, да развали договорите си с „ЕМКО“ ООД, което според тях е явен показател за грубо и незаконосъобразно вмешателство на държавата в работата на българския бизнес. „Репресивните и тенденциозни действия на институциите в нашата държава спрямо един български производител и търговец ще доведат до закриване на специалното производство в Република България, в т.ч. и на предприятията на територията на гр. Трявна и с. Белица, освобождаване на работници и служители и оставяне без препитание на повече от 1000 семейства на територията на община Трявна, Габровска, Търновска и Бургаска област, пише още в откритото писмо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Оръжейници отново на бунт в Търновско"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%be%d1%82%d0%ba%d1%80%d0%b8-%d0%b0%d0%bb%d0%b5%d1%8f-%d0%bd%d0%b0-%d0%ba%d0%bd%d0%b8/", "text": "До 17 септември хиляди столичани ще преминат по бул. „Витоша” и ще се озоват в цветния свят на четенето. Това става възможно, благодарение на Асоциация „Българска книга” и Столична община. Велизара Добрева, председател на Асоциация „Българска книга”, говори за красотата на книгите, цитирайки Виктор Юго: „Без книгите светът се превръща в нощ, а умовете стават нищожни. Без книгите народите се превръщат в стада без мисъл.” Петото издание на „Алея на книгата“ беше открито от Йорданка Фандъкова, която говори подробно за множеството инициативи на Столична библиотека („Зелени библиотеки”, „Библиотека в планината”, „Библиобус”, „Трамвай-библиотека” и др.), както и за стремежа на общината приоритет да бъде културата: „За нас е важно да подкрепим четенето. Поздравявам организаторите, че привлякоха над 50 издателства! Ние трябва да направим всичко възможно в дигиталната епоха децата ни да не забравят четенето, а и ние, възрастните, да не забравяме колко важно то, а и колко е приятно. Тук има литературен кът, където читателите ще се срещат с любимите си автори. Разположен е и щанд за дарения – нека дарим книги за българските училища в чужбина! Предстои реализирането на един мащабен проект за обновяване на училищните библиотеки. Всички инициативи на Асоциация „Българска книга” и на Столичната библиотека са в подкрепа на образованието, на каузата на четенето, на духовното развитие на народа ни.”", "date": "2017.09.13", "title": " Йорданка Фандъкова откри „Алея на книгата”"}
{"url": "https://trud.bg/200-000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bd%d0%b5%d0%bf%d1%80%d0%b0%d0%b2%d0%b8%d0%bb%d0%bd%d0%be-%d0%b1%d1%80%d0%be%d0%b5%d0%bd%d0%b5-%d0%bd%d0%b0-%d0%ba%d0%be%d0%bc/", "text": "Финансови санкции от близо 200 000 лева ще бъдат наложени заради некоректно проведени процедури по десет обществени поръчки, сред които за райониране на популациите от комари. Поръчките са по трансрегионалната програма на България и Румъния. Проверка на процедурите е извършена от регионалното министерство в качеството му на контролиращ орган, след сигнал, подаден от Антикорупционния фонд. Партньор и възложител на поръчките е Асоциацията на дунавските общини (АДО) с председател кмета на община Русе Пламен Стоилов. Общата стойност на проектите е 3.2 милиона лева без ДДС. Проведената процедура за обществена поръчка за райониране на популациите от комари, на стойност 797 000 лева без ДДС, е с най-много установени нередности – незаконосъобразна методика за оценка, липса на прозрачност по време на оценката и недостатъчно подробно определяне на предмета на договора, отчитат от регионалното ведомство. При останалите девет поръчки са установени различни нарушения, като незаконосъобразни методики за оценка на офертите, смесване на критериите за подбор с показателите за оценка, недостатъчно подробно определяне на предмета на договорите и други. Те са свързани с маркетинг и промоция на съвместни туристически проекти, проучване на маршрути, общи културно-исторически проекти и други.", "date": "2017.09.13", "title": " 200 000 лв. глоба за неправилно броене на комари\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%bf%d0%be%d0%bb%d0%b5%d1%82%d0%b8-%d0%b1%d1%8f%d1%85%d0%b0-%d0%be%d1%82%d0%bc%d0%b5%d0%bd%d0%b5%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%b5/", "text": "Първата есенна буря в Холандия доведе до отмяна на десетки полети и до блокирани пътища от паднали дървета. Има и пострадали хора. Ветровете достигнаха скорост от 130 километра в час, информира Въпреки лошото време и намаления капацитет на пистите, пилот успя да приземи успешно самолета си след изпълнени с риск маневри. Пътниците пристигнаха на летище „Схипхол“ в Амстердам, където само за днешния ден бяха отменени 75 полета.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Десетки полети бяха отменени заради есенна буря в Холандия"}
{"url": "https://trud.bg/%d1%81%d0%b5%d1%80%d0%b8%d0%be%d0%b7%d0%bd%d0%b8-%d0%b3%d0%bb%d0%be%d0%b1%d0%b8-%d1%81%d0%b5-%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%b7%d0%b0-%d1%88%d0%be%d1%84%d1%8c%d0%be%d1%80/", "text": "Сериозни глоби се подготвят за шофьорите на таксита, които манипулират апаратите в автомобилите. Това съобщи министърът на транспорта Ивайло Московски пред парламентарната комисия по транспорт, информира  „Законодателно да сложим някакви, според мен трябва да са рестриктивни текстове най-малкото поне изключително тежки санкции, включително парични, включително отнемане на лицензи, включително санкции за компаниите, които позволяват такъв тип водачи да работят. За това апелирах и към народните представители също и те да помислят в посока на наредби и закони, да помогнат и с Агенцията по метрология, където се стандартизират тези апарати, ще помоля да ми дадат някакви отговори и до няколко месеца да се подготвят такива неща. Най-малкото поне допълнителен мотив трябва да имаме заради председателството, което идва“, каза Московски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Сериозни глоби се подготвят за шофьорите на таксита, които манипулират апаратите в автомобилите, заяви Московски"}
{"url": "https://trud.bg/%d0%ba%d0%be%d0%b9%d1%82%d0%be-%d1%86%d0%b0%d0%bf%d0%b0-%d0%bf%d0%be%d0%b2%d0%b5%d1%87%d0%b5-%d1%89%d0%b5-%d0%bf%d0%bb%d0%b0%d1%89%d0%b0-%d0%bf%d0%be-%d1%81%d0%ba%d1%8a%d0%bf%d0%be/", "text": "Нова система за плащането на такса “смет” ще въведе справедливост в налога. Депутатите приеха на първо четене вчера промени в Закона за местните данъци и такси, които въвеждат принципа на европейската директива „замърсителят плаща“. Това ще доведе до промяна на определянето на размера на таксата за битови отпадъци. Но по-голямата разлика ще е в сумата, която домакинствата ще плащат при окончателното гласуване на поправките. Както “Труд” вече съобщи, от Националното сдружение на общините в България (НСОРБ) обявиха, че на 20 септември ще излязат със становище по промените. А след това някои кметове декларираха, че не са съгласни с тях. Други бяха по-дипломатични и отбелязаха, че новите правила е по-добре да влязат в сила след местните избори. Причината е, че поправките определено ще доведат до увеличение на такса смет, тъй като тя вероятно ще се изчислява на брой членове в семейството. И градоначалниците се притесняват, че ще загубят избиратели за нов мандат. Така семейство от 4 души, което живее в краен панелен квартал в двустайно жилище ще плаща повече, отколкото двойка, която е собственик на 150 квадрата луксозен апартамент в центъра. В момента налогът се определя на база данъчна оценка на имота. “Общините трябва да бъдат по-гъвкави, като никой не ги задължава да приемат една основа за прилагане на мярката за такса смет и тя може да бъде и комбинация. Необходима е сериозна подготовка на общините, в законопроекта е предвидена 1 година. Имаме призив от общините този срок да се удължи“, посочи председателят на бюджетната комисия в парламента Менда Стоянова (ГЕРБ). Принципът „замърсителят плаща“ представлява финансов стимул, както за лицата да намалят количеството на генерираните отпадъци, така и за общините – да оптимизират разходите по събиране, транспортиране и третиране на отпадъците, категорични са и от министерството на финансите.Промените трябва да влязат в сила от 1 януари 2019 година и до тогава ще има достатъчно време да се определи и методологията за новите изчисления. Новите правила бяха подкрепени с 112 гласа „за“, 38 гласа „против“ и 33 „въздържали се“. По време на дебатите от БСП обявиха, че парламентарната група ще се въздържи или ще бъде против, защото кметовете предупреждават, че таксата смет ще се вдигне. Александър Ненков от ГЕРБ обачеконтрира, че основната събирателна на законопроекта е реформа в този сектор. „Няма нищо по-важно от това да има прозрачност как се събира таксата смет и тя да бъде справедливо разпределена“, заяви Ненков.", "date": "2017.09.13", "title": " Който цапа повече, ще плаща по-скъпо\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b7%d0%b0%d0%b1%d1%80%d0%b0%d0%b2%d0%b5%d0%bd%d0%b8-%d0%ba%d0%b0%d1%80%d1%82%d0%b8%d0%bd%d0%b8-%d0%be%d1%82-%d0%bd%d0%b5%d0%b7%d0%b0%d0%b1%d1%80%d0%b0%d0%b2-2/", "text": "До 15 септември в зала „София” на Столичната библиотека ценителите на илюстрацията биха могли да видят оригинали на рисунки и гравюри от   и  . Те съставляват изложбата „Забравени картини от незабравими книги”, майсторски изпълнени творби по текстове на Байрон, Лермонтов, Багрицки и други. На откриването на експозицията (12 септември) директорката на Столичната библиотека   отбеляза: „Фондовете ни са богати с картини и рисунки от такава класа. Всички кратини се в процес на сканиране и скоро ще могат да бъдат видени на сайта на библиотеката. Радвам се, че днес има голям интерес от страна на младите хора. След 15 септември рисунките ще пътуват с нашия Библиобус из страната и после пак ще се завърнат в тази зала.” Куратор на изложбата е художникът  , който изведе изобразителните акценти в интерпретацията на авторите: „Илюстрацията е част от духовната територия на литературната творба. Румен Скорчев и Петър Чуховски, работейки през 50-те и 60-те години, обогатиха българската изобразителна култура и дълго се говореше за тях. Но днес те са забравени, а би трябвало да бъдат извадени и показани на широката публика. За голямо съжаление през последните години илюстрацията е рядко явление в издаваните книги. Трябва да разберем, че книгата не е само текст, тя е симбиоза на различни творчески идеи. Да благодарим на Столичната библиотека, че постепенно от храм на книгите се превръща и в музей…” Избраните творби на двамата автори се показват за пръв път и са само част от даренията, направени на Столична библиотека.", "date": "2017.09.13", "title": " Вижте „Забравени картини от незабравими книги”"}
{"url": "https://trud.bg/25-%d0%bc%d0%b0%d1%88%d0%b8%d0%bd%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%bf%d1%8a%d1%80%d0%b2%d0%b8%d1%8f-%d0%bf%d0%be-%d1%80%d0%be%d0%b4%d0%b0-%d1%81%d0%b8-%d0%bf/", "text": "Общо 25 машини участваха в първия по рода си парад на спасителна и пожарникарска техника и оборудвани, който се проведе в района на сектор „Специализирана оперативна дейност” в Горна Оряховица. Повод за това е Седмицата на пожарната безопасност и предстоящият професионален празник на служителите от структурите на „Пожарна безопасност и защита на населението” при МВР. Гости на демонстрациите на техника бяха кметът инж. Добромир Добрев, областният управител проф. д-р Любомира Попова, началници на служби от системата на МВР, ръководители на институции и фирми. Машините, които участваха в парада са на щат в Сектор „Специализирани оперативни дейности” Горна Оряховица, РСПБЗН – Горна Оряховица и РДПБЗН – Велико Търново.  АТВ за спасителни дейности при планински и труднодостъпни райони в тежка зимна обстановка, „Ланд Роувър“ – спасителен автомобил с повишена проходимост и хидравлични режещи и разпъващи инструменти за действие при ПТП, „Форд Рейнджър Алпи“, окомплектован с алпийско оборудване, „Форд Транзит“ с водолазно оборудване, „Ивеко Дейли“ за радиационна, химическа и биологична защита с моторни и ръчни пръскачки за обеззаразяване, комплект за ограничаване на разливи на опасни вещества, помпа и резервоар за агресивни течности и химическо оборудване за предотвратяване на произшествия с опасни вещества, химически аварии и радиационно замърсяване, пожарогасителни и водоснабдителни ЗИЛ-ове, „Татра“ 8х8 за транспортиране на техника и личен състав, „Ивеко Тракер“ с кран и сменяеми контейнери за реагиране при наводнения бе малка част от техниката, представена в навечерието на празника. Специални гости на парада бяха децата от ДГ „Бодра смяна”. Малчуганите бяха особено впечатлени всъдехода „Амфибия“, който се ползва за спасяване и евакуация в труднодостъпни или наводнени местности. Амбифията може да евакуира едновременно до 16 души и е пригодена за преминаване през наводнени участъци. На въоръжение в сектор „Специализирани спасителни дейности“ са 2 такива автомобила. РДПБЗН във Велико Търново е една от 28-те дирекции в страната, а в структурата на Дирекцията са създадени 7 Районни служби. На 11 ноември 2009 г. Народното събрание приема промени в Закона за МВР, с които Главна дирекция „Гражданска защита“ става национална специализирана структура на МВР. През 2015 г. от 28 групи за спасителни дейности към Регионалните дирекции по пожарна безопасност и защита на населението са създадени 8 сектора „Специализирани оперативни дейности“. Един от тях е в Горна Оряховица“, припомни началникът на сектора главен инспектор инж. Стефан Личев. Секторът извършва дейности на територията на Великотърновска и Габровска области, част от областите Плевен и Ловеч, общините Антоново и Омуртаг. С присъединяването на сектора към РДБПЗН дейностите на спасителите и пожарникарите се увеличават с цел пълна защита на населението. Това включва ликвидирането на големи и сложни пожари, химически аварии, радиационно и биологично замърсяване, наводнения, земетресения, катастрофи, свлачища, както и водолазни дейности. Служителите на сектора, заедно с колегите от РСПБЗН, участват в издирване и спасяване на граждани, разкъртване и разчистване на конструкции, рязане и разпъване при катастрофи и т. н. Сред произшествията, в които са се включвали, са изтичане на солна киселина в Горна Оряховица през 2003 г., наводненията в Цар Калоян през 2005 г. и в Мизия през август 2014 г., ПТП с изтичане на стирен в Дебелец през 2011 г., издирване на телата на затрупани туристи в Крушунските водопади през 2015 г., експлозията в Хитрино и др. Те участват и в международни мисии, сред които земетресението в Турция през 1999 г., инцидентът с кораба „Хера“ през 2004 г., катастрофа с пътнически автобус в Сърбия през същата година. Въпреки трудностите, които срещат, служителите на сектора съвместно с пожарникарите ще продължават да се доказват и ще се борят рамо до рамо с тях за ликвидиране на пожари, аварии, катастрофи, каза още инж. Личев. Спасителите бяха поздравени и от областния управител инж. Любомира Попова и децата от ДГ „Бодра смяна“. Демонстрация на спасяване на пострадал по алпийски способ направиха Милко Николаев, Петър Янков и Калин Йорданов от СОД. Те показаха т. нар. наклонен тролей, прилаган в случаи, когато техника не може да достигне до пострадалия. Тролеят е най-често използваният метод за спасяване, като евакуираният се спуска по наклонено въже, а алпинистите следят за баланса. Преди да започне спасителната акция при нужда на пострадалия се оказва медицинска помощ и се имобилизира. Доста често спасители от СОД – Горна Оряховица използват способа при спасителни акции от скални венци в областта. Най-голямата система, изграждана от спасителите досега, е 200 метра. След демонстрацията всеки, които пожела, можеше да разгледа отблизо техниката и да получи по-подробна информация за нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " 25 машини участваха в първия по рода си парад на спасителна и пожарна техника в Горна Оряховица"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%be%d1%85%d1%83%d0%bb%d0%b8-%d1%84%d1%83%d1%82%d0%b1%d0%be%d0%bb%d0%b0-%d0%bd%d0%b0-%d1%8e%d0%bd%d0%b0%d0%b9%d1%82%d0%b5%d0%b4/", "text": "Жозе Моуриньо има уникално качество. Дори отборът му да спечели с 10:0, то той ще е на първа страница. Така стана и при завръщането на „Манчестър Юнайтед“ в Шампионската лига – 3:0 над „Базел“. „Играхме като на плейстейшън – изригна Специалния. – Петички, финтове… Не показахме уважение към противника. В друг случай ще бъдем наказани. Спряхме да мислим, спряхме да взимаме правилни решения. Ние не сме фаворити. „Реал“, „Барселона“ и „Байерн“ само загряват в групите и започват през февруари. Останалите се борим за точки и класиране.“ „ Ромелу Лукаку вкара втория гол и вече е по-добър от Рууд ван Нистелрой, Уейн Руни и Златан Ибрахимович след същия брой мачове. Белгиецът има 6 гола. За такъв период в най-силната си година за „Юнайтед“ вкара само Кристиано Роналдо.", "date": "2017.09.13", "title": " Моуриньо охули футбола на „Юнайтед“"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f-%d1%82%d0%b5%d0%b3%d0%bb%d0%b8%d0%bb%d0%b0-%d0%b1%d1%8a%d1%80%d0%b7-%d0%ba%d1%80%d0%b5%d0%b4%d0%b8%d1%82-%d1%81-%d0%b4%d0%b0%d0%bd%d0%bd%d0%b8%d1%82%d0%b5-%d0%bd/", "text": "Дъщеря, теглила бърз кредит с данните на майка си, бе осъдена на 6 месеца пробация, съобщиха от прокуратурата във Варна. 25-годишната Ивелина Др. кандидатствала за 300 лева в сайт на фирма. Сумата є била преведена по сметка през октомври 2014 г. м.г. Майката разбрала за измамата, когато била осъдена да плаща 965 лв. по иска на фирмата, отпуснала бързия кредит на дъщерята.", "date": "2017.09.13", "title": " Дъщеря теглила бърз кредит с данните на майка си"}
{"url": "https://trud.bg/7000-%d0%b1%d1%8a%d0%bb%d0%b3%d0%b0%d1%80%d1%87%d0%b5%d1%82%d0%b0-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bf%d1%8a%d1%80%d0%b2%d0%b8-%d0%ba%d0%bb%d0%b0%d1%81-%d0%b2-%d1%87%d1%83%d0%b6/", "text": "Близо 7 хил. българчета, които за пръв път ще влязат в класните стаи тази есен, имат настоящ адрес в чужбина. Родените през 2010 година деца, които трябва сега да са в първи клас (учебната 2017/2018 година), са 82 160. Без регистрираните зад граница, у нас остават да учат 75 465 деца. Това показват прогнозни данни на ГРАО. За сравнение през учебната 2016/2017 първокласниците са били 68 932. Окончателният брой на записаните в първи клас тази година ще бъде ясен след 15 септември, уточниха от просветното министерство. Броят на учениците от първи до 12-и клас също ще бъде ясен тогава. Миналата година учениците от първи до 11-и клас във всички форми на обучение са били 689 519, от които в дневна форма на обучение – 658 433 учащи. През учебната 2017/2018 година врати ще отворят 55 нови обединени училища в 39 общини от 20 области в страната. Те са нов тип учебни заведения, които ще обучават ученици до десети клас.  От началото на годината до 5 септември са извършени 862 основни и текущи ремонта в 71 държавни и в 659 общински училища. От тях 502 ремонта са приключени, а 360 се извършват в момента. През лятната ваканция, както и в предишни години, се търсеха най-много учители по чужди езици, по информационни технологии и по математика, както и възпитатели, коментираха от образователното министерство. Младежите на възраст между 15 и 24 години у нас, които нито са работили, нито учили през 2016 г., са били 20,2% . Други 13,8% пък са напуснали преждевременно училище. Тревожните данни бяха изнесени по време на среща за професионалното образование в столичния хотел “Шератон” в сряда, на което присъстваше и зам.-министърът на образованието Таня Михайлова. Тази учебна година  46% от младежите се очаква да завършват професионално образование. “Въпреки демографския срив интересът към професионалното образование се запазва”, заяви Мария Тодорова, директор на дирекция “Професионално образование и обучение”. По думите й е важно този интерес да бъде насочен към  важни и структуроопределящи икономически области. Отчита се разминаване между търсенето на пазара на труда и предлаганите от образователната система кадри. Така  30% от съществуващите днес професии не са съществували преди  и затова усилията са насочени към актуализиране на концепцията от това какви умения и професии са необходими в професионалната подготовка на учениците. Такива сигнали постъпват и от работодателите, които недоволстват за недостатъчна широка подготовка на учениците.  Пазарът на труда  отчита сериозен дефицит от средни специалисти с професионална квалификация. Затова усилията са насочени и към  промяна във възприемането на професионалното образование  и обучение от учащи и родители като непрестижно и неатрактивно.", "date": "2017.09.13", "title": " 7000 българчета  започват първи клас в чужбина\t\t\t"}
{"url": "https://trud.bg/60-%d0%be%d1%82-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bf%d0%be-%d0%bc%d0%be%d1%80%d0%b5%d1%82%d0%be-%d0%b1%d0%b5%d0%b7-%d1%82%d1%80%d1%83%d0%b4%d0%be%d0%b2-%d0%b4/", "text": "60% от служителите по морето са работили без трудов договор, показват данни от проверки на Главната инспекция по труда в черноморските курорти през този летен сезон. Експертите от агенцията извършили 2033 проверки в 2092 фирми с 35 хиляди служители в тях. Данните показват, че нарушенията, свързани със заплащането на труда и с разпределението на работното време на служителите, са се увеличили с 40% през 2017 г., в сравнение с 2016 г. През летния сезон работодателите по морето злоупотребявали най-много с работното време на служителите, отчитат от инспекцията, като нарушенията този сезон са общо 900. Случаите на некоректно заплащане са били 360, а на работа без трудов договор – 247. Големият брой нарушения на работното време, може да се обясни с липсата на работна ръка в курортите, като най-често става въпрос за нерегламентираното полагане на извънреден труд, неспазване на изискванията за седмична и междудневна почивка, коментира от инспекцията по труда. По време на кампанията са съставени 529 акта за административни нарушения и150 акта за липса на условия за безопасност и здраве на работното място. Кодекса на труда предвижда санкции за работодателите между 1500 лв. и 15 000 лв.", "date": "2017.09.13", "title": " 60% от служителите по морето без трудов договор"}
{"url": "https://trud.bg/%d0%bf%d1%80%d0%be%d1%84-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d1%81%d1%82%d0%b0%d0%bd%d0%b8%d0%bb%d0%be%d0%b2-%d0%b0%d1%80%d1%85%d0%b5%d0%be%d0%bb%d0%be%d0%b3-%d0%b8-%d0%b4%d0%b5/", "text": " – Поначало средствата за проучване и опазване на културното наследство са много малко. Ако отворите бюджета в сайта на Министерски съвет, ще видите. Много са малко, дават се на парче, това е трудна работа, почти няма система. Обръщат ни внимание отвреме на време, говорят за културен туризъм… Аз имах едно предложение навремето да се реформира Министерството на културата, като стане Министерство на туризма и културното наследство и Агенция по изкуствата. Даже го споделих с Борисов и той вика, че това е много интересен въпрос и може да работим по него.  -В Италия е такъв моделът, но е по провинции. В провинция Емилия-Романя е по този начин. Тогава нуждите от културен туризъм се съобразяват с проучванията, с консервацията, реставрацията, особено с поддръжката. Когато туристическите потоци стигат до паметници, веднага се прехвърлят средства. На различни места се вземат и такси „културно наследство“. Като отидете в холандския град Ротердам например, там в хотела ви взимат 10 евро повече за опазване културното наследство на града. И това е на нощ.  – Не няма значение, общината ви ги взема и ви дава едно картонче, в което пише „кметът на Ротердам ви благодари, че вие пожертвахте пари“, макар че ви ги вземат задължително. Ние се опитахме да направим такова нещо, обаче кметовете отказаха да събират такива средства. Предлагали сме на Националното сдружение на общините. Няколко кмета казаха – ние ще събираме парите, а трябва да ги даваме на Министерство на културата, което ще ги разпределя по съображения. Изобщо всяка свежа мисъл у нас е…  – Миналата година бяха 500 000 лв., тази година държавната поръчка е за 1 млн. лв. А поне 1,5 – 2 млн. лв. са достатъчни, за да върви работата нормално и малко да се редуцират обектите. Според мен не се копаят най-престижните обекти, но това е съвсем друг разговор.  – Няма такъв закон. Този Закон за старите столици, който аз разгромих в Народното събрание в комисия, като им извадих, че в него всичко, което са записали, го има в стария Закон за културното наследство, който работи. В него е всичко, което те го бяха взели и то беше много нескопосано направено, без да се консултират изобщо със специалисти, само от юристи и архитекти. Знаете ли какво е нужно? Нужно е трите столици да получат отделен закон, защото те работят в различни режими. Виждате, че Плиска е в полето, извън населеното място. Велико Търново е почти изцяло в градската агломерация, а Велики Преслав отчасти е залепен за града. Това са различни условия, градовете са различни. Но стремежът на този закон беше да се предадат тези стари столици на разпореждане на общините. Аз не знам община Каспичан как ще се справи с огромния резерват Плиска, който е от 550 декара.  – В най-добро състояние в момента е Велико Търново по определени причини. Там са други приходите и той е вътре в града. Плиска е в много добро състояние сега и то благодарение на усилията на главната уредничка Христина Стоянова и на Регионалния музей. Например това покритие (на площад-арена, б.а.), което трябва да го видят всички журналисти, не достигнаха 50 000 лв. и музеят от мижавия си бюджет ги отдели. Това е отношение. Там постоянно имаме връзка с директора, има разбиране. По-трудно е в резерват Велики Преслав, който е към общината, която няма ресурс. Градът трябва да е голям, за да може да отделя средства.  – На 26 септември се връща първата част от съкровището и заминава втората, в която е и известната двустранна златна огърлица. Не може да се провали проектът. Това е най-сериозният изследоватeлски институт в Европа – Римско-германският централен музей, лабораториите са на строхотно ниво там и затова направихме проекта.  – Не прилича на първа столица, но това е икономически и стопански въпрос. Все пак напоследък там има прилични места за отсядане, поддържа се горе-долу чисто по улиците, няма хартийки, площадът е чист и това все пак е нещо. Сега там откриха и Двора на кирилицата и има интерес. Хората се интересуват от такива неща.  – Сега на 6 септември имаше непрекъснат поток от хора, не знам колко хиляди са минали. Имало е подобен наплив и преди. Характерно е, че намаляха автобусите и се увеличиха семейните посещения, и това е най-важното. Не съм изненадан, но интересното е, че хората все по-малко питат. Гледат като зомбирани, снимат се, но малко хора се интересуват да попитат. Не четат табелите, направо ги снимат с фотоапаратите.   – Не мога да го направя това, защото трябва да си гледам разкопките. Това е изключително напрегната дейност, но не отказвам никога да обясня, каквото и да било. Музеят е добре организиран, има екскурзовод със западен език и руски, може и да те води по обектите. Добре уреден е резерватът, за него се полагат грижи и е едно цивилизовано място.  – Не съм участвал, но човек от моя колектив го откри – гл. асистент Андрей Аладжов, който е мой съръководител. Открити са десетина-двайсет метра от ходника и работата ще продължи. Трябва да се знае, че тайните ходници не са били да се крият поданици и да правят заговори. Обикновено на хората с конспиративно мислене им се привиждат такива неща. В Плиска има система от подземни ходници, която е осигурявала инкогнитото присъствие на владетеля в столицата. Той може да е в Дръстър, но излиза през нощта през тайния ходник и всички смятат, че е в столицата. Намерени са на север общо 7, на юг са 5. Те се кръстосват, преустройвани са непрекъснато, свързват сгради, изобщо това е сложно нещо. Новият ходник е на север от каменен площад. Ако ходите в Плиска, непременно трябва да обърнете внимание на площада, който е много важен паметник от края на IX век и вече e покрит с метална конструкция с устойчиво платно. Вътре трябва да се допроучи и да се социализира. На площада-арена са се извършвали важни обреди, тъй като върху каменната настилка бяха нахвърляни по периферията части от цели животни, дори има обезглавено куче. После е засипано с чиста черна пръст, а отгоре пак има натрошени съдове, по които датирахме комплекса. Вече е сигурно, че той е използван еднократно за сложен обряд и после е бил засипан.  – Проучвахме едно водохранилище, може би най-късната каменна структура в Плиска. То е с размери 5,60 на 2,80 м. Изградено е от каменни блокове и тухли. Съдържало е 20-25 кубика вода. Интересно е с това, че пресича един ранен водопровод, който води от север към дворците. Пресекли са водопровода и са ползвали неговата вода, за да пълнят водохранилището. То е от късен следстоличен период – първата половина на XI в., когато дворците вече не са функционирали. Водохранилището е захранвало с вода населението, което се прибрало от външния град вътре под защитата на крепостните стени. До него намерихме пещта, в която се е пекла варта, ямата в която се е гасила. Ще опитаме да запазим този паметник, който е много важен за строителната история на Плиска. Ние смятахме, че през X-XI век няма солидни каменни градежи по подобие на владетелските резиденции, но водохранилището е направено по този начин. Това означава, че са останали майстори строители, които са работили в тази традиция. Постоянно се променят нещата. Както виждате Плиска не се радва на особено внимание от медиите и сега всичко е концентрирано на Голямата базилика. А ние продължаваме да се грижим за Плиска, за да придобия тя съвършен вид, да прилича на столицата на Първото царство.  – От 12 август стартираха разкопките, приключват на 12 септември, но аз в понеделник (11 септември) бях вече в София, а след мен ще завърши нещата гл. асистент Мариела Инкова. Председателят Димитър Главчев прояви разбиране и ме пусна от 3 заседания и само от толкова съм отсъствал. Но аз тука се разболях, караха ме в Бърза помощ, възпали ми се крака след ухапване на оса.  – Разбира се, че имаше нужда, Валери тук е прав! Той прави и неща, които не много одобрявам, но в случая е прав. В края на краищата морето трябва да добие цивилизован вид. Тези шайки от пияници, крясъци, за тези концерти, които пледира, трябва да има определено място и да не се безпокоят всички туристи, пияни да падат и да стават…  – Моля ви, това са несериозни приказки! Сигурно ще внесат вот на недоверие, но в момента опозицията действа първосигнално. Това ви казвам. Аз не им харесвам лидерката на социалистите и смятам, че ще ги заведе в задънена улица. Уважавам социалистическата партия и познавам там много хора, има много ценни.", "date": "2017.09.13", "title": " Проф. Станислав Станилов, археолог и депутат, пред „Труд“: Грижим се Плиска да придобие съвършен вид"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%b8-%d1%85%d0%b5%d0%bd%d1%80%d0%b8-viii-%d0%b2-%d1%85%d1%85i-%d0%b2%d0%b5%d0%ba/", "text": "След продължителни и ожесточени дебати, изпъстрени със задължителните за британския парламентарен фолклор пиперливи, витиевати изказвания по адрес на вековния идеологически опонент, рано във вторник сутринта Камарата на общините прие закона, с който отменя всички закони. Европейските, се има предвид. Нормално е да звучи объркващо, ако не следите всекидневно темата. Британските политици, които от 14 месеца се опитват едновременно да преоткрият колелото, огъня и топлата вода в едно (разбирайте да измислят как се излиза от Европейския съюз), достигнаха до прозрението че за целта имат нужда от закон, с който да отменят всички директиви на Брюксел, които са интегрирали в собственото си законодателство за последните 43 години членство. И понеже си звучи колкото безсмислено, толкова и къртовски труд, гореспоменатият закон предвижда правомощията да се отменят закони да бъдат в ръцете на кабинета на Тереза Мей. Разбирайте под контрола на изпълнителната власт, а не на законодателната, която ги е приела на първо място. Което във всяка нормална страна, особено в люлката на западната парламентарна традиция, си е рецепта за катастрофа. И не без ирония беше наречен от противниците на самата концепция „Законът Хенри VІІІ”. По време на дебатите депутат от опозицията „поздрави“ колегите си консерватори за написването на законодателство, с което „Ердоган, Мадуро и Путин биха били истински горди“. Резултатът от окончателното второ гласуване на текста също беше красноречив сам по себе си – 326 депутати „за“ срещу 290 „против“. С ясно напомняне към Тереза Мей, за крехкото мнозинство върху което се крепи правителството й – точно 326 гласа. И това съвсем не е всичко. Британските политически коментатори вече говорят за бунт в редиците на торите, което неминуемо ще се отрази на стабилността на кабинета на Мей в идните месеци. Която и без това е много условна. Управляващото мнозинство от осем гласа на консерваторите почива върху сделката за 1 милиард британски лири, която Тереза Мей сключи преди два месеца с консервативните демократи-юнионисти (ДЮП) от Северна Ирландия. Последните, известни сред сатириците на Острова като „политическото крило на Стария завет”, се намират в патова ситуация с републиканците от Шин Фейн, които вече девет месеца отказват да се споразумеят с верския и идеологически опонент за подновяване на споделеното управление на региона.  Парите, които ДЮП изкрънкаха от Лондон, допълнително изнервиха Шин Фейн, които обвиняват юнионистите във финансови машинации. И дори съвместното управление на допълнителни 1 милиард лири за следващите две години към бюджета на Северна Ирландия не може да ги омилостиви. След разпадът на правителството през януари, на предсрочните избори през пролетта Шин Фейн записа най-висок резултат в историята си и се доближи на едно място от мнозинството в регионалния парламент. Гамбитът им е, че при още един извънреден вот ще постигнат пълна победа, което ще е важната крачка към мечтания от републиканците референдум за обединение с Ейре. Което беше поизпаднало от дневния им ред, докато Великобритания още беше член на ЕС. При проточване на патовата ситуация (и за да избегнат нови предсрочни избори), по конституция, управлението на Северна Ирландия трябва да премине под контрола на Лондон, за първи път от 10 години насам. Със забатачването на преговорите по „първата глава“ на Брекзит, която засяга гражданските права, сумата за развода, но най-вече в този случай въпросът със статута на границата между Ейре и Северна Ирландия, прехвърлянето на управлението в Лондон, в комбинация с извънредните правомощия, които си гласува правителството на консерваторите, ще изправи на нокти много хора. В Дъблин, където пазеха мълчалива сдържаност първите 12 месеца след референдума за Брекзит, започнаха да надигат гласове за повече „гъвкавост“ от Лондон в преговорите с Брюксел.  Изчезналото от над десетилетие във всекидневния политически и новинарски жаргон на двата острова понятие „мирния процес в Северна Ирландия“ се завърна осезаемо последните седмици, когато се отваря темата за Брекзит.  За капак на всичкото това, часове преди гласуването на „закона за излизане от ЕС“ се оказа, че сделката за отпускането на извънредните един милиард лири, които Тереза Мей обеща на ДЮП срещу подкрепата им в парламента, трябва по закон да бъде одобрена от последния. Според наблюдатели, това ще отвори възможност за подмолни маневри в редиците на торите и натиск върху премиера. Демократите-юнионисти от Северна Ирландия вече заявиха, че без да получат обещаната за региона допълнителна сума, няма да продължат с подкрепата си за кабинета. Комична и потенциално взривоопасна ситуация ще бъде, ако парите бъдат отпуснати, но заради политическата криза в Белфаст, управлението на средствата, наравно с всичко друго се осъществява от Лондон. Но това ще е сигурно в някой от следващите епизоди.  Информацията за необходимостта от парламентарно одобрение на сделката на Тереза Мей с ДЮП се появи в медиите на Острова след изтичане на писмена комуникация с адвокати на бизнес-дамата Джина Милър. Последната стана известна с поражението, което нанесе на Тереза Мей миналата година, когато еднолично поведе кампания пред Върховния съд на Великобритания и принуди премиера да внесе за одобрение от парламента решението за активиране на чл. 50 от Лисабонския договор. Този път само консултациите й с адвокати бяха достатъчни за втори виртуален „шамар” за Тереза Мей.", "date": "2017.09.13", "title": " Британците и  “Хенри VIII” в ХХI век\t\t\t"}
{"url": "https://trud.bg/%d0%bd%d0%be%d0%b2%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%bf%d1%80%d0%b8%d0%b5%d0%bc%d0%bd%d0%b0-%d0%bd%d0%b0-%d0%b6%d0%b5%d0%bd%d1%81%d0%ba%d0%b8%d1%8f-%d0%bf%d0%b0/", "text": "Женският пазар вече разполага с нова полицейска приемна – заедно с общинското дружество „Пазари Възраждане“ предоставихме помещението и осигурихме оборудването му, написа в профила си във фейсбук столичният кмет Йорданка Фандъкова. Основните ни усилия след цялостния ремонт и реконструкция на Женския пазар са насочени към подобряване на сигурността. „Пазари Възраждане“ изградиха система за видеонаблюдение с 61 камери и имат собствен център с 24-часово дежурство. На пазара по мое разпореждане има постоянен патрул на Общинска полиция, както и екип на СДВР, на които благодаря за партньорството. Благодаря и на гражданите, които живеят в района и с които работим заедно още от проекта за реконструкция на Женския пазар. Кметът на район „Възраждане“ г-жа Savina Savova работи изключително активно за възстановяване на старите сгради на София в района – до момента са възстановени З8 сгради-паметници на културата. На територията на общината има 110 изнесени приемни на полиция, като настоях специално за полицейски приемни на Женския пазар и на територията на Централна гара, защото постоянното присъствие на полиция е много важно. В момента е в ход процедурата за разширяване на системата за видеонаблюдение с още 244 камери по основните трасета, свързани и с европредседателството и свързването на всички камери в София в единна система, която да се наблюдава от Столична община и МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Нова полицейска приемна на Женския пазар\t\t\t"}
{"url": "https://trud.bg/%d1%81%d1%8a%d1%80%d0%b1%d0%b8%d1%82%d0%b5-%d0%be%d1%81%d1%8a%d0%b7%d0%bd%d0%b0%d1%85%d0%b0-%d1%81%d0%b8%d0%bb%d0%b0%d1%82%d0%b0-%d0%bd%d0%b0-%d0%bc%d0%b0%d0%bb%d1%86%d0%b8%d0%bd%d1%81%d1%82%d0%b2/", "text": "Винаги съм се чудел колко на пръв поглед сложни може да изглеждат меандрите на световната политика, но когато малко помислиш и малко се поразровиш, изведнъж виждаш, че всичко си е в реда на нещата. С пълна сила това правило (ако въобще е правило) се отнася и до Балканите. Гледаш, президентът на Сърбия Александър Вучич привика при себе си в Белград представителите на сърбите в парламента на Косово и те веднага заявиха, че ще подкрепят правителството, начело на което като премиер застана Рамуш Харадинай. Е, те не биха тъпана, че срещу подкрепата на „косовския Рамбо”, каквото е едно от прозвищата на някогашния командир от Армията за освобождение на Косово (АОК), получиха цели три министерски места в кабинета плюс едно на вицепремиер. Вярно, ресорите, които представителите на „Сръбска листа” в законодателния орган на Косово взеха не са от особена важност, бих казал, че дори са традиционни – на местното самоуправление, на връщането на бежанците и (а, това е друго нещо!) на земеделието. Важното е, че гласовете на сръбските депутати осигуриха допълнително макар и крехкото мнозинство от 62 гласа в 120 местния парламент, та да може кабинетът на Харадинай да мине през тънката цедка на съпротивата от страна на опозицията. Това, че официален Белград традиционно одобрява или се противопоставя на участието на сърбите в който и да е кабинет в Прищина, няма нищо чудно. Това си е традиция и практика, един вид.  Независимостта на Косово е дълбоката болка и рана на сръбския политически елит, която той още дълго време ще лекува. Поне дотогава, докато стане „безпощадно ясно”, че Косово е укрепило достатъчно своята държавност и е намерило полагащото му се място в международните отношения до такава степен, че Белград да няма друг вариант, освен мълчаливо да се раздели с илюзиите, че някогашната сръбска провинция отново ще се върне в състоянието преди 1999 г. С „инфилтрирането“ на  свои хора в кабинета на Харадинай, което си  е фактическа подкрепа, Вучич  предизвика учудване как така  удря едно рамо на човека, за когото само преди десетина месеца настояваше да бъде изправен пред сръбски съд за престъпления срещу човечеството, направени в Косово преди 1999 г. Става дума за същия Рамуш Харадинай,  който през декември миналата година бе задържан във Франция по заповед на Интерпол, издадена преди години в Белград. Въпреки че Рамуш имаше дипломатически паспорт, френските гранични власти го задържаха, та се наложи на няколко пъти местният съд да заседава и да решава да го експулсира ли в Сърбия или не. Тогава Александър Вучич беше все още премиер на Сърбия, и все още не се беше определил дали да се кандидатира за президент на изборите през пролетта. И в тази си позиция  Вучич настояваше Харадинай да бъде доставен в Белград, за да си получи заслуженото. Френските власти бяха изправени пред дилемата, от една страна, да изпълнят искането на Интерпол, макар че то бе „датирано“ доста отдавна, а от друга, ги притесняваше фактът, че Харадинай вече на два пъти беше заставал доброволно пред Трибунала в Хага, създаден от ООН тъкмо за престъпленията срещу човечеството по време на войните в бивша Югославия. И двата пъти съдът намираше Харадинай за невинен, без достатъчно доказателства той да бъде вкаран в затвора. Лично аз не бих се наел да твърдя, че ръцете на Харадинай не са оцапани с кръв, но кой съм аз да споря с магистратите от Трибунала… И Рамуш се връщаше от Хага в Прищина и се хвърляше в политическата битка в страната си с намерението да стане премиер. Но мястото там вече бе заето от друг командир от АОК – Хашим Тачи. Някакво лично  съперничество между двамата, родено в горите на Косово по време на борбата с тогавашните сръбски власти, се бе пренесло и на политическия терен в младата държава. Но вече има нова ситуация. Хашим Тачи неотдавна стана президент на Косово и освободи премиерския пост, а самият Харадинай, още преди парламентарните избори недвусмислено заяви, че свободното кресло може да бъде само негово. В крайна сметка, френските власти предпочетоха да не си създават главоболия и пренебрегнаха сръбското искане, освобождавайки Рамуш Харадинай. Това предизвика рязкото недоволство в Белград, докато самият Харадинай под път и над път изпращаше закани на север, че ако „онези там“ продължават да го обвиняват, щял да направи така, че Косово да стигне до Ниш… С други думи, тогавашният сръбски премиер и сегашен президент на Сърбия – Александър Вучич – има всички основания да е сърдит на Харадинай и в името на честолюбието си  да се опитва да го държи настрана от властта в Прищина. Но се случи обратното – Вучич подкрепи кабинета на Харадинай. На парламентарните избори в Косово  през юни победи т.нар. „Военна коалиция“, съставена от три основни политически партии, произлезли от някогашната Армия за освобождение на Косово (АОК), популярна с съкратеното си название на албански UCK (У-Че-Ка, б.р.) и която още преди изборите номинира за премиер Рамуш Харадинай. Коалицията спечели 39 места в 120 местния парламент, които се оказаха недостатъчни за съставяне на правителство. Другите политически партии извън „Военната коалиция” бяха непримирими да участват в кабинет, воден от Харадинай. Очертаваше се нова политическа криза, а на хоризонта се задаваха нови извънредни парламентарни избори. В крайна сметка пробивът бе направен, когато партията „Алианс за ново Косово“ на считания за най-богат косовар Беджет Пацоли заяви, че при определени условия влиза в кабинета. Въпросните „условия“ станаха ясни много бързо – лидерът Беджет Пацоли става първи вицепремиер и поема външното министерство, плюс още няколко ключови ресора. Но и така математиката с парламентарното мнозинство пак не излизаше. И сега внимание – в косовската конституция има текст, според който при приемането на основни закони, като този със състава и програмата на правителството, е задължително да имат подкрепата на депутатите от малцинствените общности и малцинствените групи. За тях са определени 20 места в събранието, от които десет са за представителите на сръбската общност. И ако те откажат своята подкрепа, дори и партиите на албанците вече да имат мнозинство от 60 плюс един депутати, дори  хипотетично да имат подкрепата на „своите“ 100 депутати, законът няма да мине. Това правило бе прието с цел да се защитят правата на малцинствените общности и групи в страната и бе внушено, ако не се лъжа, от така нареченото „Бадентерово мнозинство” от Конституцията на Македония, записано там след кризата от 2001 г. Според това правило,  наречено на името на френския конституционалист Робер Бадентер, при приемането на всеки закон, който се отнася до културната идентичност на албанската общност в Македония, освен основното мнозинство от депутатите в парламента, той трябва да бъде подкрепен и от мнозинството депутати от общността, за която се отнася.  Така че извън простата аритметика, гласовете на десетте депутати сърби, освен че изпълниха конституционното изискване, дадоха предимство от само няколко гласа – 62 в подкрепа на кабинета на Харадинай. Дори при гласуването се стигна до куриоз – бе дадена почивка, за да могат сърбите да се върнат от Белград и тогава да влязат в парламента. И за да не остане впечатлението, че Вучич е проявил някакъв политически алтруизъм и си е затворил очите пред факта, че Рамуш Харадинай става премиер на Косово, ще кажа само, че това е една преднамерена политическа игра на Белград. Две предположения за това, за което министрите сърби ще се грижат. Едното ще подкрепят, на другото ще се противопоставят. Ще подкрепят създаването на общност на сръбските общини в северната част на Косово, против което Харадинай винаги е бил, и ще се противопоставят на идеята за въоръжени сили на Косово, за които Рамуш настоява. Нещо като кукувичи яйца, но когато човек като Рамуш Харадинай е решил да стане премиер на всяка цена, ще трябва и да си ги мъти.", "date": "2017.09.13", "title": " Сърбите осъзнаха силата на малцинството в Косово\t\t\t"}
{"url": "https://trud.bg/%d0%b5%d0%bc%d0%b1%d0%b0%d0%ba%d0%b0-%d0%b2-%d1%81%d1%8a%d0%b4%d0%b0-%d0%bd%d0%b5-%d0%b8%d1%81%d0%ba%d0%b0%d1%85-%d0%b4%d0%b0-%d0%b3%d0%be-%d1%83%d0%b1%d0%b8%d1%8f-%d0%b7%d0%b0%d1%89%d0%b8%d1%82/", "text": "Емил Първанов-Ембака за първи път проговори за инцидента на магистрала“Струма“ през 2015 година, когато с камък уби служител на фирмата „Агромах“ и бивш легионер Николай Чивиев. Срещу Ембака се води дело за убийство, след случая той се кри 4 месеца, а после сам се предаде. Делото се гледа вече в няколко заседания поради големия брой на свидетели. На поредно заседание Ембака даде обяснения за случката от негова гледна точка. „Същия ден със съпругата ми се връщахме от магазин „Лидл” и минахме през новостроящата се магистрала. Видях човек със светлоотразителна жилетка до два гръцки тира, той махна с ръка, но не спрях и продължих напред. Малко след това лек автомобил ме настигна и засече, спря пред мен. От колата излезе едър мъж, над 1.90 м, който се развика. Попитах го: „Ти какъв си?”, а той отвърна: „Ти сега ще видиш, боклук мръсен”, извади палка и ме удари по ръката. Аз залитнах, препънах се в чехлите, паднах, а после побягнах. Видях, че той троши колата ми, върнах се и чух жена ми да пищи, ръката й беше цялата в кръв. В този момент ми падна пердето и започнах да хвърлям камъни към човека. След този момент всичко ми се губи, аз лесно се паля, но в такава ситуация изпадам за първи път. Той ме удари втори път през рамото с палката и тогава съм хвърлил камък по него. Приятелят ми Любчо, който не съм разбрал кога е дошъл, ме извика: „Ела, ела да видиш, човекът си е глътнал езика”. Аз го държах за главата, а Любчо помагаше. После се качихме в колата и се отправихме към болницата. Много съжалявам за това, че един човешки живот е погубен, не съм имал умисъл да го умъртвявам, но исках да защитя мен и съпругата ми, разказа пред съда Ембака. Ембака е подсъдим за убийство по хулигански подбуди. Той уби охранителя Чивиев, който се опитал да го спре да не преминава през новостроящата се отсечка на АМ Струма между Сандански и Петрич през 2015 година.", "date": "2017.09.13", "title": " Ембака в съда: Не исках да го убия, защитавах жена си и себе си"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%bc%d0%b5-%d0%b5%d0%b4%d0%bd%d0%b0-%d1%81%d0%b4%d0%b5%d0%bb%d0%ba%d0%b0-%d0%b7%d0%b0-%d1%81-400-%d0%b0/", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган отговори гневно на западните критики за  , информира електронното издание на вестник „Ватан”. „Нашата страна вече достигна до етап, когато сама произвежда собствени безпилотни въздухоплавателни средства, включително и въоръжени такива. Сега (на Запад) се безпокоят всъщност точно от това. В състояние сме да произвеждаме и още по-добри неща. Направихме и една сделка за С-400, а Западът буквално полудя. Какво трябваше да стане? Вас ли трябваше да ви чакаме? Вземаме и ще продължим да вземаме всички нужни мерки за нашата собствена сигурност.”, декларира още Ердоган, цитиран от „Ватан”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Ердоган: Направихме една сделка за С-400, а Западът буквално полудя"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b5-%d0%bf%d0%be-%d1%81%d0%b8%d0%bb%d0%bd%d0%b0-%d0%b8-%d1%89/", "text": "Държавата е по-силна и ще успеем да разкрием отвличането на Адриан. Това каза по време на заседание на Комисията по вътрешна сигурност и обществен ред министърът на вътрешните работи Валентин Радев по повод отвличането на Адриан Златков. „Обсъждани са различни планове преди да се знае, че Адриан е отвлечен. Винаги в тези случаи има няколко хипотези. Правени са няколко такива. Данни по разследването не мога да разказвам. Надяваме се максимално бързо да бъде разкрито престъплението. Знаем, че такова отвличане пречи не само на бизнеса, а и на всеки един. Държавата е по-силна и ще успеем. Знаем рискът и очакванията. Надявам се, че ще успеем“, заяви министър Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Валентин Радев: Държавата е по-силна и ще успеем да разкрием отвличането на Адриан"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0-%d1%85%d1%83%d0%bb%d0%b8%d0%b3%d0%b0%d0%bd%d1%81%d1%82%d0%b2%d0%be/", "text": "Районен съд – Варна осъди двама бивши полицаи за извършено от тях в съучастие хулиганство. Случаят с хулиганските действия е регистриран вечерта на 1 март 2014 година. По това време 40-годишният с инициали К.Б. и 46-годишният с инициали Х.В., които работили като полицейски служители, били в отпуск и заедно с друг техен познат консумирали алкохол в заведение в квартал „Левски“. На излизане те забелязали в близост автомобил с включени светлини и три момичета в него, като директно се насочили към тях с предложение да ги почерпят по питие. Въпреки получения отказ, подсъдимите продължили да притесняват момичета и да възпрепятстват потеглянето на автомобила. Трите девойки се заключили в купето и успели да се придвижат с колата до по-малка улица без изход, която водела към блока на една от тях. Мъжете ги последвали, като 40-г. К. Б. междувременно привел своя автомобил в движение, рязко спрял много плътно до колата на момичетата, след което двамата подсъдими започнали грубо да блъскат по стъклата на чуждата кола, да се представят за полицаи и да светят с джобни фенерчета, в опит да отворят вратите. Едната девойка успяла да позвъни на родителите си, които заедно със съседи, очевидци на случващото се, слезли пред болка и поискали подсъдимите да се легитимират и да обяснят какво искат от момичетата. Вместо да преустановят действията си, подсъдимите продължили да се държат агресивно, като особено 40-годишният К.Б. на открито пред присъстващите заплашвал, че „ще взриви блока и трите момичетата ще работят за него“. За възникналия инцидент били подадени няколко сигнала на тел.112, на които се отзовали дежурни полицейски патрули. Процесът спрямо К.Б. и Х.В. се гледа за втори път в Районен съд – Варна, след като преди половин година горната съдебна инстанция – ВОС, отмени постановения съдебен акт и върна делото за ново разглеждане от друг съдебен състав при ВРС. 40-годишният К.Б. беше признат за виновен по повдигнатото му обвинение в извършване на хулигански действия на 1 март 2014 г., както и по обвинение за шофиране в нетрезво състояние. Той получи общо наказание от три месеца лишаване от свобода, към което бяха присъединени наказанията „обществено порицание“ и „лишаване от право да управлява МПС“ за срок от една година. Другият подсъдим – 46-г. Х.В., също беше признат за виновен в извършеното в съучастие хулиганство, като Районният съд във Варна го освободи от наказателна отговорност с налагане на административно наказание – глоба в размер на 1500 лева. Присъдата подлежи на обжалване или протест в 15-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Осъдиха двама полицаи за хулиганство във Варна"}
{"url": "https://trud.bg/1000-%d0%b4%d0%ba%d0%b0-%d0%b8%d0%b7%d0%b3%d0%be%d1%80%d1%8f%d1%85%d0%b0-%d0%b7%d0%b0-%d0%b4%d0%b5%d0%bd-%d0%b2-%d0%be%d0%b1%d0%bb%d0%b0%d1%81%d1%82-%d0%bc%d0%be%d0%bd%d1%82%d0%b0%d0%bd%d0%b0/", "text": "Близо 1000 дка посеви, треви и храсти изгоряха в 10 пожара само за едно денонощие в област Монтана. Във вторник следобед в землището на крайдунавското село Горни Цибър пламнал масив с царевица. Докато огнеборците пристигнат, пожарът изпепелил 600 дка с царевица. Униформените обаче успели да спасят близките 1000 дка. Причините за пламването на огъня още се изясняват. Същия ден са изгорели 150 дка треви и храсти в местността „Пъстрина” край Монтана и 100 дка край село Ковачица. Пожари са вилнели и край селата Якимово, Пишурка, Долно Церовене и Станево. От пролетта досега ниви, стърнища и ливади в Северозапада горят постоянно. Цели райони вече са превърнати в пепелища, недоволстват стопани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " 1000 дка изгоряха за ден в област Монтана"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b8%d1%82%d0%b5-%d0%bf%d1%8a/", "text": "Обновяване на пешеходните пътеки край всички училища и детски градини в Карлово започва в навечерието на новата учебна година. Целта е да бъдат подсигурени местата за пресичане и безопасността на децата в първия учебен ден този петък, коментира кметът на Община Карлово д-р Емил Кабаиванов, който призова всички шофьори да бъдат изключително внимателни на 15 септември. През тази седмица най-сетне стартира и чаканият от дълги години основен ремонт на част от Републикански път II – 64 Пловдив – Карлово в участъка от Кръговото кръстовище на вход/изхода за Пловдив в Карлово до град Баня. Ремонтните дейности предвиждат поставяне на асфалтова настилка и обновяване на прилежащата техническа инфраструктура на пътя. Тротоарните настилки ще бъдат демонтирани и здравите ще се използват в други населени места на територията на Община Карлово. Ремонтът се изпълнява от фирма „Пътища Пловдив” АД, която има договор за текущо поддържане на републиканската мрежа от Областно пътно управление – Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Започна обновяване на пешеходните пътеки край училищата в Карлово"}
{"url": "https://trud.bg/%d0%bc%d0%b0%d0%b5-%d0%bf%d0%be%d0%b2%d0%b8%d1%88%d0%b8-%d0%bf%d1%80%d0%be%d0%b3%d0%bd%d0%be%d0%b7%d0%b0%d1%82%d0%b0-%d1%81%d0%b8-%d0%b7%d0%b0-%d1%82%d1%8a%d1%80%d1%81%d0%b5%d0%bd%d0%b5%d1%82%d0%be/", "text": "Международната агенция за енергията (МАЕ) повиши прогнозата си за световното търсене на петрол през 2017 година със 100 000 барела повече на ден в сравнение с прогнозата си от август, пише в доклада на агенцията за септември. С повишената си прогноза МАЕ очаква търсенето на черното злато в света да стигне до 2-годишен връх от 97,7 милиона барела тази година.  Агенцията повиши и прогнозата си за световното търсене на петрол I през 2018 година със 100 хил. до 99,1 милиона барела дневно.  В доклада е посочено, че търсенето на петрол се е засилило през първото и второто тримесечие заради голямото потребление в страните от Организацията за икономическо сътрудничество и развитие (ОИСР). Агенцията очаква значителен спад на запасите поради урагана Харви в САЩ. Страните извън Организацията на страните износителки на петрол (ОПЕК) са изпълнили плана за намаляване на добива през август на 118 процента благодарение на Казахстан и Азербайджан, пише още в доклада.  ", "date": "2017.09.13", "title": " МАЕ повиши прогнозата си за търсенето на петрол през 2017 и 2018 г."}
{"url": "https://trud.bg/%d0%ba%d1%80%d0%b0%d1%81%d0%b8%d0%b2%d0%be-%d0%b2%d0%b8%d0%b4%d0%b5%d0%be-%d1%81%d1%8a%d0%b1%d0%b8%d1%80%d0%b0-%d1%84%d0%be%d0%bb%d0%ba%d0%bb%d0%be%d1%80%d0%b0-%d0%b8-%d0%b1%d0%be%d0%b9%d0%bd%d0%b0/", "text": "Красив видеоклип популяризира българските военновъздушни сили в социалните мрежи. Той е озаглавен „Българите обичат своята военна авиация!” показва три от младите надежди на нашите ВВС и ансамбъл, който танцува до изтребител МиГ-29. Автор на заснетите в авиобаза „Граф Игнатиево” кадри е бившият официален фотограф на въздушните сили Огнян Стефанов. По   той разказа, че идеята дошла от неговата колежка в администрацията на президента Хелия Иванова, която е дъщеря на летец и танцува в Детски танцов ансамбъл „Пламъче”. Двамата с Огнян първоначално уговорили фотосесия, но успели да заснемат и видео, което сега се споделя в социалните мрежи. „Идеята е по-скоро да покажем, защото аз съм убеден и вярвам в това – че всички българи обичат военновъздушните си сили, въпреки че в момента политици се опитват да ни докажат обратното. Опитахме се да вдъхнем кураж на момчетата. Това е абсолютно идеалистичен клип, не е нещо с комерсиална цел. Направен е без бюджет, буквално”, обяснява фотографът. Тримата пилоти, лейтенант Егени Димов, капитан Йордан Тонев и капитан Аспарух Пашов първоначално реагирали „странно” на идеята: „Чудеха се как ще се получи, как ще стане, общо взето го приеха с любопитство. Като видяха какво се получава, благодариха ни много”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " Красиво видео събира фолклора и бойната ни авиация на едно място (ВИДЕО)"}
{"url": "https://trud.bg/%d0%b2-%d1%85%d1%80%d0%b0%d0%bc%d0%b0-%d1%83%d1%81%d0%bf%d0%b5%d0%bd%d0%b8%d0%b5-%d0%b1%d0%be%d0%b3%d0%be%d1%80%d0%be%d0%b4%d0%b8%d1%87%d0%bd%d0%be-%d0%b2-%d0%bf%d0%b0%d0%b7%d0%b0/", "text": "Нови хористи търси диригентът на Катедралния смесен хор към храма „Успение Богородично“ в Пазарджик, съобщиха от църковното настоятелство. Изискванията към хората, които желаят да се присъединят към певческата група, е да имат опит в хоровото пеене или музикално образование. Певческият им глас може да принадлежи към една от групите на тенорите, басите или баритоните. Участниците в хора ще получават хонорар, допълниха от настоятелството на храма „Успение Богородично”, където очакват всяка неделя от 9 до 10.30 часа мераклиите да пеят в Катедралния смесен хор . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.13", "title": " В храма „Успение Богородично“ в Пазарджик търсят нови хористи"}
