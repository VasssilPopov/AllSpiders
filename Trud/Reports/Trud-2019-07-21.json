{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d0%bf%d0%b5%d1%87%d0%b5%d0%bb%d0%b8/", "text": "Партията на президента Владимир Зеленски „Слуга на народа“ води на предсрочните парламентарни избори, по предварителни данни, съобщава  . Политическата формация получава 42,7% от гласовете, според първите екзитполове. В парламента се очаква да влязат пет партии. За да влязат във Върховната Рада по пропорционалната система, партиите трябва да преодолеят бариерата от 5%, а кандидатите в едномандатните райони – да получат мнозинство от гласовете в своя избирателен район. В избирателните списъци са регистрирани 34 милиона граждани. Както и на президентските избори тази пролет, около три милиона жители на териториите, които не са контролирани от Киев в Донецка и Луганска области, както и приблизително същия брой украинци, живеещи в Русия, не участваха в гласуването, тъй като избирателните секции в дипломатическите мисии на Украйна в Русия са затворени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Партията на Владимир Зеленски печели парламентарните избори в Украйна по предварителни данни"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%ba%d0%b0%d0%bf%d0%b8%d1%82%d0%b0%d0%bd-%d0%b0%d0%bd%d0%b4%d1%80%d0%b5%d0%b5%d0%b2%d0%be/", "text": "И днес на ГКПП „Капитан Андреево“ има интензивен трафик, който постави рекорд при обработката на автомобили за последните 24 часа. През пункта са преминали близо 10 000 автомобила с над 32 хиляди пътници, предава  На всяка минута влизат по няколко автомобила. Образували са се 9 колони на всички гишета, а дължината им е около 200 метра. 35 гранични служители работят на пункта, при необходимост ще бъдат извикани и още. Общо около 2 часа отнема преминаването през границата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Рекорден трафик на „Капитан Андреево“, преминаването през границата отнема 2 часа"}
{"url": "https://trud.bg/%d1%82%d0%be%d0%b2%d0%b0%d1%80%d0%b5%d0%bd-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d1%81%d1%8a%d1%81-%d1%81%d0%bb%d0%b0%d0%bc%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8/", "text": "Своевременната реакция на полиция, пожарна, жандармерия, включително и охранителната фирма на събора на Рожен са предотвратили разрастването на пожара между Проглед и Чепеларе, където се запали товарен автомобил със слама, информира  . Пострадали няма. Движението в района беше затворено за около час, а малко след 13 часа бе възстановено. Старши комисар Николай Димов, директор на полицията в Смолян, бе на място на инцидента и каза, че „реакцията на всички колеги беше мигновенна“. „Не се допусна огънят да обхване дърветата наблизо и електропроводът, така че ситуацията е овладяна. Предстои в момента разчистване на трасето, изтегляне на автомобила, за да можем да освободим движението, тъй като има доста чакащи граждани, които тръгват от събора или отиват към него. Автомобилът е изгорял целият, шофьорът е установен, опитал се е да гаси първоначално самият той. Ще извършим оглед и ще образуваме досъдебно производство. Предстои да изясним причините за възникването на пожара“, добави той. При спирането на движението се образуваха колони от чакащи автомобили, пътуващи за Събора на народното творчество и животновъдството и обратно към вътрешността на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Товарен автомобил със слама се запали и затвори за около час пътя за събора на Рожен"}
{"url": "https://trud.bg/%d0%b8%d0%b7%d0%b3%d0%be%d1%80%d1%8f%d1%85%d0%b0-85-%d0%b4%d0%b5%d0%ba%d0%b0%d1%80%d0%b0-%d0%be%d0%b2%d0%b5%d1%81-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%b6%d1%8a%d1%82%d0%b2/", "text": "Техническа неизправност в земеделска машина е предизвикала пожар по време на жътва в землището на павликенското село Върбовка. Инцидентът станал в 14,52 часа в събота. Фермери незабавно подали сигнал на телефон 112. На място пристигнали пристигнали двама пожарникари със специализиран автомобил, които бързо потушили огъня. Пламъците обаче са изпепелили 85 декара овес. Спасени са 60 декара със зърно, които са кооперативна собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Изгоряха 85 декара овес по време на жътва в Павликенско\t"}
{"url": "https://trud.bg/%d1%83%d1%80%d1%81%d1%83%d0%bb%d0%b0-%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%b0%d0%bf%d0%be%d1%87%d0%bd%d0%b5/", "text": "Новоизбраната председателка на Европейската комисия Урсула фон дер Лайен заяви, че ще се застъпва за начало на присъединителни преговори между ЕС и Северна Македония и Албания веднага след като бъде оценено, че тези две страни са изпълнили критериите, съобщи Танюг, цитирана от БТА. В интервю за „Шпигел“ тя каза, че тези две страни са съседи на ЕС. Трябва да започнем преговори с тези страни веднага след като Европейският съвет приеме заключение, че са изпълнени критериите. Трябва да оставим подадена ръка на тези страни. Споделяме един континент, една история, ние сме съседи. Ако затворим вратата на този регион, ще предизвикаме вреда на себе си, каза тя в интервюто. Преди десетина дни по време на своето представяне в Европейския парламент  Урсула фон дер Лайен похвали Северна Македония като светъл пример заради позитивните постижения, добавяйки, че Западните Балкани трябва да се възприемат по-сериозно. Фон дер Лайен бе избрана миналия вторник за първата жена в историята на ЕС начело на Европейската комисия. По време на кампанията, в която убеждаваше европейските депутати да гласуват за нея, тя на няколко пъти посочваше като свой приоритет започването на преговори с Албания и Северна Македония. Урсула фон Лайен следва да поеме поста председател на Европейската комисия на 1 ноември 2019 г. Източник: Брюксел АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Урсула фон дер Лайен: Трябва да започнем преговори с Албания и Северна Македония, когато изпълнят критериите"}
{"url": "https://trud.bg/%d0%b1%d1%81%d0%bf-%d0%be%d0%b1%d1%8f%d0%b2%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%ba%d0%bc%d0%b5%d1%82%d0%b0-%d1%81%d0%b8-%d0%b7%d0%b0-%d0%b1%d1%83%d1%80%d0%b3%d0%b0%d1%81/", "text": "Депутатът Николай Тишев е кандидатът на БСП за кмет на община Бургас, обявиха социалистите, след общинска конференция на партията. Той е и водачът на листата за общински съветници.   По време на конференцията, бяха утвърдени кандидатите за кметове на населени места в общината, както и листата за общински съветници в морския град. След водача Тишев, се нареждат общинският лидер Живко Господинов, активистът д- р Чанко Мирчев, бившият областен управител на Бургас Павел Маринов и др. Гост на общинската конференция на БСП бе депутатът от ПГ на „БСП за България“ Петър Кънев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " БСП обяви кандидат-кмета си за Бургас"}
{"url": "https://trud.bg/%d1%86%d0%b0%d1%80-%d0%bb%d1%8a%d0%b2-%d0%bf%d0%b0%d0%ba-%d0%bb%d0%be%d0%b2%d1%83%d0%b2%d0%b0-%d0%b2-%d0%ba%d0%b8%d0%bd%d0%b0%d1%82%d0%b0/", "text": "Джон Фавро е режисьор на филма Новият “Цар Лъв” несъмнено е най-големият филм на месеца, а очакванията са да се превърне и в един от топ блокбастърите на годината. Премиерната суперпродукция представлява компютърно генерирана и фотореалистична версия на модерната класика на “Дисни” “Цар лъв”. Сега, 25 години след премиерата на рисувания шедьовър, вдъхновен от “Хамлет” на Шекспир, е време да проверим доколко този сюжет вълнува съвременната публика и колко силна е носталгията на порасналите фенове на първия филм. Компютърната анимация по сюжета на първия филм, режисирана от Джон Фавро, който преди три години екранизира с огромен успех “Книга за джунглата”. Ето го и сюжета: “Малкото лъвче Симба е обучавано от баща си, крал Муфаса, да поеме властта над африканските земи след като той си отиде от този свят. Завистливият му чичо Скар успява да измисли ситуация, в която да убие брат си Муфаса, да прогони наивния престолонаследник надалеч и да завладее лъвските земи. Години по-късно Симба се завръща – пораснал и разбрал истината за кроежите на Скар и неговите хиени, благодарение на приятелката си от детството, лъвицата Нала и заедно с вечно безгрижните си “дружки” от тийнейджърските години Тимон и Пумба, той побеждава Скар и поема трона – и отговорностите на баща си, за да управлява саваната като справедлив и мъдър владетел. “ Джеймс Ърл Джоунс отново е дал гласа си на цар Муфаса. Ще чуем още Доналд Глоувър като Симба, Бионсе като Нала, Чуетел Еджиофор като Скар, Алфри Ударт като кралица Сараби, майката на Симба, Джон Оливър като Зазу, адютант на Муфаса и “наблюдател-учител” на малкия престолонаследник, Джон Кани като жреца Рафики, Флорънс Касумба като хиената Шензи, Били Айкнър и Сет Роугън като Тимон и Пумба, Дж. Д. МакКрери и Шахади Райт Джоузеф ще влязат в ролите на малките Симба и Нала.", "date": "2019.07.21", "title": " „Цар Лъв” пак ловува в кината\t"}
{"url": "https://trud.bg/%d0%bf%d0%be%d1%82%d1%80%d0%be%d1%88%d0%b5%d0%bd%d0%b8-%d1%81%d0%b2%d0%b5%d1%82%d0%be%d1%84%d0%b0%d1%80%d0%b8-%d0%b2%d0%b8%d1%81%d1%8f%d1%82-%d0%b2%d1%8a%d1%80%d1%85%d1%83-%d0%bf%d1%80%d0%b5%d0%bc/", "text": "Светофарната уредба на главната улица в Слънчев бряг е повредена и причинява затруднения на шофьори и пешеходци. На снимки се вижда как части от нея буквално висят и се държат на едно тънко кабелче. За момента няма информация какви са причините за повредата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Потрошени светофари висят върху преминаващите коли в Слънчев бряг (СНИМКИ)"}
{"url": "https://trud.bg/%d0%b8%d0%b4%d0%b2%d0%b0-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0-%d1%83%d0%bc%d0%bd%d0%b8%d1%82%d0%b5-%d1%82%d0%be%d0%b0%d0%bb%d0%b5%d1%82%d0%bd%d0%b8/", "text": "Миризмите се отвеждат автоматично в канала Може и да е неочаквано за мнозина, но обзавеждането на банята е един от секторите, в които напредъкът на съвременните технологии оказва сериозно влияние. В тази област се очакват интересни нововъведения и тенденции като автоматично почистване на седалката след употреба, избор на различни музика и осветяване, както и употребата на смесители с гласово разпознаване, настройващи водата според индивидуалните нужди и желания, споделят от българската компания ,Geraka която е специализирана в баните и тоалетните. Умни тоалетни с различни автоматизирани функции съществуват от години, но според екипа на българската фирма, през следващите месеци се очаква нарастващо търсене на по-разнообразни и усъвършенствани подобни решения. Първите такива тоалетни са обществени и се отличават с три умни функции – автоматично почистване на седалката след всяко ползване, автоматично пускане на водата и ароматизиране. Напоследък обаче в някои страни по света се забелязва все по-засилваща се тенденция за ползване на умни тоалетни в домашни условия, което подобрява значително комфорта, но също и хигиената, а не на последно място – и спестява вода и консумативи. Пример в това отношение е затоплянето и поддържането на определена температура на седалката. Друга екстра е функцията биде, която работи с избор на различни режими, променяйки вида на струята и интензитета на водния поток. Някои умни тоалетни могат да задействат функцията обдухване, която има за цел да изсуши кожата след употреба на биде. Също така нараства търсенето и на тоалетни чинии с функция за засмукване на миризмите и изпращането им в канала, както и с възможност за избор на музика и цвят на осветяване. На много места по света търговците дори вече не предлагат стандартни тоалетни чинии, поради факта, че вече не се търсят на пазара. По сходен начин от технологиите са повлияни и смесителите за баня. Вероятно вече всеки е ползвал сензорен и термостатен смесител, но напоследък станаха много актуални онези от тях, които имат гласово разпознаване. Този тип смесители обикновено се ползват при душовете. В момента, в който се зададе предварително въведената в паметта на смесителя команда, той подава вода с вид, сила и температура на струята, различаващи се индивидуално за всеки потребител. Тази технология отдавна се ползва при осветителните тела, но сега успешно се интегрира и при обзавеждането за баня.", "date": "2019.07.21", "title": " Идва времето на умните тоалетни\t"}
{"url": "https://trud.bg/%d0%bd%d0%b0%d0%b4-1000-%d0%bb%d0%b5%d0%b2%d0%b0-%d1%81%d1%8a%d0%b1%d1%80%d0%b0-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d1%82%d1%83%d1%80%d0%bd/", "text": "Третият Благотворителен турнир по футбол във великотърновското село Габровци събра над 1000 лв,. Инициатор бе общинският съветник от старата столица Жельо Желев. Благородното спортно събитие се провежда за трета поредна година по негова инициатива, организирана съвместно с кметския наместник на населеното място Христо Медникаров и с подкрепата на Община Велико Търново. Каузата традиционно е набирането на средства за закупуване на техника и консумативи за Детско отделение към МОБАЛ “ Стефан Черкезов“ в болярския град. Във футболните мачове на малки вратички, които се проведоха на стадиона в Габровци, се впуснаха няколко атрактивни отбора, които набраха сумата. С нея ще бъдат закупени инхалатори за Детско отделение на областната болница . Победители в състезанието станаха тима на Царевец – Камен Карс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Над 1000 лева събра благотворителен турнир за Педиатрията в Търново\t"}
{"url": "https://trud.bg/%d0%b1%d0%bb%d0%b5%d0%b9%d0%ba-%d0%bb%d0%b0%d0%b9%d0%b2%d0%bb%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bf%d1%80%d0%b0%d0%b2%d1%8f%d1%82-%d0%b4%d0%b5%d1%86%d0%b0/", "text": "Кухнята ми е любимо място Никога не съм била парти момиче Уча се да обичам тялото си във всяка форма “Диваци” беше голямо предизвикателство за мен. Няма актьор в Холивуд, който да не изпитва огромно уважение към творчеството на режисьора Оливър Стоун Превъзходната актриса Блейк Лайвли може да бъде описана като вълнуващо, вдъхновяващо и вкусно олицетворение на идеята за волна и витална американска красота. Тя е типичното калифорнийско момиче – израснала в Лос Анджелис в артистично семейство, в прекрасна физическа форма и с автентичен тихоокеански тен, култивиран от години на безгрижни плажни приключения. Външният вид на палаво плажно зайче лесно я въвлече в екранното клише на секси сърфистка. Този стимулиращ стереотип проработи прекрасно в наркотичния трилър “Диваци” на Оливър Стоун и хоръра “Опасни води”, вдъхновен от шедьовъра “Челюсти”. Но днес, на 31 години, тя е сериозна семейна жена със силно развито майчинско чувство. “Децата промениха живота ми. Сега съм съвсем различен човек. Те те отделят от егоизма и заблудите, фокусират те върху нещо прекрасно. Трябва да се правят деца”, казва актрисата, която отново е бременна и в момента чака трето дете от своя съпруг и колега актьор Райън Рейнълдс. Актрисата, прочула се със сериала “Клюкарката”, изненада всички, пристигайки на премиерата на игралния филм “Покемон Детектив Пикачу” с издут корем. Блейк и Рейнълдс са женени от 2012-а година и вече имат две деца – момиченца на 2 и 4 години. “Първата бременност беше особено преживяване за мен. Нещо специално. Успях да се възстановя бързо и да се върна в киното, но след раждането на децата ми актьорската професия е на второ място”, разкрива Лайвли. Тя се чувства комфортно по бански с безгрижно пусната светла грива, излизаща или влизаща в океана на каданс, романтично осветена и окъпана от златния диск на слънцето.Лайвли притежава едновременно невинното излъчване на жанрова жертва от трилър и телесната агресивност и самоувереност на целеустремена дама от модерен авторски филм. “Харесвам разнообразието. Не искам да се застоявам в един тип роли. Искам да участвам в комедии, екшъни, фантастика, романтика.. Да експериментирам и да излизам извън комфортната си зона”, разказва Блейк. Лайвли се пласира прекрасно като желана жена, цел за разнообразни хищници – мексикански мафиоти в “Диваци” и масивни бели акули в “Опасни води”. Нежната фигура на Блейк е толкова естествено красива, заобиколена от вълни и пясък, изложена в природата. Може да се каже, че във водата тя се чувства “в свои води”- “Диваци” беше голямо предизвикателство за мен. Няма актьор в Холивуд, който да не изпитва огромно уважение към творчеството на режисьора Оливър Стоун. Той имаше наистина изключителна и отличителна перспектива към света на наркобизнеса и успя да интегрира интимна история в по-големия и сложен план на кървавите конфликти между картелите”, смята актрисата. Преди години тя взе твърдото решение да се упражнява извън комфортната си зона с драматична роля в “All I See Is You”. “В този филми играя ролята жена, която проглежда за пръв път след успешна операция за възстановяване на зрението. Подготвих се много сериозно и съм доволна от резултата. Това беше един наистина важен филм”, казва Лайвли. Тя много държи на своя съпруг Райън Рейнълдс. Двамата са едно от най-атрактивните холивудски семейства. “Райън е толкова важна част от живота ми. Той е прекрасен съпруг и баша, има наистина неустоимо чувство за хумор и успява да ме вдъхновява, дори и когато нямам никакво настроение и се чувствам в емоционална дупка”, разкрива актрисата. Освен роли в киното, тя преследва цели в кулинарията и интериорния дизайн. Второто хоби е особено предвидимо за знаменитости от женски пол, но първото я пласира в света на домакинята, отречен отдава от повечето прогресивни холивудски дами. “Обожавам да готвя. Кухнята ми е любимо място. Там давам свобода на въображението и креативните си енергии. Съчетаването на вкусове, експериментите с храни и подправки – малко неща ми носят повече усещане за хармония и лично удовлетворение от кулинарните приключения”, казва Лайвли. Актрисата винаги е била атлетична и във върховна форма, но майчинството се оказва сериозно предизвикателство за нейната фигура. “С второто си дете качих 27 килограма. След второто дете е различно. Това не беше нормалното ми тяло. Уча се да обичам тялото си във всяка форма, но ми беше доста трудно – май имам много за учене”, смее се се Лайвли. С помощта на хранителен режим и тренировки Блейк се връща във формата, която най-вероятно ще пожелае обратно и за след раждането на третото си дете. От менюто си Блейк гледа да изключва храните с глутен и соя. “В един момент човек осъзнава, че соя има във всичко – в здравословните храни, в пълнозърнестите, навсякъде. Като спреш да ядеш соя и глутен, щеш не щеш се оказваш почти суровоядец”, смята Лайвли.  А какво мисли Блейк за своята репутация на безгрижна плажна царица на купона? “Никога не съм била парти момиче. Израснах в артистични среди в Калифорния, обичам сърфа и водните спортове, но винаги съм била отговорна и ангажирана. Работя от малка. Първата ми роля е преди 21 години в мюзикъла Sandman, тогава бяха на 11 години”, спомня си актрисата. Истинската й кариера в киното започва с “Женско братство” (2005), в който си партнира с Амбър Тамблин, Алексис Бледел и Америка Ферера. Световна слава Блейк печели благодарение на превъплъщението си в разглезената и скандална богаташка Серина ван дер Удсен в сериала “Клюкарката”. “Тази поредица ми даде толкова много. Нямаше да съм това, което съм без годините на опит в “Клюкарката”. Винаги ще пазя спомена от работата си с толкова много талантливи професионалисти и прекрасни хора”, казва Лайвли. Тази година тя се завръща с роля в трилъра “Ритъм секция”. “В този филм играя ролята на жена, която тръгва да отмъщава на хората, които са оркестрирали самолетната катастрофа, в която загива нейното семейство”, разказва тя. Извън ролите, децата и кухнята, Блейк Лайвли обожава да говори за дизайн. “Независимо дали става въпрос за дрехи или за интериорния дизай на вашия дом, принципът е един и същ. Комбинирането на цветове и текстури, създаването на неочаквани мотиви. Моят стил е вдъхновен от идеята да се търсят нестандартни крайни решения. Обичам да комбиниран елементи по интересен начин, който на пръв поглед изглежда немислим”, казва Лайвли. Разбира си, няма как една звезда да остане извън света на благотворителните каузи. За Лайвли е страшно важно да знае какво точно се случва с кампаниите, които подкрепя. “Понякога големите организации размиват своята дейност и е трудно да разбереш къде отиват парите ти и какъв реален ефект ще имат”, смята майката, актриса, кулинарка, дизайнерка и бивше плажно зайче Блейк Лайвли.", "date": "2019.07.21", "title": " Блейк Лайвли: Трябва да се правят деца\t"}
{"url": "https://trud.bg/%d1%8e%d1%80%d0%b8%d0%b9-%d0%b0%d0%bd%d0%b3%d0%b5%d0%bb%d0%be%d0%b2-%d0%be%d1%82%d0%ba%d0%b0%d0%ba%d1%82%d0%be-%d0%bd%d0%b0%d0%bf%d1%83%d1%81%d0%bd%d0%b0%d1%85-%d1%81%d0%be%d1%84%d0%b8%d1%8f-%d1%82/", "text": "С приятели основахме партия “Изпърдиоти” Напълно съм уверен, че има прераждане Искам да изиграя последната роля на Апостол Карамитев – Г-н Ангелов, участвате в най-новия филм на режисьора Илия Костов – “Пътуващо кино”, в който си партнирате с Катерина Евро и Любен Чаталов. Какво ще разкриете за тази продукция?  – Интересното е, че филмът показва съдбата на нацията ни под формата на пътуващо кино, което се прожектира на различни места и показва реалността в страната ни – без да е замаскирана, но поднесена с чувство за хумор. За първи път ще го представим на фестивала “Любовта е лудост”, а след това и по екраните. Нямам право да разкривам подробности, защото още не го е видяла публиката, но в основни линии има един любовен триъгълник между нас, защото и двамата с Любен изпитваме симпатия към героинята на Катето… – Какво е усещането днес да играете любим мъж на Катето Евро, след като преди години тя е била и една от първите ви любови?  – Преди много години между нас имаше любов, но тя беше почти платоническа и насочена изцяло към изкуството. Имахме едно чисто преживяване и не сме били гаджета, а Катето тогава беше още манекенка, но вече мечтаеше да стане актриса. След толкова житейски бури, женитби и деца от двете страни, сега в този филм двамата отново имаме среща, която е много хубава и благодатна. Аз съм напълно уверен, че съществува прераждане на душите и ние с нея сме си говорили за това, че сме се срещали и в друг живот. – Какво ви дава увереност, че има прераждане?  – Има много факти на тази тема, а сега и покрай работата ми с децата в Еко-Арт сдружение “Духовно огледало” си припомних друго мое прераждане, когато пак съм работил много с деца. Навремето, когато постъпих в Театралния институт и бях приет в класа на Апостол Карамитев, а той в първи курс много се изумяваше от моята личност и казваше пред всички: “Този Юри, не мога да го разбера – или е голям мошеник, или наивник”. А вече във втори курс ми сподели: “Юри, вече разбрах кой си – ти си съвременния княз Мишкин!” Тоест -пълен идиот, но “идиос” на гръцки означава различен от останалите – някой, който не е като другите хора! – Над какво друго работите в момента и коя роля би била най-голямо предизвикателство за вас?  – Най-голямото предизвикателство за мен би било да направя последната роля на Апостол Карамитев, която той е играл в Народния театър – на Хенри IV от Пирандело. Години наред молих режисьори да я поставят, но те странно защо се страхуваха от това. Склонен съм, дори да я поставя сам, ако Бог ми позволи, но явно до момента не ми е позволено, а и преди няколко месеца напуснах държавния театър. Навремето напусках Народния, когато бях в най-силния си период, но тогава се връщах, а сега няма да се върна и ще се занимавам само с любителски театър и преподаване. Винаги ме канят в жури на фестивали на любителските театри в Тополовград и Самоков и съм възхитен от любителите, истината е в читалищата. В новото ми село – Кондолово съм си направил собствен театър – с малка сцена и добра акустика и си имаме и свой репертоар, като това са ми мечтите сега. Иначе, играя и една роля в постановката на Велко Кънев – “Омайна нощ”. Вече 16 години я играем с Мария Сапунджиева и Асен Блатечки, но тя не се изхаби и хората є се радват. Асен каза, че ще я играем, докато можем, а по този начин и Велко е жив – с тази постановка. – Какви други проблеми имат хората в Странджа, където и вие живеете?  – Основното е това, че младостта е напуснала Странджа и селата са обезлюдени, животновъдството също липсва и няма поминък – няма ниви, насаждения и млади хора, което е големия проблем. Това ми е болна тема, че селата там са обезлюдени и няма нито овце, нито кози, нито свине, а има само ловни стопанства с частни бариери, на които пише: “стреля се без предупреждение”. Цяла Странджа е разделена на такива ловни стопанства. Останали са единствено крави тук-таме, както и прочутият манов мед, с който сме на второ място в света и има многогодишен патент в Европейския съюз. В Граматиково например, има 17 вида растения, които са още от преди потопа, защото там не е имало ледников период. Интересно е, че билките там са 10 процента по-силни от билките в другите планини. Аз изкарах курс в БАН за билки, но като ги попитах защо е така, дори те нямат научно обяснение. – А коя са най-полезната билка в Странджа?  – За мен най-полезната билка е Странджанското чудо. В момента помагам на един човек, който се опитва да я популяризира. Тази билка ни е пратена като спасение и е подобна на мурсалския чай, даже е 10 процента по-силна, а също е и много красива. Тя действа пречистващо на организма и изчиства тежките метали от него, а в нея има и много микроелементи. Аз я наричам Странджанското слънце. – По какво друго, освен по билкарството сте увлечен в момента?  – Сега изучавам шамански практики, които са и в основата на театъра, а в Германия дори и професионални лекари се обучават на тях. В Странджа има една нестинарска практика, при която преди хората да затанцуват в огъня и има един момент на прихващане – да те прихване духа, само тогава нестинарката си позволява да влезе в огъня. Аз също си правя експерименти със себе си, като изпадам в такива състояния, за да може словото да стане лековито и да покажа, че и театъра може да лекува. – Някога имал ли сте желание да се занимавате с политика, както други ваши колеги?  – Не, но в Бродилово, заедно с един мой приятел – художник, който има и два сценария наградени в Холивуд, както и с приятелския ни кръг от художници и музиканти основахме на шега партия – “Изпърдиоти”. Както и преди години на майтап казах, че съм професор и всички ми повярваха, а младите артисти, даже ме питаха: “Професоре, кафето със захар, или без захар да ви го сервираме?”. Така сега и с партията – даже си имаме и секретар и всичко е с ирония към политическата сбирщина, която пребивава в столицата, включително и патриотите. Направихме го с насмешка към политиците, които доведоха до голямото падение на нацията и целия този упадък, който ни сполетя. – Как взехте решение да живеете извън столицата и бихте ли се върнали отново в София?  – Когато Петър Димков беше почти на 100 години аз бях приет при него с връзки. Тогава бях още в Народния театър и бях много вдъхновен от тази среща, а накрая спонтанно го попитах: “Дядо Димков, да се върна ли на село?”. Той замълча, отдръпна се в креслото, но след малко ми отговори: “Моето момче, българинът направи голяма грешка, той се откъсна от земята, а тя ни е майка, храни ни и ни лекува”. Тогава аз загърбих цялата цивилизация, намерих си място в Странджа и напуснах Народния театър, въпреки че бях точно на гребена на вълната, но съм сигурен, че направих крачка в своя полза. Не бих се върнал отново в София и по този повод съм взаимствал от Чудомир един негов израз: “Откакто напуснах София, там се връщам само по нужда”. – Тази година вие ще имате 70-годишен юбилей, но сте в отлична форма. Как го постигате?  – Сега в Бургас ме караха да чествам юбилей, но ще цитирам един старец на 90 години от моето село, който ходеше с шаячни дрехи и той, като разбра за моя юбилей ми вика: “Какви са тези лапешки работи, какъв е този юбилей!? От 100 години нагоре се чества юбилей!” Така че, и аз ще чествам юбилей на 100 години – всичко друго са лапешки работи, сериозни мъже сме все пак. Аз нямам съзнанието, че съм на 70 години и даже ми е чудно – възрастта е състояние на духа, а той е вечен. Откакто започнах да се занимавам с процедури за прочистване и лекуване на тялото – то вече ми подсказва всичко. Тялото е по-умно от нас и е много сложно устроено, като човек обърне поглед и започне да слуша вътрешния си глас – няма да сбърка. Аз съм бил и фанатик, защото 20 години бях пълен вегетарианец и ядях главно покълнали семена, но сега съм единственият вегетарианец в България, който яде месо. Сега суровоядството стана на мода, а модерните вегетарианци имат най-много лош холестерол, защото ядат много тестени храни, но в момента всичката храна е с много Е-та, затова най-много си навреждат суровоядците, които стават фанатици. Някои казват: “Тези, които ядат месо ще вземат вибрацията на свинята…” Няма такова нещо, а аз обичам да се шегувам, че сланината е аурата на прасето. – Днес е много модерно да се говори за суперхрани, а коя е българската суперхрана според вас?  – Лук, чесън, сух хляб и сланина, но в малки количества. Хлябът днес е най-кофти и е добре да се яде по малко. Аз си правя сам хляб от покълнали семена пшеница и орехи, които смилам и добавям кимион. Избягвам и захарта. Чел съм, че бедуините ядат само фурми и шепичка просо – това е тяхната естествена захар, която им дава енергия и правят преходи по 50 км в пустинята. – С жената до вас – Полина сте заедно повече от 20 години, без да имате брак. Каква е тайната ви и жива ли е романтиката помежду ви?  – Аз съм се женил само веднъж – в Словакия и след това не направих втори такъв опит. Сега с Поли имаме едно особено разбирателство между нас и няма начин да не е още от предишно прераждане – убеден съм в това. С нея не сме имали поводи за конфликт, а тайната е, че аз на моменти се държа леко театрално, за да разнообразя програмата – все пак съм доста добре обучен като артист. Вкъщи, даже си държа доспехите на Дон Кихот, а сега отново ги облякох, когато играх тази роля пред децата в театралната трупа. – Живеете в най-мистичната планина – Странджа. Виждали ли сте необясними явления там и коя е най-необикновената случка в живота ви?  – Виждал съм нещо необикновено, как в Странджа хората пеят в трансово състояние – плачеш и пееш. Подобно нещо ми се случи и на мен в Лувъра, когато докато гледах трите автопортрета на Рембранд не знам какво ми стана, но изведнъж започнах да плача. На сцената, когато съм играл с Апостол Карамитев, също ми се е случвало да плача и същевременно вътрешно да ликувам – по време на ролята. Сега отново ми се случи да изпитам такава емоция на събора на нестинарите в село Българе. – Любима мисъл?  – Харесва ми Сенека: “Хората изпускат живота, добивайки средства за живот, а след това прегръщат коленете на лекарите и молят да им удължи живота с някой и друг час…” Нашият гост  Енигматичният актьор Юрий Ангелов е сред хората, които не се побират в рамки. За едни той е бохем, за други отшелник – напуснал удобствата на столицата заради живота в странджанско село, а за трети – бунтар, който не се страхува да каже какво мисли. Юрий участва в редица популярни филми и сериали, като “Баш майсторът”, “Няма нищо по-хубаво от лошото време”, “Жребият”, “Малки разговори”, “Версенжеторикс”, “Белгийският крал. В последните години на голяма популярност се радват ролите му в “Седем часа разлика”, “Sex, лъжи и TV” и “Откраднат живот”.", "date": "2019.07.21", "title": " Юрий Ангелов: Откакто напуснах София, там се връщам само по нужда"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b1%d0%bb%d0%b8%d0%b7%d0%be-%d0%b4%d0%be-%d0%b0%d1%82%d0%b8%d0%bd%d0%b0/", "text": "По обяд в Мегара, в западната част на област Атика, е избухнал пожар, предава  . 51 пожарникари, 19 превозни средства, членове на специализираната пожарна служба и два хеликоптера са се включили в битката със стихията. Според гръцките медии огънят е близо до населено място и има къщи в околността, които могат да бъдат застрашени от пламъците. От гражданската защита съобщават, че генералният секретар за гражданска защита, Никос Хардаляс спешно е заминал за района на бедствието. Мегара е на около 50 километра западно от центъра на Атина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Пожар гори близо до Атина"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%89%d0%b5-%d0%bf%d0%be%d0%b4/", "text": "Британският финансов министър Филип Хамънд ще подаде оставка ако Борис Джонсън стане премиер на страната, съобщава Би Би Си. Хамънд обясни, че плановете на Джонсън Обединеното кралство да напусне ЕС без сделка, не съвпадат с неговите. На въпроса дали смята, че през следващата седмица ще бъде уволнен, експертът посочи, че още в сряда ще подаде оставка. Пред Би Би Си министърът подчерта, че следващият премиер и новият финансов министър трябва да имат сходни виждания за брекзит. Според него ситуация, в която външният министър Джереми Хънт стане премиер, ще е по-сложна от тази при бившия кмет на Лондон. „Ако Борис Джонсън стане премиер, доколкото разбирам, условията за да служа в неговото правителство ще включват приемането на напускане на ЕС без споразумение на 31 октомври. Това не е нещо, което мога да приема“, добави министърът на финансите.", "date": "2019.07.21", "title": " Британският финансов министър ще подаде оставка ако Борис Джонсън стане премиер"}
{"url": "https://trud.bg/%d0%b2%d0%b5%d1%87%d0%bd%d0%b0%d1%82%d0%b0-%d0%b8%d1%81%d1%82%d0%be%d1%80%d0%b8%d1%8f-%d0%b7%d0%b0-%d0%bf%d1%80%d0%b8%d0%bd%d1%86%d0%b5%d1%81%d0%b0-%d1%82%d1%83%d1%80%d0%b0%d0%bd%d0%b4%d0%be%d1%82/", "text": "Вечната история за китайската принцеса Турандот и безсмъртната музика на италианския композитор Джакомо Пучини оживяха на Царевец. Крепостта бе преобразена в естествен декор за прочутата опера, чиято постановка бе част от афиша на оперния фестивал „Сцена на вековете”. Спектакълът зарадва многобройната публика, пристигнала от цяла България и чужбина, за да се наслади на оперното изкуство под открито небе и на неповторимите емоции и преживявания, които фестивалът „Сцена на вековете” оставя. Изпълнението бе на Държавна опера – Бургас, а диригент бе маестро Найден Тодоров. В ролята на принцеса Турандот излезе Габриела Георгиева, а Валерий Георгиев пресъздаде принц Калаф. Ролята на Лиу изпълни Мария Цветкова-Маджарова, а Пинг, Панг и Понг бяха Александър Крунев, Георги Динев и Любомир Тодоров. Режисьор е Нина Найденова, сценограф – Борис Стойнов, а художник на костюмите – Цветанка Стойнова. Участваха също солисти, хор и оркестър на Бургаската опера. Още пет впечатляващи заглавия са включени в афиша на фестивала „Сцена на вековете 2019″. На откритата сцена на Царевец на 26 юли Музикално-драматичен театър „Константин Кисимов“ ще представи оперетата „Теменужката от Монмартър“ на Имре Калман. На 3 август Държавна опера-Русе ще гостува с операта „Бохеми“ от Джакомо Пучини, а шедьовъра на Джузепе Верди – „Симоне Боканегра“, на 10 август ще покаже Театрално-музикален продуцентски център – Варна. На 30 август ще е симфоничният концерт на Русенската филхармония, посветен на 120 г. от рождението на Панчо Владигеров. Финалът на сезона ще е на 3 октомври с опера в цирка – „Палячи“ от Руджеро Леонкавало. Продукцията е на Държавна опера – Стара Загора и Академичен цирк „Балкански“. IV Летен сезон на българските оперни театри „Сцена на вековете“ е организиран от Община В. Търново и е под патронажа на министъра на културата Боил Банов. Събитието е носител на престижния лейбъл „Европа за фестивалите. Фестивалите за Европа“ 2019-2020 и за поредна година е включено в платформата на Европейската фестивална асоциация. Билети за всички спектакли, включени в програмата, се предлагат в мрежата на   и туристическите информационни центрове на ул. „Христо Ботев“ 5 и на пл. „Цар Асен I“ във Велико Търново.", "date": "2019.07.21", "title": " Вечната история за принцеса Турандот и музиката на Пучини оживяха на Царевец"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%80%d1%8a%d1%81%d1%82%d0%b8-%d0%b2%d0%bd%d1%83%d1%86%d0%b8%d1%82%d0%b5-%d1%81%d0%b8/", "text": "„Бойко и Иван вече са християнчета.“ Това написа премиерът Бойко Борисов в профила си във фейсбук. Той пусна и снимки, от които става ясно, че внуците му са били кръстени в храма „Св. Петка“, ден след големия празник Илинден. „Труд“ научи, че премиерът е поел ролята на кръстник, т.е. станал е духовен баща на малките Бойко и Иван. Снимки: Facebook Борисов рядко публикува снимки на внуците си. Показвал е първородния – Бойко, два-три пъти. През януари той навърши три години. Вторият внук – Иван, преди седмици – на 13 юли, навърши 1 годинка. От снимките, които премиерът пусна във фейсбук, става ясно, че кръщенето е било в тесен семеен кръг. Сред гостите е и сестрата на Борисов д-р Красимира Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Бойко Борисов кръсти внуците си (СНИМКИ)\t"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d0%b5%d0%bd%d0%b5%d0%b2-%d0%bf%d1%80%d0%be%d0%ba%d0%bb%d0%b5%d1%82-%d0%b4%d0%b0-%d0%b1%d1%8a%d0%b4%d0%b0-%d0%b3%d0%b4%d0%b5%d1%82%d0%be-%d0%bd%d0%b5-%d0%b7/", "text": "В историята на нашата драматургия има една книга предупреждение Ако българинът беше чел Михаил Енев, нямаше да пострада толкова драстично от природните бедствия тази година. Енев е автор на книгата предупреждение “Проклет да бъда, гдето не застраховах добитъка и посевите си!”. Анализът на произведението разкрива, че който не заделя средства за осигуряване, горчиво оплаква съдбините си. Основано през 1891 г., “България” е първото домашно застрахователно дружество. После идат “Балкан”, “Витоша”, “Мусала”, “Звезда”, “Слънце”, “Орел”, “Сокол”. Имена на планини, небесни светила и птици, които вдъхват доверие у клиента. Родното застраховане постига високи резултати, защото е неразривно свързано с литературата. След публикуването на Яворовата “Градушка” компаниите отбелязват значителен скок в осигуряването срещу небесната напаст. “На браздата” от Елин Пелин съдейства за застраховането на домашни животни. “По жицата” на Йовков доказва, че ако си здравно осигурен няма всуе да търсиш бялата лястовица. Яворов, Елин Пелин и Йовков само засягат проблема, докато Михаил Енев влиза в неговата дълбочина. “Проклет да бъда” и прочие се появява през 1939 г. като еманация на застрахователния жанр. Топъл юнски ден в българско село. Чува се далечен гръм, който отеква като топовен изстрел. Това е началото, по-нататък: “Започва да вали дъжд, придружен от силен град и страхотни мълнии. Земята се тресе. Всички са уплашени. Навън се чува глъчка и тропот на бягащи животни. В затворената от вятъра врата на кръчмата се чува удряне и няколко души влизат вътре, побледнели и изплашени.” Равносметката е апокалиптична! Светкавица е убила шест глави едър рогат добитък. Град – яйце и орех – е изравнил насажденията със земята. Нивите са обрулени. Няма какво да се ожъне и прибере в хамбарите. Повечето селяни са се застраховали, но Иван Дебелоглавов е отказал. “Предпочитам да изпием парите, но за застраховка няма да дам нито рупче! Нито петак даже!”, отсича той пред застрахователния агент Георгиев. В неговия образ авторът е вградил черти от себе си: “Той е млад, буден мъж, с коси в приятен безпорядък и с очи, в които гори огънят на познанието.” След бедствието застрахованите надуват гайди, а Иван рони тежки, горчиви сълзи. Семейството му е обречено на глад и мизерия. Принудено е да преживява от подаянията на предвидливите селски стопани.   Сега ще умреме от глад, защото кравите ни умряха от мор, нивите ни град уби, а коня – вълците изядоха! Застраховката е спасение за всички нас, които зависим от стихиите на всемогъщата и непобедима природа Четвърта картина Студена зимна нощ. Навън свири вятър. В дъното на бедна селска стая гори огнище. На едната стена виси малко кандилце, което мъждее в мрака. Върху измазания под на стаята играят малки деца. Между тях е куче. В полутъмната стая се носи пушекът на огнището. До него са седнали в отчаян вид Иван Дебелоглавов и неговата жена, която плаче. В своя сърцераздирателен хленч, тя говори натяквайки. СТОЯНКА ДЕБЕЛОГЛАВОВА – Проклет да си, Иване, гдето не застрахова добитъка и посевите! Господ ни наказа, защото не се погрижихме за тях. Кметът, бае Рангел, хубаво ти каза, ама на, нали си дебелоглав, предпочете да се напиеш с парите, но не рачи да застраховаш. Сега ще умреме от глад, защото кравите ни умряха от мор, нивите ни град уби, а коня – вълците изядоха!… По-добре щяха да направят тия пущини, ако бяха изяли и нас, та да не се мъчим барем. Плаче. Иван смучи цигара, направена от вестник и коса от царевица. Той мълчи в своя отчаян захлас. После, след продължително мълчание, в което се чуват хъркащите гърди на заспалите върху пода деца, Иван заговорва тихо и бавно, като че ли на себе си. ИВАН – Право ми казваха хората, ама на, пуста белела глава (чука главата си с ръка), чува ли я! Колко бели ми донесе до сега! Всякога ще ме посъветва да направя това, което баш не требе. А пък, ако бях послушал и застраховах, всичко щеше да ми бъде платено и сега нямаше да страдам. Иван Пениния, например, за кончето му, яли го красти, получи две хиляди лева пари, а аз сигурно шях да получа повече… но… (въздиша)… забравил се бях. Имах две крави, вол и хубав кон. Нивите ми бяха изкласили метър и лакет отгоре, та мислех си, защо ли да правя разноски, когато след някой друг ден житото ще бъде в хамбаря. Чинеше ми се, че все така ще бъде. Но ето, че всичко това го няма вече. Аз съм разорен и станах последен сиромах на селото. Наистина, не бях Бог знай колко богат, но все пак прекарвах криво ляво… А какво ли ще стане с по-сиромасите от мен!!! След няколко минути продължава бавно, мъдро с наведена от отчаяние глава. ИВАН ОТНОВО – Ако някога ми се случи пак да имам добитък и посеви, непременно ще ги застраховам, защото за земеделеца спасението е само в застраховката! Жената плаче и хълца по-силно от преди. Децата се пробуждат и започват да викат. ДЕЦАТА – Татко, мамо, гладни сме, искаме хляб! Иван чупи ръце от отчаяние. По лицето му се търкулват сълзи. Той проплаква. ИВАН – Колко лекомислен излязох! В стаята е тишина. Навън вятърът пее своята ледена песен. В стаята е студено. Огнището гасне. Децата се гушат като пиленца в майка си.  В това време на вратата се почуква. Иван пита унило без да става. ИВАН – Кой е? ГЛАСОВЕ ОТВЪН – Отвори, Иване, ние сме! Иван става и отваря вратата. В стаята влизат кметът и двама от тези, които са получили обезщетение. Те носят със себе си пълни дисаги и един чувал на гръб. Жената и децата на Иван Дебелоглавов се втурват към тях. ЕДИНИЯТ ОТ ВЛЕЗЛИТЕ – Добър вечер, Иване. Добър вечер, Стоянке. Не плачете! Успокойте се, деца! КМЕТСКИЯТ НАМЕСТНИК – Не плачете, де! Недейте! Митър и Григор ви носят ядене! СТОЯНКА ДЕБЕЛОГЛАВОВА – (трогната) Господ да ги поживи! Здраве и дълъг живот да даде на челядта им! От едно на хиляда да видят!  Децата се притискат към майка си в очакване да им даде ядене. КМЕТСКИЯТ НАМЕСТНИК – Те получиха обезщетение от Банката, та дойдоха да ви помогнат. После кметът се обръща към придружаващите го със сърдечен, бащински глас. КМЕТСКИЯТ НАМЕСТНИК – Митре, Григоре, дайте насам дисагите! Те са наши хора. Малко са вироглави и не взимат от съвет, но нали е срамота да  умрат от глад! Зер ще ги оставим така! Митър и Григор излизат напред. Митър сваля от рамото си дисагиге и започва да вади от тях хляб, сирене, торбичка боб. След него тежко пристъпя Григор. Наведен под големия си товар, той излиза напред и пуска с шум пълен чувал с брашно върху пода. Присъствуващите на тази малка, но драматична сцена са развълнувани, а Иван започва да плаче на глас, като дете. Той е трогнат и целува в забрава и възторг ръцете на своите благодетели, като шепне. ИВАН – Милите ми дечица си имат вече хляб! Благодаря ти, бае Рангеле. ТРИМАТА – (Кмета, Митър и Григор) Не плачи, Иване! Срамота е! Не струва да ни целуваш ръце. Нали и ние сме хора. И с нас може да се случи беда. А бедите са за нас – хората. Стани! Успокой се! Вдигат го. В това време Стоянка разчупва хляб, отваря похлупака със сиренето и дава на децата, които лакомо се нахвърлят и започват да ядат.  В този момент някъде се чува пискливият глас на гайда, който смътно се долавя. Иван се услушва инстинктивно в нейния глас и казва със съжаление. ИВАН – Ако бях по-предвидлив и разумен, гайда щеше да свири и у нас. След тези думи той протяга ръце към небето в отчаяние и с покъртителен патос заговорва плачейки, като се спира подир всяка изречена дума.  ИВАН – Проклет да бъда, гдето не застраховах добитъка и посевите си! Застраховката е спасение за всички нас, които зависим от стихиите на всемогъщата и непобедима природа. Той остава още няколко мига в това положение. В стаята е тишина, която тегне като олово. Останалите са с наведени глави. Сълзите са временно пресъхнали. Вятърът блъска с вой вратата, а в кумина се чува ледената песен на зимата. В този момент бавно и тихо се спуска завесата.   Обяснение Предвид ограничените технически възможности на селската сцена, за която пиесата е написана специално, принудени бяхме да се съобразим с тях, за да се даде възможност за нейното лесно и успешно изпълнение. Все пак, за да може да бъде представена навсякъде, там, където според мнението на ръководителя има трудно изпълними моменти, в последните биха могли да се направят известни съкращения, без да се посяга с това на същественото. Понеже от пръв поглед в пиесата има трудно изпълними моменти за бедната сцена на селото, намерихме за необходимо да дадем някои пояснения, които ще унищожат възможни заблуждения по отношение техническата изпълнимост на пиесата. Шумът на валеж от град може да се добие с боб, царевица или грах. За целта е необходимо около един килограм от боба или царевицата и една ламаринена тенекия, поставена между два предмета, за да се образува по-силно ехо. Боба или царевицата, в зависимост от избора и възможностите, се изсипват от около един метър и половина височина в струя от десетина-петнадесет зърна. Струята трябва да бъде непрекъсната и възможно равномерна. Този опит е достатъчен, когато се желае сполучливото добиване на шума. Когато обаче искаме да покажем на сцената валежа на град, то тогава белият боб, намокрен предварително във вода и хвърлен на сцената през отворен прозорец или врата, може да помогне най-добре. Боба се намокря, за да наподобява градовите зърна, които под действието на ниската температура започват да се топят, като оставят мокри местата, на които са паднали. Светкавица се получава със запалването и изгасването на електрическо фенерче или магнезий. Това обаче трябва да става при мрак, както в салона, така и на сцената. Шумът от вятъра се получава с уста, като се изтласква въздуха от устата със сила и шум. Лекото продължително изсвирване допълня неговия вой. Шумът от гръмотевицата и бученето се получават с барабан или пък с въртението на дъска, завързана с канап. Същият ефект може да даде и тропането по кух предмет или пък вълнообразно люлеене на лист ламарина. За да се даде по-внушително картината на гръм, светкавица и град, необходимо е да се произвеждат едновремено съответните шумове.", "date": "2019.07.21", "title": " Михаил Енев: Проклет да бъда, гдето не застраховах добитъка и посевите си!"}
{"url": "https://trud.bg/%d0%b7%d0%bb%d0%b0%d1%82%d0%be%d1%82%d1%8a%d1%80%d1%81%d0%b0%d1%87%d1%8a%d1%82-%d0%bb%d1%8e%d0%b1%d0%be-%d0%b6%d0%b8%d0%b2%d0%be%d1%82-%d1%81%d1%80%d0%b5%d0%b4-%d0%ba%d0%b0%d0%bd%d0%b8%d0%b1%d0%b0/", "text": "Сега е богат, наскоро е навършил 70 години и му се иска да „укроти топката“ Телефонът ми звъни с непознат код. “Любо е, от Папуа”, ми казва гласът в слушалката. Сърцето ми ще изскочи от гърдите. Пет години чакам това обаждане! Но за какво му е на Любо да пишат за него в български вестник? Живее си живота в Папуа Нова Гвинея както му харесва. Седи си на верандата на голямата си къща в тропически стил, а около него се чува режещо слуха тракане. Било от зелените жаби, които живеели по дърветата наоколо, с които е обкръжена голямата му къща. Обича да остава сам, но рядко има този късмет. Случвало се е в 11 часа вечерта да го питат каква е цената на златото за деня. Има си и дружка, живее в големия басейн на имението му, който отдавна се е отказал да ползва. Къщата му е на хълм и водата е кът, а за да напълни басейна си с чиста вода, ще му трябват 22 хиляди долара. Излишен харч. Затова сега басейнът е царството на приятелката му Джизабела – огромен крокодил. Гледа я от бебе, когато е била 10 см, а сега е 3 метра и половина. Обаче Джизабела не напада хора. Преди се е припичала денем на брега на басейна. Не е ли страшна, бррр…? “Джизабела вече не излиза. Джизабела е много дебела”, смее се на римата Любо. Гръмкият му смях ми напомня за героите на Джек Лондон и Хемингуей. Ако Любо Тодоров беше съвременник на писателите, те щяха да напишат най-вълнуващите си романи по живота му, без изобщо да се налага да доукрасяват историите. Единственият българин златотърсач, добивал години наред злато от реките в Австралия и Папуа Нова Гвинея. Не съм чувала и за друг нашенец, ловец на крокодили – живот на ръба… Сега е богат, наскоро е навършил 70 години и му се иска да “укроти топката”. Купил си е луксозна яхта, дълга 22 м, и сериозно се замисля дали да не продаде бизнеса си с производство на машини за търсене на злато и да си живее само на “лодката”. Обаче златотърсаческата тръпка още го държи яко и крои планове да продължи с жълтия метал, който единствен дава свобода на човека… Колко килограма неприкосновени запаси е скътал? “Ха-ха, шегуваш ли се, как ще ти кажа? Крия кюлчета под камъни под водата, които само аз знам” – и се смее гръмко. Едва ли в цялата ни история на бягствата на хора по време на социалистическия режим има такава одисея като тази на Любо. Роденият в София 19-годишен младеж е женен за младо красиво момиче. Любовта към Поли е силна и искрена, но недостатъчна, да потуши поривите на душата му за необикновен живот. Любо е чиста проба авантюрист. Не го блазнят благополучието на големите градове и пухените завивки. Копнежът по девствени територии го зове като непреодолим повик на духа и кръвта. В същото време не е някакъв див и агресивен варварин, груб мачо. Има усет към изящното и рисува картини. Търси свободата в нейния чист, екзистенциален вид. Така, както я разказва само Джек Лондон. За него София е скучно място. Няма нови неща, няма приключения. Жаждата за свободен живот не му дава мира и той е обсебен от идеята да се измъкне от комунистическа България. С риск за живота си бяга от социалистическия “рай”. Преплува за една нощ залива на Триест, за да се реализира в джунглите и блатата на Австралия и Папуа Нова Гвинея. Запленен от историята му, продуцентът и режисьор Марио Марков прави експедиция в Папуа Нова Гвинея и пише книгата “Дългият сън на крокодила”. Заедно с колегата си Панчо Цанков прави и документалния филм “Здравей, Папуа”. Любо попада в Австралия с 50 стотинки в джоба и спи по улиците. Там в едно българско кафене среща много добре облечен югославянин и го пита как се е замогнал. А той го води на един пазар, където в полунощ се разтоварват камиони с плодове, зеленчуци и риба. Двамата си изкарват по 50 долара от 2 камиона, а тогава хората получават заплата от 28 долара за 14 дена. Така Любо прави първите си големи пари. Той среща двама братя югославяни, ловци на крокодили – Мирко и Марко, и идеята за поредната бърза печалба го завладява. Тогава ловът на крокодили е забранен и цената на една кожа скача 4 пъти, или 8 долара на инч, които тогава са много пари. А Любо е само на 22 години, луда глава и си мисли, че е неуязвим. Тримата заминават за една изоставена станция за риболовци в абсолютен пущинак в безлюден регион на Северна Австралия, залива на река Аделаида. Там крокодилите са огромни като динозаври, стигат до 10 м дължина. Но и много кръвожадни. Любо си купува пушка Уинчестър Магнум 22 Римфайър. Братята го предупреждават, че не улучи ли крокодила, Господ да му е на помощ. Ловуват в полунощ, на главите си носят миньорски лампи. Намират крокодилите по очите, само те се виждат над водата. Според това колко са раздалечени очите на крокодила, разбират колко е голям. А колкото е по-голям, толкова по-ценна е кожата му. Очите се задържат над водата от 1 до 3 секунди и трябва светкавично да стреляш. Не уцелиш ли – свършено е с теб. Целят се в точно определено място на главата и ако убият крокодила, той се обръща с корема нагоре над водата, но бързо потъва. Тогава забиват една стреличка с балон, по него го откриват под водата. Одират кожата, осоляват я и я навиват на руло. Продават я тайно на специални прекупвачи. След 6 месеца тримата събират толкова много кожи, че товарят един пикап. За тях получават куфарче с пари, които си поделят. Заради безразсъдството и непукизма двамата братя наричат българина “Любо Крокодила”. Със своята третина от печалбата Любо си купува ресторант, който нарича Lubo Crocodile. “През 1973 г. живеех в пентхаус с басейн, купих първия цветен телевизор, който тогава струваше 800 долара, колкото една кола”, казва Любо. После чул, че Марко загинал на река Аделаида. Стрелял по крокодил, обаче не успял да го убие, а той бил грамаден и направо го глътнал. Ресторантьорството му омръзва за 2 години и Любо отваря туристически център на остров Дейдрийм за обучение на водолази и гмуркане във водите на Големия бариерен риф. След близо 10 години попада на книгата River of Gold (“Река от злато”) с невероятни истории за златотърсачи. Прочита я поне 10 пъти и това преобръща живота му. През 1980 г. златото се вдига на 850 долара, а заплатите там са 45-50 долара на седмица и той решава да действа. Една от любимите му фрази е, че “има много злато и всички реки са като банки, но се охраняват от крокодили”. Той заминава за Папуа и започва да добива самородно злато чрез пресяване на пясък от дъното на река Сипик. Песъчинките остават на повърхността, а златният прах като по-тежък се утаява. Любо изобретява машини за добиване на злато от водата – бизнес, с който се занимава и днес и го е направил богат. Но богатството за него има други измерения – дава му свободата да живее където си иска и да прави каквото си иска. А златото е единствената “валута”, която те прави пълноправен господар на живота си, казва българинът. Дали има още канибали в Папуа? “Сто на сто, нагоре по поречието на река Сипик, в по-затънтените райони на острова”, категоричен е Любо. В страната се говорят 800 езика, или местни наречия, а причината е, че хората са живели много изолирано. Има места, където са с 500 години назад в развитието си. Местните хора са с почти черен цвят на кожата, изглеждат много страховито и много си приличат, защото са се множали помежду си. Страхували са се да излизат извън общността си, защото преди 100 години е било така – напуснеш ли твоя район, от другото племе те убиват и изяждат. В Австралия голямата му къща в Кент, Северен Куинсланд, стои празна от 30 години. Не желае да се връща там. След като земите в Австралия се предават във владение на аборигените, в страната “настава комунизъм – аборигените не дават никакъв бизнес да се прави”. Затова си живее в Папуа в огромната си къща с колекция от 5000 дървени маски и фигури, изработени от местните. “Много местни хора участват в златотърсаческия ми бизнес, продават ми дърворезби и съм доволен, че успях да променя живота им. Вече не живеят в сламени колиби, а в нормални къщи, имат телефони и телевизори”, казва златотърсачът. Живее близо до град Уиуек, който е на час и половина от Сипик. От брака му с любимата Поли в България му е останала една дъщеря – Любов. От втория брак с холандка има дъщеря Бианка, която е изкуствовед, живее заедно с майка си в Бали. Там има галерия, в която продава дървените маски и скулптури, които баща є откупува от местните хора в Папуа, като така им осигурява по-цивилизован живот. “Някой ден ще се върна в България. Знаеш ли колко злато има там? Има дори в реките, минаващи през София. Ами река Златица? Не случайно предците ни са я нарекли така”, смее се авантюристът. Казва ми “Дочуване”, защото в София е обедно време, а при него вече е мрак и тръгва да гаси лампите из голямото си владение.", "date": "2019.07.21", "title": " Златотърсачът Любо – живот сред канибали и крокодили\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b2-%d0%ba%d0%b0%d0%b2%d0%b0%d0%bb%d0%b0/", "text": "Български автобус пламна около 17:30 часа в събота, когато двигателят му по неизвестни причини се запали. Инцидентът е станал малко преди влизане в град Кавала.   Шофьорът на автобуса спрял в дясната лента и пътниците шокирани останали на пътя. Намесата на пожарната в Кавала бе незабавна и пожарът погасен сравнително бързо, оставяйки много щети на превозното средство, както е видно от снимките. На място пристигна пътна полиция, за да контролира трафика и гарантира безопасност на пътниците, както и линейки, за да окажат помощ на получилите дихателни проблеми от задушаващите изпарения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Български автобус се запали в Кавала"}
{"url": "https://trud.bg/%d1%81-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4-%d0%b8-%d1%87%d0%b5%d1%82%d0%ba%d0%b0-%d1%88%d1%83%d0%bc%d0%b5%d0%bd%d0%b5%d1%86-%d0%bf%d0%be%d0%b4%d1%80%d0%b5%d0%b4%d0%b8-32-%d1%80/", "text": "Дори и на възраст две осмици, както се представя, шуменецът Вълчо Вълчев не спира да рисува. Подреди 32-ра изложба, благодарение на вдъхновението, което не го напуска. Кръстил я е „С обич и още нещо…“, защото въпреки творческото си дълголетие, още няма отговор на въпроса откъде извира енергията му да създава красота. И този път нежните му акварели са родени от природата и благодарение на велосипедната му страст. Въпреки достолепната възраст, поне четири пъти седмично Вълчев върти педалите до старата столица Велики Преслав. Обожава долината на Камчия и Омуртагов мост. А там дадености много. Ако не е взел статива и не рисува на място, шуменецът запечатва чудесата, които виждат очите му, с фотоапарат или камера /създател е и на документални филми б.а./ и после ги пресъздава. В последната му изложба е пълно с маргаритки, глухарчета, папури по залез, а перуниките се „смеят“, като живи, възклицаваха ценителки на откриването в читалище „Напредък“. „Създаденото отведнъж е най-сполучливо, понякога са ми достатъчни 20 минути. Акварелът почнеш ли да го бъзикаш, не става“, казва майсторът. Рисувал е и с масло, но по думите му от акварела по-нежно няма. Обожава маниера на Константин Щъркелов, учил се е много от картините му. Над 620 творби са излезли изпод четката на шуменеца, продължава и вече мисли за следваща изложба.", "date": "2019.07.21", "title": " С велосипед и четка шуменец подреди 32-ра излобжа"}
{"url": "https://trud.bg/%d0%bf%d0%b5%d1%82%d1%80%d0%be%d0%b2%d0%b8%d1%87-%d0%bf%d0%be%d0%b5-%d0%b5%d0%b4%d0%bd%d0%be%d0%bb%d0%b8%d1%87%d0%bd%d0%be-%d1%86%d1%81%d0%ba%d0%b0/", "text": "Треньорският триумвират в ЦСКА бе разформирован. Ръководството на „червените“ утвърди Люпко Петрович за старши треньор на тима. Това стана след домакинската загуба от „Черно море“ с 1:3 във втория кръг на Първа лига. До момента столичният гранд бе воден от триото, включващо още Добри Митов и легендата Димитър Пенев. Промените идват в навечерието на първия двубой с „Осиек“ от втория предварителен кръг на Лига Европа в четвъртък. Митов остава в щаба на тима, но вече в ролята на помощник.  Привържениците на столичния гранд поискаха оставки в събота в момент, когато ЦСКА губеше с 0:3 от „моряците“.  „Проведохме сериозен разговор с играчите – призна Люпко Петрович пред клубния сайт. – Най-важното в този момент е отборът да заиграе като колектив. Футболистите трябва да осъзнаят, че от подобна ситуация се излиза, ако са задружни и си помагат на терена. Който се мисли за звезда, не тича, не се бори и не се раздава на терена, няма да играе. Играчите да не мислят за себе си, а да защитят честта на клуба и да се отблагодарят на публиката за подкрепата. Труден момент за всички, който ще се преодолее само с победи и по-добри игри и резултати. Затова обаче ще трябва дисциплина във всички аспекти и най-вече – голямо сърце за предстоящите трудни битки.“  Билетите за двубоя с хърватите вече са в продажба. Мачът е в четвъртък от 20.30 часа, а ЦСКА е домакин в първата среща.", "date": "2019.07.21", "title": " Петрович пое еднолично ЦСКА"}
{"url": "https://trud.bg/%d0%bd%d0%b0%d0%b4-350-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d1%81%d1%8a%d0%b1%d1%80%d0%b0-22-%d1%8f-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84/", "text": "Над 350 участници събра 22-рото издание на Международния фолклорен фестивал във Велико Търново. Културната проява стартира в събота с пъстро дефиле на певците и танцьорите в центъра на старата столица. Фестивалът ще продължи до 27 юли, а тази година форумът се провежда под мотото „It’s a kind of magic”. Предвидени са 16 концерта в градовете Велико Търново, Добрич, Севлиево, София, Трявна, 8 от които в старопрестолния град. Общо десет ансамбъла от 7 държави с над 200 чуждестранни и 150 български участници се представят на откритата сцена на Летния театър в парк „Марно поле“. За пръв път се включват групи от Република Башкирия и Панама.  Фестивалът се организира от Национална Секция за България на ЦИОФФ (Международен Съвет на Организаторите на Фестивали за Фолклор и Традиционни изкуства) и Община Велико Търново. Той е един от 270-те признати от ЦИОФФ многобройни фестивали по света. „За изминалите двадесет и една години в културното събитие се представиха 271 ансамбъла от 113 страни от 5 континента. Пяха и танцуваха 220 български състава. Пред повече от 590 000 зрители бяха изнесени над 600 концерта”, обясни президентът на фестивала Емил Павлов. Във форума това лято участват Латиноамериканският фолклорен балет „Сантяго дел естеро“ от Аржентина, Държавният песенен и танцов ансамбъл „Мирас“ от Република Башкирия, Монголският музикален ансамбъл „Чоор“ от Китай (Вътрешна Монголия), Националният ансамбъл за песни и танци „Болнели“ от Грузия, Артистичната компания „Мангларес“ от Колумбия, „Гранд балет Панама“ от Панама и Националният фолклорен ансамбъл „Сокаг“ от Eгипет. Групата от Египет се води от заместник-министъра на културата Мохамет Атва. По традиция една от фестивалните вечери е посветена на родното фолклорно творчество. В нея ще участват Професионален фолклорен ансамбъл „Искра„ от Велико Търново с художествен ръководител Борислав Ангелов, танцов състав „Търновче„ с художествен ръководител Бонка Бонева и Фолклорен ансамбъл „Сидер Войвода„ от Горна Оряховица, с художествен ръководител Георги Петров и др. Кметът на Велико Търново Даниел Панов ще се срещне с ръководителите на ансамблите в понеделник в Ритуална зала на Община Велико Търново. В неделя се състоя конкурсът „Мис Фестивал 2019“, а на 26 юли ще е вечерта на традиционната кухня на Башкирия и Колумбия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Над 350 участници събра 22-я международен фолклорен фестивал в Търново\t"}
{"url": "https://trud.bg/%d1%88%d0%b0%d0%b7%d0%b5%d0%bb-%d1%80%d0%b5%d0%b6%d0%b8%d1%81%d0%b8%d1%80%d0%b0-%d0%b5%d0%bc%d0%b0-%d1%81%d1%82%d0%be%d1%83%d0%bd-%d0%b8-%d0%b1%d1%80%d0%b0%d0%b4-%d0%bf%d0%b8%d1%82/", "text": "Бюджетът ще е между 80 и 100 милиона долара Режисьорът и сценарист Деймиън Шазел постигна пореден успех с “Първият човек”, а сега ще се върне още малко по-назад във времето с базирания в Холивуд през 20-те години на ХХ в. “Babylon”. Този път филмът няма да е с участието на Райън Гослинг, а с изпълнителката на другата главна роля от друг негов филм “La La Land” – Ема Стоун. Другата голяма звезда ще е Брад Пит. “Babylon” ще бъде с бюджет между 80 и 100 милиона долара. Сценарият от 180 страници разказва история, чието действие се развива в Холивуд, по времето когато немите филми отстъпват на така наречените “talkies”. Възможно е сюжетът да включва измислени персонажи и действителни личности, а според все още непотвърдената информаци Ема Стоун ще е в ролята на изключително популярната звезда от онзи период Клара Боу, която ще е в центъра на историята.", "date": "2019.07.21", "title": " Шазел режисира Ема Стоун и Брад Пит\t"}
{"url": "https://trud.bg/%d0%bd%d0%b0%d0%b4-1000-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d1%81%d0%b5-%d0%b1%d0%be%d1%80%d1%8f%d1%82-%d1%81-%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6/", "text": "Над 1000 пожарникари действат за установяване на контрол над горски пожари в централна Португалия. В региона, където през 2017 г. огнената стихия погуби десетки, има евакуирани заради опасността пламъците да стигнат села. Пожарникарите бяха разгърнати, за да се справят с три пожара в планинския и силно залесения район Кащело Бранко, на 200 километра северно от Лисабон. Около 20 хеликоптера и самолета бяха включени в усилията пламъците да бъдат спрени преди настъпването на нощта срещу неделя. Цивилен, който е претърпял сериозни наранявания, е бил евакуиран с хеликоптер до Лисабон. Четирима пожарникари също са били ранени, а други трима са пострадали, след като пожарната им кола се сблъска с друга. От армията съобщиха, че изпращат двадесет войници и техника, за да бъдат отворени пътища „за улесняване на достъпа“ на пожарникарите, информира БГНЕС. Няколко национални магистрали са затворени и редица села в региона са евакуирани като предпазна мярка, казват от гражданската защита. Огнеборците се надяваха, че до днес сутринта ще установят контрол над бушуващите три горски пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Над 1000 пожарникари се борят с горски пожар в Португалия"}
{"url": "https://trud.bg/%d1%81%d1%83%d0%bb%d0%b3%d0%b0%d0%bd-%d1%81%d0%b5-%d0%bf%d0%be%d1%8f%d0%b2%d0%b8-%d0%bd%d0%b0-%d0%b8%d0%bb%d0%b8%d0%bd%d0%b4%d0%b5%d0%bd/", "text": "Сулган се появи на Илинден в морето на Бургаския плаж. Той продължава и в неделя и знамето е червено, съобщиха пред „Труд“ спасители. Те обясниха, че сулганът се появява, когато първо има ветрова вълна, а после морето утихва и на пръв поглед отгоре е спокойно, но отдолу бушува мощно течение. Образуват се дънни ями и дупки и самото течение- сулганът, дърпа навътре с голяма мощ. Нужни са няколко дни, докато дъното се изравни и стане безопасно. Плажът на морския град в събота и неделя е пълен. Сериозен инцидент е имало в петък вечерта, когато чужденец е бил открит издъхнал под Моста. Все още няма официално съобщение дали е скочил и се е удавил или се касае за нещастен случай. Скоковете от Моста на Бургас са забранени, защото дъното не е безопасно и може да има довлечен от вълните подводен камък, желязо или друг опасен за хвърлящите се от високо предмет. За поне десетина случая на изгубени деца съобщават морските стражи през уикенда. Най- малкият изгубил се малчуган е бил на пет години, а най- големият- на 13. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Сулган се появи на Илинден"}
{"url": "https://trud.bg/%d0%b2%d0%b5%d0%bd%d1%86%d0%b8%d1%81%d0%bb%d0%b0%d0%b2-%d0%ba%d0%b0%d1%80%d0%b0%d0%b4%d0%b6%d0%be%d0%b2-%d0%bd%d0%b5-%d0%b5-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d1%81-%d0%b8%d0%b7%d1%82/", "text": "Председателят на Комисията за защита на личните данни Венцислав Караджов заяви пред  , че не е възможно с изтеклите данни на хората да се теглят бързи кредити или да се извършват банкови операции, ако тези институции работят по правилата. Той обясни, че проверката в НАП ще продължи максимум месец. Тя ще започне в понеделник. Той е категоричен, че дори да е имало тестове на системите за сигурност, то те не са били достатъчни. Не са спазвани и препоръки. Със сигурност ще има санкции за НАП, тя няма да бъде малка, каза още Караджов. По думите му ще се вземе предвид и фактът, че в базата на приходната агенция е имало „взломно влизане”. „Фирмите и публичните организации трябва да се събудят. Те не живеят сами в дигиталния свят. От 2006 до 2019 година много малко е направено за защита на информацията, която се обработва. Особено публичните органи, те по закон трябва да обработват тези данни и да ги защитават. И трябваше да стане тази брутална кражба, за да се разбере, че в България трябва да се полагат усилия за обработване на тези лични данни”, коментира Караджов. „Големият проблем е, че тези данни са взети от националната база на НАП. Касаят почти всички българи. Те не могат да бъдат заличени, дори и КЗЛД да направи такива предписания”, обясни още шефът на комисията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Венцислав Караджов: Не е възможно с изтеклите данни на хората да се теглят бързи кредити или да се извършват банкови операции"}
{"url": "https://trud.bg/stoichkov-podkara-230-tonen-kamion/", "text": "Христо Стоичков няма да е Христо Стоичков, ако не направи нещо лудо. Ако някой в Панагюрище си е представял, че презентацията на биографичната книга „Историята“, написана съвместно с Владимир Памуков и издадена от „Софтпрес“, ще е нещо рутинно, много се е заблудил. Просто не е познавал най-големия български футболист.   Десетте часа на Стоичков в Панагюрище минаха повече от лудо. Първо Камата влезе в мината на „Асарел Медет“ и подкара един от най-големите камиони. Чудовищното возило тежи 120 тона, а беше натоварено с материали за още 120. Фактът по никакъв начин не притесни Кавалера на „Златната топка“. „Шоферът ми показа как се кара за минута-две и смело ми заяви, че ми има доверие“, разказа Стоичков. Но останалите гости определено трепереха накъде ще завие огромният камион. Нищо страшно – не за първи път в живота си Камата е карал необичайни превозни средства. След като разписа стотици книги на хората в мината, Стоичков получи копие на част от панагюрското съкровище.  Втората спирка бе във фенклуба на ЦСКА в града. Естествено, там Стоичков най-много усети народната любов. „Не е редно да говоря с подробности за ЦСКА, защото живея на другия край на света и не участвам пряко в управлението – обясни легендата на запалянковците. – Но ви обещавам, че ще имаме нов стадион! Няма да се режат дървета или късат детелинки! Злобарите да са спокойни“  Свършил ангажиментите с „червените“ фенове, Стоичков показа и точен мерник на стрелбището на елитната фирма „Оптикс“ , на която е рекламно лице. Първо стреля по виртуални диви прасета в полигон. Без никакви проблеми всепризнатият ловец после „удари десетка“ на мишената с последен модел пушка „тежка категория“.  Голямото подписване започна и в най-сериозната жега пред зала „Арена Асарел“. Под безспирните песни и вицове на шоумените Димитър Туджаров-Шкумбата и Иво Райчев героят на деня подписа за четири часа книги на своите фенове. А те стояха под жаркото слънце и чакаха реда си в уникална емоционална среда. „Като млад футболист съм идвал в Панагюрище и съм горд, че мога да ви срещна лично сега“, рече Камата.  ", "date": "2019.07.21", "title": " Стоичков подкара 230-тонен камион (СНИМКИ)"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%ba%d0%b0%d0%bc%d0%b8%d0%ba%d0%b0%d0%b4%d0%b7%d0%b5-%d1%81%d0%b5-%d0%b2%d0%b7%d1%80%d0%b8%d0%b2%d0%b8-%d0%bf%d1%80%d0%b5%d0%b4/", "text": "Жена извърши днес самоубийствена бомбена атака, като уби 6-има души, след които двама полицаи в Северозападен Пакистан, предаде АФП, цитирана от БНР. 28-годишната жена се взривила на входа на болница в село Котлан Сайдан, в покрайнините на град Дера Исмаил Хан. Загиналите полицаи помагали за внасянето на телата на двама свои колеги, застреляни от екстремисти в събота. При бомбената атаката, за която отговорност поеха отговорност пакистанските талибани, са ранени  13 души – 8 полицаи и 5-има цивилни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " 28-годишна жена камикадзе се взриви пред болница в Пакистан, уби шестима души"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b1%d1%83%d0%b3%d0%b8-%d0%b1%d0%b0%d1%80%d0%b0%d0%b1%d0%b0%d1%82%d0%b0/", "text": "На 58-годишна възраст почина музикантът и радиоводещ Марио Събев, по известен като Буги Барабата, съобщиха колегите му от радио Z-Rock. Той е основател на Бараби Блус Бенд, автор на множество култови парчета, съавтор на песни на Васко Кръпката и Георги Минчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Почина Буги Барабата"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%81%d1%80%d0%be%d0%b9%d1%87%d0%b5%d0%b2-%d0%ba%d0%b8%d0%b1%d0%b5%d1%80%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd/", "text": "Киберсигурността на държавата рефлектира върху бизнеса. В много държави се назначава „кибер цар“, който да изгради цялата система на електронно правителство. Това каза в пред   бизнесменът Красимир Стойчев. „По принцип профилирането на този казус показва анормално поведение на един хакер. Един хакер обикновено влиза, за да открадне една информация и да се възползва от нея. Обикновено кражбата на идентичности е с цел продажба“, поясни Стойчев. След като обаче информацията за теча е била разпространена до медиите лично от хакера, това показвало желание не за извличане на полза, а за нанасяне на вреда. „Ако я има тази атака и нещата не стоят добре в рамките на ИТ сигурността на правителството, утре може да възникне друг казус – както беше казусът преди 1 година с Търговския регистър. Докато не се реши кардинално въпросът с киберсигурността в държавата, защото в момента цари пълен хаос, докато това не се реши, бизнесът ще бъде доста разтревожен“, посочи Стойчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Красимир Сройчев: Киберсигурността на държавата рефлектира върху бизнеса"}
{"url": "https://trud.bg/%d1%81%d0%b8%d0%bd%d0%b4%d1%80%d0%be%d0%bc%d1%8a%d1%82-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f%d1%82-%d0%bc%d0%be%d0%bb%d1%8f-%d0%b8-%d0%bf%d0%be%d1%81%d0%bb%d0%b5/", "text": "Проказата на навика пуска корени у нас С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Правило ви е впечатление вялите подвиквания на касиерки в супермаркет в Лондон или на служителки в подобни магазини почти навсякъде по света. С едно отвеяно изражение, с навик от смените си през целия свой стаж, тези хора вече не влагат никакво чувство в нито една дума, която изричат или в никой свой жест. Това е синдромът на Next, please (следващият, моля), така разпространен в интернационалната култура на обслужване. Отегчени, преуморени и духовно фалирали продавачи проектират върху клиентелата си своите страхове и ги използват за крива патерица в живота си. Но понеже официалният правилник не позволява подобна волност, човек може само да гледа с празен взор и да автоматизира поведението си. И не е лесно за нито една от страните, особено ако от интонацията и пренебрегнатите ценности зависи изплащането на кредит в Англия, Франция или друга корпоративна страна. Където оцеляването е и стремеж, но и съсипващо капацитета и перспективите ни обстоятелство. Свикването с този “благороден шум” на любезност, затваря постепенно малките вратички на реалната любезност, която все още съществува в симпатичните малки бутици, книжарници, бръснарски салони. Приветливото посрещане и ведрото изпращане. Бутиковите пожелания, индивидуалната енергия, напомнят на малки лехи, залесени с минзухар. Обратно – корпоративните пожелания, отчетливото, но бездушно Neext, please подчертават цялото безвкусие на бизнеса и унизителната незначителност на всички ни. Конвейрната учтивост започва да напомня на китайската кинкалерия, впила пластмасовите се нокти в ежедневието ни. Студенина лъха отвсякъде. Хладилните витрини са дори по-топли от гласа на наблюдавана от камери продавачка, на която е наредено да използва набор от корпоративни фрази. Не можем да се спасим от интернационалното наподобяване, да не кажа – от грубата естетическа и културна намеса на Запада. Мога само да сплитам пръсти това да дойде при нас много по-късно и да увехне още в зародиш. Neeeext…   Краси Аврамов с нова песен за лятото Краси Аврамов посвети песен на родителите си и я представи пред развълнувана публика тези дни. “Теб те няма”, изплака Краси в столичен нощен клуб, пред негови приятели и почитатели. Сред тях бяха композиторът Момчил Колев, пионерът в електронната музика Симо Лазаров, авторът на песни Александър Петров, художникът Иван Яхнаджиев, галеристката Цена Бояджиева, певецът Крум, модели, адвокати, журналисти и др. След премиерата на видеото, Краси изпълни няколко хитови парчета от репертоара си, с което вдигна на крака присъстващите, които не спираха да го аплодират дълго, след като удари и последната нота. С песента “Теб те няма” изпълнителят отключва дълго стаявани емоции и чувства на болка и тъга. В първоначалния си вид баладата е била любима на родителите на Краси, но докато те са живи, той не є давал особен шанс – рядко я изпълнявал на концерти. Зад сингъла стоят имената на доайените в българската поп музика: композиторът Митко Щерев и поетът Александър Петров.   Ема-Виктория Дженкинс Приятелка на България стана актуалната мис Великобритания-Вселена. Само преди дни компетентното жури излъчи победителките в тазгодишния формат, а победителката Ема Дженкинс ще представи страната си на Мис Свят. Ема, която вече е била в България за частно събитие, е сред най-милите, добронамерени и елегантни същества в света на модните състезания. Днешната є визия издава колкото британска сдържаност, толкова и желание за фино вмешателство в класическата естетика. Облечена със сако в актуален цвят, комбинирано с тихото очарование на бялото, Ема се показва в друг профил – този на стилен благотворител и бъдеща бизнесдама. След като вече беше мис Уелс през 2015 година, госпожица Дженкинс знае, че царската корона е не само тежка, но и преходна.   Дарко пя до Валя Балканска Някои двойки подновяват брачните си клетви, а това на звездата Дарко Релушкоски актуализира често семейните си портрети. Те направиха това по време на родопско/македонска сватба в Пампорово на първи братовчед на жена му – известен стоматолог и лектор – един от най-добрите в България. Булката е с македонски корени затова Дарко – носител на награда от гала-церемонията Певец на годината, да пее за македонските сватове, а Валя Балканска и гайдарят є бяха за родопчаните. Снимката отразява и 11-годишнината от брака на Дарко и съпругата му, което беше повод за отделно събитие. Петчленното семейство си подари дълъг уикенд в Истанбул ,където не беше пропуснат нито един добър ресторант, нито един приятен бутик. Предстои и рожденият ден на македонския певец-фармацевт, роден под знака на зодия Лъв.", "date": "2019.07.21", "title": " Синдромът „следващият, моля” и последствията\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%bf%d0%be-%d1%82%d0%b5%d0%bd%d0%b8%d1%81-%d0%bd%d0%b0-%d0%b3%d1%8a%d1%80%d1%86/", "text": "Василия Грива е Национална шампионка по тенис на Гърция за девойки. В състезанието за девойки Василия спечели всичките си мачове, без да губи сетове. След напрегната седмица на стадиона на ОА. Халкида станаха ясни победителите в Националния шампионат по тенис в Гърция. Шампион на Гърция в 18-годишната категория, с 6-4, 7-6 (2) във финала е Янис Ксилас. Василия Грива е с български корени, дъщеря на адвокат Татяна Цанева-Грива, която е от град Елена. Родена е на 29.01.2002 в Атина. Тренира от 6-годишна. Има и българско гражданство. Участвала е в националния отбор на Гърция два пъти, ходила е на младежка Олимпиада. 2018 спечели Мастерса до 18 години (в него участват 8-те най-добри в тази възрастова категория), а тази година стана шампионка на Гърция за девойки до 18 години. Василия е била е и шампионка по двойки. Целта й е да замине със спортна стипендия за Щатите, където вече е и сестра й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Национална шампионка по тенис на Гърция за девойки с български корени"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%bf%d1%80%d0%b5%d1%82%d1%8a%d1%80%d1%81%d0%b2%d0%b0%d1%85%d0%b0-%d0%ba%d0%bb%d0%b0%d0%b4%d0%b5%d0%bd%d0%b5%d1%86-%d0%b7%d0%b0%d1%80%d0%b0%d0%b4/", "text": "Водолази в неделя са претърсвали домашен кладенец в стражишкото село Сушица заради изчезнал дядо. Сутринта бил подаден сигнал, че 80-годишният мъж е в неизвестност и полицията и пожарната били вдигнати по тревога. Съпругата на възрастният мъж казала, че е открила чехлите му в близост до герана и предположила, че е скочил във водата и се е удавил. Водолазите претърсили съоръжението, но тяло не било открито. Старецът сериозно бил закъсал с очите. От отчаяние заради това, че е болен, преди броени дни опитал да се самоубие като се намушкал с нож. Благодарение на бързата реакция на жена му, полицаи и лекари, той бил незабавно откаран в болница и спасен. Според разследващите има реална опасност възрастният човек отново да посегне на живота си.  Полицаи обикалят землището на Сушица и издирват дядото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Водолази претърсваха кладенец заради изчезнал дядо в Стражишко\t"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%81%d0%bf%d0%be%d1%80%d1%82%d0%b0-%d0%b5%d0%ba/", "text": "Спортът е една от най-коментираните теми в обществения живот. Футболното първенство започна със среща на премиера Бойко Борисов със собствениците на трите гранда ЦСКА, „Левски“ и „Лудогорец“. После вътрешният министър Младен Маринов събра съдиите. А само след година идват летните олимпийски игри в Токио.  Красен Кралев, министърът на спорта, даде ексклузивно интервю за „Труд“ с всички удобни и неудобни въпроси.  – Здравейте! Благодаря на въпроса! Възстановяването върви добре. Знаете, че съм упорит човек, който е минал през спорта и знае как да се бори. Беше много тежка операция, но за радост всичко върви по план. От няколко дни вече мога да се придвижвам без патерици и всичко е под контрол. Малко трудно е да намеря достатъчно време за рехабилитация, но се оправям някак си.  – Разбира се, така е, малко метафорично казано, защото винаги на всеки един министър оставката му е в джоба. Без значение кое е правителството, много кратък е политическият живот в България. Много рядко може да повториш мандат. Мисля, че досега никой не е бил три пъти министър, единствено премиерът Борисов, да е жив и здрав, за трети път бе избран. Според мен, когато си наясно колко кратко е времето, с което разполагаш, за да реализираш идеите си, трябва да си изключително концентриран, да работиш много интензивно. Наистина четири години не са много дълъг период от време, когато трябва да направиш някакви промени и да реализираш идеи в толкова консервативна система, каквато е в спорта. Убеден съм и вярвам, че сме на прав път. Съдейки по последните резултати, мога да кажа, че „сезонната работа“ върви доста добре.  – Поддържам контакт, защото иначе няма как да следя пулса в спортното семейство. Получавам много ценна информация от спортистите. Ако не си общувах с тях толкова пряко и директно, нямаше как да разбера колко тежки са условията за живеене и за подготовка в Белмекен. В резултат на това направихме сериозен ремонт, сменихме целия екип и в момента всички се чувстват прекрасно там. Положението наистина беше излязло тотално извън контрол, но се радвам, че намерихме правилния път. От друга страна, виждаме, когато има проблеми в някои федерации, конфликти между треньори и президенти. Няма как да получиш информация по друг начин. От трета страна, те имат нужда от подкрепа. Когато виждат, че имат близък контакт с министъра, мисля, че това им помага преди състезанията. Аз не съм кабинетен политик, обичам да работя на терен, обичам да ходя на тренировките на състезателите, да влизам в залите, в съблекалните – там, където се коват медалите. Много лесно е да отидеш да ги поздравиш и да се снимаш, когато се наредят на подиума. Но тази снимка трябва да си я заслужил, да си я изработил. Иначе няма никаква стойност. Понякога нашите противници в социалните мрежи публично казват, че „пак са се наредили за снимки“, но то не е само по наше желание. За самите спортисти е радостно, че държавата им засвидетелства уважение. Знаете ли как разбрах това нещо? През 2015 г. като се готвехме за първите европейски игри в Баку, борците ни, безспорно най-успешният ни спорт в българската история, бяха на подготовка в „Спорт Палас“ във Варна. Отидох да ги видя, седнахме на тепиха след като изгледах тренировката, говорихме си половин час. Беше изключително приятно и разбрах доста неща за техния начин на живот и за тренировките. И при мен дойде един възрастен човек и каза: „Шефе, аз съм от 35 години в борбата, но нито един министър не е идвал при борците – ни комунист, ни демократ. Ти си първият, който идва на тренировка.“ Представяте ли си? Ако не отидеш на тренировката на най-успешните си състезатели, как очакваш да имаш информация какво се случва в спорта? А какво да кажем за другите спортове? Много рядко са били посещавани. Не казвам, че никога не са ходили предишните колеги там, но това е мнение на човек, който очевидно е свързан дълги години с най-успешния ни спорт. Даде ми една насока, че очевидно и спортистите, и треньорите им имат нужда от по-близък контакт с тези, които взимат решения за тяхната съдба и се чувстват по-комфортно. Освен че ми е приятно, ми дава точна представа в какво състояние се намира всеки един спорт в държавата. Това минимизира потенциалните грешки, които бих могъл да допусна в работата си.  – Не бих искал да го коментирам. Те са с различен манталитет, различни хора. Някои са по-експресивни, други са по-интровертни и по-концентрирани. Но искам да отбележа, че на мен ми носи изключително удоволствие общуването с тях, защото това ми помага да разбера какви хора са.  – И аз така го чувствам също. Когато работиш с даден човек и когато всичко върви наред, корабът си върви, вятърът е попътен и никой не гледа за какво става въпрос. Когато има криза и се случи проблем, тогава е важно да си до тях. Ще дам един пример от световното първенство по борба в Лас Вегас през 2015 г. Елица Янкова загуби в последните секунди на осминафинал. Аз прекарах около 30-40 минути с нея в залата на тепиха. Колеги ме питаха: „Защо се занимаваш с нея? Тя загуби.“ Отговорих: „Защото ще вземе медал от олимпиадата!“ Има характер, има сила и това го усещаш. Ако когато човекът е паднал и е в критичен момент, ние не сме до него, за какво сме! Не може само да стоиш в кабинета си и да взимаш решения без да си до спортистите и да се опиташ да им помогнеш. Имало е и много други подобни случаи. Може да коментираме състоянието на джудото преди шест-седем месеца. Имаме един от най-добрите джудисти в света. Преди олимпиадата в Рио Ивайло Иванов и Елица бяха с най-висок ранкинг в категориите си в спортовете си. Но имаше едно безобразно управление на федерацията. Президентът мачкаше и състезателя, и треньорите. Поддържах доста интензивна комуникация с тях. Ивайло, понеже ми имаше доверие, тогава ми се обади и обясни за какво става въпрос. Успяхме да се намесим, вече има ново ръководство. Виждате как за един месец момчето направо разцъфна. Както беше в криза, започна да побеждава в най-силните турнири. Има много спорове, някои твърдят, че хората, които ръководят спорта, да са дистанцирани, да са по-далече от състезателите. Моето убеждение е, че за да взимаш правилни решения, трябва да си близо до тях, да си имате доверие, да ти споделят някои неща, за да се нанесат корекции в ръководеното на федерациите и на спорта.  – Мисля, че сме в по-добра кондиция, отколкото при предишните олимпийски игри. Като цяло би трябвало да разглеждаме нещата в два плана. Едното е състоянието на спортистите, с които сега ще участваме на игрите. Второто е състоянието на младежкия спорт, на детско-юношеските академии. Започваме да печелим медали при най-малките в спортове, в които въобще сме нямали отличия преди. Преди няколко дни взехме медал в конната езда, печелим медали в кану-каяка, в ловната стрелба. Преди няколко дни наградих младежите, които имат шанс дори да вземат квота за олимпийските игри. Видяхме подема при младежите на игрите в Буенос Айрес, т.е. имаме едно поколение, което готвим за следващите игри в Париж. Оптимист съм, че Българя я очаква едно добро бъдеще оттук нататък, защото в много спортове се забелязва подем. Една част са в тези, в които имаме сериозни традиции, а другите са в спортове, в които успехите са нова територия за България. Това означава, че в повече направления са работи добре. Един от критериите ни за олимпийските игри бяха европейските игри, които все още наричам пробни, тъй като не са се утвърдили в календара на големите федерации. На игрите в Минск в някои от спортовете като художествената гимнастика нивото е като на световно първенство. От големите сили отсъстваше само Япония. В бокса и джудото пък състезанията бяха с ранг на европейско първенство. Кану-каякът, спринтовите дисциплини, бадминтонът бяха шампионати на Стария континент. Конкуренцията в борбата също беше много силна. В леката атлетика пък участваха състезатели, които са много далеч от световния елит. Сравнявайки представянето си от преди четири години, виждаме, че има четири спорта – бокс и художествена гимнастика, които са традиционно силни за България, а в джудото и в каратето за първи път печелим медали. Преди четири години, колкото и изненадващо да беше, боксът и художествената гимнастика се провалиха на игрите в Баку. А сега имаме общо пет медала в художествената гимнастика и три в бокса. Нека не забравяме, че в художествената гимнастика преди четири години говорихме, че евентуално ансамбълът може да вземе медал на олимпийските игри. А сега имаме една зверска конкуренция в индивидуалното. Ръководството на федерацията е поставено пред един невъзможен избор. Вярвам, че ще вземем две квоти, но коя измежду Катрин Тасева, Невяна Владинова и Боряна Калейн да отпадне? Те са в изключително равностойно положение. Единият месец едната е в по-добра кондиция, в другия втората. Вече започват да печелят победи над рускините. Виждаме колко много са напреднали през последните четири години. При бокса е същата работа. Преди беше епизодично – при мъжете почти нямахме успехи, при жените Станимира Петрова беше взела световна титла в неолимпийска категория. А сега можем да говорим за школа в женския бокс. Освен Даниел Асенов, който се надявам да се бори за медал, имаме Радо Панталеев и Петър Белберов, които при едно обективно и нормално съдийство, което се надявам да бъде осигурено на квалификационния турнир и на самата олимпиада, също могат да се борят за медали.  – Разбира се. В бокса беше абсолютно престъпление случващото се при управлението на Ву заедно с Гафур Рахимов. Извършиха се много тежки престъпления спрямо спорта на олимпийските игри, което стана пред очите на Томас Бах. Затова се наложи да отстранят изпълнителния директор на АИБА по време на турнира, което е безпрецедентен случай. Присъствал съм на такива куриозни случки на олимпийския турнир, но това беше дъното. Срам за този спорт, който е в олимпийските игри още от древна Елада. Когато се намесят такива престъпни фактори, спортът се губи и отива на заден план. Нашите спортисти много пострадаха по време на състезанията през последните четири години. Но се надявам това решение на МОК да бъде в наша полза. Ако има обективно съдийство, ние имаме по-големи шансове. Съвсем смело мога да кажа, че имаме школа в женския бокс, а вече и при мъжете започваме да връщаме позициите си. Не е само една птичка – Даниел Асенов, въпреки че той е най-успешният и безспорно най-талантливият и титулуван боксьор. Но и при другите можем да се надяваме на резултати. А в каратето – едно 18-годишно момиче, което ние в България дори не познавахме, през последните две години спечели всичко, което можеше да бъде спечелено!  – Харесвам я девойката, защото има нелек живот на истински боец. Тя излиза и побеждава. Видяхме в Минск как извоюва успеха във финала – точно когато трябваше, в последните секунди, след като губеше с 1:3. Това показва, че може да е малка на години, но има изключителен дух, стабилно подготвена е психически. В джудото Ивайло Иванов също можеше да вземе злато. Говорих с него точно преди битката, както и след нея. Просто подцени противника си на финала, нека това му е за урок. Всички тези неща, плюс това, че задържахме позициите си в борбата, в стрелбата имаме два медала…  – Аз вярвам и в двете, много добре ги познавам. Изключително много ги харесвам като личности, не само като спортисти. Но там трябва да имаш и късмет. Състезанието е убийствено, в рамките на секунди стреляш тези изстрели. Много тежко е напрежението – както може да се върнем с две титли от олимпиадата, така може да останем и без медал. Радващото е, че и двете са в добра форма, имат квоти. Мисля, че и тук съвсем спокойно можем да очакваме успешно представяне на олимпийските игри, въпреки че ситуацията е изключително тежка по време на финала и трябва много късмет. Всички състезателки са с много близки резултати. На игрите в Минск беше целият европейски елит, който пък е и водещ в световен мащаб. Китайки и корейки може да се намесят също в медалите на олимпиадата, но основният елит беше в Беларус. И нашите се представиха много добре.  – Искам само да отбележа и борбата. Преди имахме една Станка Златева, която постигаше резултати, а през последните години вече имаме женска школа, която е на световно ниво. Мисля, че отстъпваме само на Украйна в Европа и на Япония в света. Ще дам елементарен пример – преди 20 години в САЩ и в Япония не се говореше за борба, но откакто ги вкараха в задължителната учебна програма в училища и университети, станаха световни сили. Работи се много сериозно с психолози, с огромни щабове. На олимпийските игри японците спечелиха четири златни медала в последните 15 секунди, което показва много сериозна подготовка. Нашите състезателки са на много високо ниво. Там имаме четири-пет момичета, които могат да вземат медали от всяко едно първенство. При една добра подготовка, да няма контузии, ако няма напрежение в отбора и бъдат оставени да работят на спокойствие, мисля че там може да имаме далеч по-сериозни резултати, отколкото при предните си представяния. За съжаление, проблемът е със свободния стил, който не може да намери правилния път, докато при класиците има две-три момчета – Кирил Милов, Даниел Александров и Айк Мнацканян. И тримата могат да ни донесат успехи на игрите, но не виждам такъв в свободната борба. Даже трудно ще успеем да преодолеем олимпийските квалификации в този стил. Там ръководството на българската федерация по борба трябва да вземе някакви мерки и да работят сериозно. В леката атлетика също в момента имаме квоти на Мирела Демирева, Ивет Лалова, много силни резултати през последната година има Радослава Мавродиева. Очаквам Тихомир Иванов и Габриела Петрова също да бъдат в оптимална форма и да влязат в битка за медалите. Те имат възможност да се борят да влязат във финал и оттам нататък зависи от подготовката. Мирела Демирева може би е с най-добри шансове. От олимпиадата насам поддържа много високо ниво в ранглистата. Миналата година на европейското първенство направи блестящо състезание, което показва, че тя психически е по-стабилна и по-добре подготвена от останалите състезателки. Така че и в леката атлетика имаме повод за оптимизъм. Щангите също. Мисля, че нашите щанги ще се върнат на олимпийската сцена подобаващо. Там ситуацията е много особена заради непрекъснати допинг скандали и заради опасността вдигането на тежести да бъде изхвърлено завинаги от олимпийската програма. Взеха се крути мерки и сега на олимпийските игри девет от най-мощните държави в този спорт имат право да участват само с по един мъж и една жена. Още четири-пет държави, между които и България, пак заради прегрешения в миналото, имат право на две квоти. И много малко са страните, които имат право на пълен набор от квоти – по пет при мъжете и жените. Там имаме уникален шанс за пробив. Не само Божидар Андреев, който е в най-добра форма до момента, но от младите имаме още Ангел Русев, Стилиян Гроздев, Георги Шиков, Васко Господинов. Всеки един от тях може да се пребори за квота и да влезе в голямата игра. Представете си – Русия трябва да изпрати един състезател в една категория, Китай също. Така веднага се освобождава място за нашите, тъй като конкуренцията ще бъде по-ниска. При момичетата също имаме шанс за достойно представяне. От таекуондото имам очаквания, въпреки че тази година се сринаха. Но миналата и по-миналата година имаха успехи на европейско и на световно ниво. За съжаление, през 2019 г. сме без призове, но при правилна работа, Калоян Бинев и Далаклиев имат шансове за добро представяне. Имаме и още спортове, които ще се преборят за квоти…  – Изрично го оставих без коментар до момента, защото там наистина положението е много особено. Преди няколко дни малко ме изненада изказването на г-н Лазаров, че нищо фатално няма да се случи, ако не се класираме. Ами, напротив, ще се случи! Защото през последните години няма друг спорт, в който държавата да е инвестирала толкова много средства – европейско първенство за мъже, световно първенство, квалификации, Световни лиги, не по един, а по два турнира… Това са много пари! За няколко години бяхме дали допълнително средства за клубовете преди световното първенство, малко да дръпнат, нещо да се направи. Да не коментирам предварително, но смятам, че там трябва да се направи много сериозен анализ, защото пропуснахме много голям шанс за спечелване на медал, ако не и титлата на европейското първенство. След това имаше много тежък срив на световното през миналата година и ми се струва, че там всички подходиха много несериозно към първенството – и състезатели, и треньори, и ръководството на федерацията. Просто участвахме заради това, че сме домакини, без никаква амбиция за спечелване на медали. Не се положиха усилия, а българската публика очакваше по-сериозно представяне. Затова даваме тези пари. Съвсем спокойно държавата можеше да инвестира тези средства в някой друг спорт. Разбира се, това е най-успешният ни колективен спорт. Винаги ще ги подкрепяме и ще работим с тях, но трябва да сме наясно какви са ни очакванията. Винаги към волейбола очакванията са по-високи, отколкото към останалите колективни спортове. Не само заради традициите, там държавата наистина полага огромни усилия. Много важно е не само за волейбола, а за българския спорт, България да има представител в колективен спорт на олимпийските игри. Бразилия не сме я побеждавали един или два пъти, а повече пъти. Миналата година спечелихме в Световната лига с 3:2 във Варна. Ако изтървем този шанс с домакинството ни, мисля, че на следващата квалификация ще бъде невъзможно да се класираме. Колкото и да изглежда труден мачът с олимпийския шампион, ако Пранди успее правилно да подготви психически състезателите, имаме шансове. Но трябва и ръководството на българската федерация по волейбол да постави ясно задачата, че е изключително важно за тях като федерация и за нас като българи този отбор да спечели мача и да се класира за олимпийските игри. Едно е, ако Данчо Лазаров казва това, за да намали очакванията и напрежението в отбора. Това е адмириращо, защото те знаят как да си ги подготвят. Понякога при големи очаквания и напрежение, следва провал. Ако го казва с тази цел – прекрасно. Но ако наистина го мисли, тогава вече имаме проблем.  – Коментирали сме много пъти защо колективните спортове са пренебрегвани от държавата толкова много време. Още от средата на 70-те години, заради печеленето на медали на олимпийските игри, концентрираме вниманието върху индивидуалните спортове. С едни и същи пари може да спечелиш 12 медала в щангите и един медал във волейбола. Тогава са взели такова решене другарите, така се е получило. Само че след 1990 г. закъсняхме много с инвестициите си в колективните спортове. Нито водна топка, нито хандбал, нито баскетбол. Единствено във волейбола сме имали успехи и адекватно поведение. Футболът пък въобще беше зачеркнат от политиката на държавата. Е, как може да изискваш нещо от тези хора, да им поставяш цели и задачи, след като не им даваш нито един лев? А това е най-популярният и най-масовият спорт. Над 70 хиляди души са ангажирани активно да участват в различните първенства на БФС. Нула лева от държавата! Нула внимание! Само изискване, негативно отношение и презрение към тях! Те са други хора, различни, дайте да не се занимаваме! Усещал съм го докато бях президент на Черно море толкова дълго време. Променихме политиката от четири години. Държавата не знаеше какво се случва във футболния живот, въпреки че е спортът, който е най-много отразяван, най-добре покрит от медиите, най-широко дискутиран. Не знаеш в какво състояние са спортистите – нито деца, нито юноши, нито мъже. Гледаш резултати по телевизията, но не знаеш каква е причината да се стигне дотук. От четири години даваме над милион лева пряко за детско-юношеския футбол. Какво се постигна с това? Всяка година се правят лагери, на които се канят абсолютно всички елитни отбори, с всички възрастови групи. Наблюдават се, правят се изследвания, работят заедно, националните селекционери имат възможност да наблюдават практически всички състезатели в България в тази възраст. Има направени анализи и изводи, т.е. вече и Футболният съюз, и държавата сме наясно къде са грешките, допускани в подготовката на футболистите на клубно ниво. Основният проблем е в подготовката на децата по клубовете, а не при селекцията. Вече сме в състояние да направим, заедно с БФС, една програма за развитие на детско-юношеския футбол, с която държавата да се ангажира с по-сериозни инвестиции. Ако тръгнем да я изпълняваме, в рамките на четири-пет години бихме могли да говорим за някакви положителни резултати и че футболът ни е тръгнал в правилната посока. Всички са насочени към върха на айсберга – атакуват президента на БФС, националния селекционер, който сменяме през година-две, а то няма как да се променят нещата, ако не се промени работата в школите. Говорих с един от треньорите на националните гарнитури при юношите и го питах какво е видял на тези лагери от последните години. Каза, че технически сме на прилично световни ниво, тактически също. Но физически има четири-пет юноши от цялата страна, които са на средно европейско ниво. Виждате, че на Футболист номер 1 на България Кирил Десподов му трябва половин сезон да се аклиматизира в среден отбор в Италия, който се бори за мястото си в лигата, преди да получи доверието да попада в титулярния състав. И то не заради технически и тактически качества или пропуски, а само заради физическата подготовка. В момента знам, че се работи в БФС, заедно с чуждестранни експерти, да се направи такава програма. Имаме ангажимент да я презентираме пред правителството и тогава да се вземе решение. Трябва да изберем една от големите четири школи – Германия, Испания, Италия, Англия. Личното ми мнение е, че трябва да се насочим между Испания и Германия, защото Англия и Италия са далеч от нашия стил. Започнахме да инвестираме в много стадиони, не само в Първа лига, а във Втора лига също.  – От 2014 г. съм министър и от първия ден ме питат кога ще има нов национален стадион. Казвах, че не сме готови. Дайте да си оправим другата инфраструктура и стадиони, пък тогава да има национален стадион. Всички и по медии, и в разговори, и в социалните мрежи казваха, че трябва да имаме национален стадион. Сега има желание да направим два-три добри нови стадиона. Ама, защо правите нови стадиони? Кой ще ги гледа? Нали за да привлечеш повече хора, майките да водят децата си на мачовете, трябва да има подходящи съоръжения.  – Само преди няколко години, когато в Скопие беше Суперкупата на Европа, се нададе голям вой, че македонците могат да направят голям стадион, а ние не можем. Сега казваме, че четири града имат готовност, имаме желание да издигнем кандидатурата за домакинство на европейско или световно, заедно с още три балкански държави. Ама, стадионът е празен и никой не идва! Всичко е свързано – първо трябва да има инфраструктура, а след това тя да бъде използвана правилно. Вече сме свършили някакво количество работа. Направиха се много стадиони, може би не се обръща достатъчно внимание на всички инвестиции, които държавата прави в стадионите и в базите. Със зали сме перфектно подготвени. Имаме достатъчно зали, за да приемаме всякакъв вид първенства. Последната зала, която ще бъде завършена, „Арена Бургас“ също ще бъде венец на усилията в тази посока. Трябва да си завършим ангажимента със стадионите и да започнем с басейните в следващия мандат.  – За първата среща бях в отпуска. Обадиха ми се в последния момент, защото премиерът беше възложил на колегата Маринов да организира тази среща. Нямах възможност да присъствам, затова изпратих моя съветник Гошо Гинчев, който в детайли е запознат с футболната материя и е абсолютно наясно с нещата. Знам за какво е ставало въпрос. За втората среща с реферите – така е преценил министър Маринов, така е организирал срещата. Винаги съм готов да дам мнение, защото смятам, че познавам материята може би най-добре от всички колеги в правителството. Единственото, което виждам е, че се залитна в една посока реферите да бъдат изкарани като горките момчета, на които постоянно им оказват натиск. Те са най-невинните и чисти хора, които трябва да пазим. А процесът има две страни – като не искаш да вземеш и да ти дават, пак няма да стане. Така че малко по-внимателно трябва там да се пипа. Добре, ще пазим реферите от собствениците на клубовете. Но кой ще пази реферите от Съдийската комисия? Виждам, че Съдийската комисия е наравно с тях. Трябваше и те да бъдат извикани. Имайки опита и познанията от годините, когато съм бил във футбола, най-големите проблеми идват от Съдийската комисия, а не от собствениците на клубовете. По-рядко се получава директно обаждане от собственика на клуба, отколкото през комисията. Хубаво е, че това се взе като решение, защото всяко първенство и всеки мач започва със съмнения за съдийството, а това хвърля петно върху целия футбол.  – Мисля, че ще има СРС-та, ще има наблюдение върху този процес. Достатъчно ясно беше отправено предупреждението и от страна на премиера Борисов, и от страна на министър Маринов. Всичко е ясно, който разбрал, разбрал. Оттам нататък да не се сърдят, ако се докаже някаква намеса и влияние. Това е последно предупреждение, за да се изчисти съдийството от всякакви съмнения. В целия свят правят грешки, във всеки мач има грешки, но поне да не са тенденциозни и в полза само на един или два отбора. По време на цяло първенство може да проследиш в чия полза са бърка най-често. Това не е изкоренено никъде в света, въпросът е да се минимализира и да се възвърне доверие към феърплея в родния шампионат.  – Много е тежък казусът, защото навремето като сме тръгнали да я правим, не сме питали Световната антидопингова агенция (WADA) дали си дава съгласието, за да тръгнем да инвестираме. В такова състояние са лабораториите в Беларус и в България. Инвестираме, правим лабораторията и следва ембарго върху даването на лицензи за европейски лаборатории. Това продължи много време и миналата година, когато бях в учредителния борд на WADA като представител на Европейския съюз, успях да се преборя. Беше лично моя кауза, но успях да ангажирам и другите колеги, това ембарго да падне. Преборихме се оттук нататък европейските държави да имат правото да инвестират в нови лаборатории, защото схващането в WADA беше, че трябва да е по географски принцип. В Европа има най-много, затова трябва да се спре инвестицията в нови лаборатории, а да се насочат към Африка и Азия, където са по-малко. Нашата концепция, която защитихме с колегите от Европейския съюз по време на дебата, беше че трябва да оставят лабораториите на конкурентен принцип. Примерно в Гърция има лаборатория, но кой е казал, че нашата в България няма да бъде по-добра? Нека ни дадат шанс да се докажем, пък тези, които са най-зле да отпаднат. Проблемът е, че минаха много години от инвестицията в тази лаборатория, техниката започва да остарява, не се работи, загубили сме инерцията. Другата пречка беше, че лабораторията няма право да бъде собственост на министерството, а тя е наша собственост в момента. Постигнахме споразумение със Софийския университет. Благодаря на проф. Герджиков, че прие СУ да приеме тази лаборатория. Ще успеем да прехвърлим чрез Министерски съвет собствеността на лабораторията на СУ, защото трябва да бъде независима от министерството. Поеха ангажимент да оперират с лабораторията и очаквам тази есен да бъдем посетени от комисия на WADA, която да даде началото на лицензионния период, който ще продължи три години. Но без да изчистим казусът със собствеността, няма как да поканя колегите от WADA да дойдат.  – Имаше такова предложение. Цялата есен мина в такива разговори с министри от различни държави и хора от елита на световния спорт, наблюдавайки работата ми в борда. Имаха желание и бяха сигурни, че ще се справя идеално с тази задача, но отказах. Първата причина бе, че бях обещал на полския колега, който спечели изборите, пълна подкрепа. Даже бяхме първата държава, която го подкрепи официално. Дадох обещание преди да получа предложение да се кандидатирам и нямаше как да пречупя думата си. Вторият сериозен аргумент беше, че имам да свърша доста неща тук като министър, които съм набелязал като програма, за да мога да си тръгна спокойно от това място. Ако бях избран за президент на WADA, трябваше да напусна министерското място. Поел съм ангажименти към премиера, имаме да свършим още много работа тук. За мен е по-важно да изпълня набелязаните цели през мандата, отколкото да търся друга реализация извън България.  – Когато тръгваме с голяма кошница, обикновено се връщаме с празна такава. Затова не искам предварително да се ангажирам с конкретни цифри за медали и за титли. Оптимист съм, досега имахме възможност да анализираме състоянието на спорта. Виждаме, че съвсем обективно резултатите към днешна дата показват, че имаме шансове за едно по-добро представяне. Това не е помпане на самочувствието, а обективна оценка. Една година преди олимпиадата нашите спортисти показват, че са изключително подготвени и имаме шансове. Оттам нататък трябва да се пазят от контузии, да влизат в оптимална форма, да получат квоти колкото се може по-рано, а да не чакаме до последния момент, защото да постигнеш два или три спортни върха в една година е невъзможно. В много от случаите спортистите са във върхова форма по време на олимпийските квалификации и пропускат самата олимпиада. Колкото по-рано вземем квотите, толкова повече се увеличават шансовете ни за медали в Токио.  – Няма да е сериозно, ако кажа някакви цифри. И вие няма да ми повярвате, че съм тръгнал в тази посока. Виждаме, че в 10-12 спорта нещата са много добре, има още 2-3, в които работят при младите, въпреки че нямат успехи при мъже и жени. Но дават заявка за много добро представяне в следващия олимпийски цикъл. Около 15 спорта в България наистина са запретнали ръкави и работят здраво и професионално. Там можем да очакваме сериозни резултати. За останалите остава да гледат те как работят и да си видят къде са им пропуските. Моите наблюдения са, че през последните години има федерации, които въобще не полагат никакви усилия. Напротив – раздирани са от скандали, от интриги. Безумни неща се случват в някои от спортовете като например колоезденето. Няма да коментирам какво се случи в шаха, в автомобилизма. Но говорейки за олимпийските спортове, давам пример с колоезденето – първата федерация, която фалира. И то заради задължения, които предишни ръководства са натрупали в годините. Гледаме всички федерации, които не работят, да бъдат с редуцирани финанси, за да може да има по-големи стимули за тези, които работят и съответно останалите да се стремят да влязат в групата на успешните федерации.  – Дай Боже! Всички да са здрави, да нямаме контузени състезатели, защото малко са ни звездите, за да си позволим лукса да имаме контузени в олимпийската година.", "date": "2019.07.21", "title": " Красен Кралев, министърът на спорта, ексклузивно пред „Труд“:  15 спорта са запретнали здраво ръкави, волейболът трябва да е на Токио 2020"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%ba%d1%80%d0%b0%d0%b4%d1%86%d0%b8-%d0%b2-%d0%b8%d1%82%d0%b0%d0%bb%d0%b8%d1%8f/", "text": "Италианските власти от адриатическия град Сенигалия, област Марке, предотвратиха извършването на кражби по домовете от страна на двама българи, съобщава  . 30-годишният М.И. и 21-годишният А.М. били преследвани с патрулна кола, а после в преследването се включил и хеликоптер на полицията от Пескара. Двамата крадци били забелязани с колата си с български номер в Чезанела, където се готвели за поредния си удар. Преди това, в сряда, местна жителка ги открила в градината си. Този път двамата обаче били забелязани да оглеждат други къщи, пред които се спирали. Веднага след сигнала до полицията, дежурен екип се втурнал да ги гони с кола, докато колегите им започнали преследване с хелкоптер. Така българите били хванати. Оказало се, че имат в съдебното си минало и други прецеденти за кражби по домове. Единият от крадците бил търсен и за престъпления в Тоскана. Двамата били отведени в полицейския участък, а след това отдалечени от града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Хванаха двама българи крадци в Италия след преследване с хеликоптер"}
{"url": "https://trud.bg/%d0%b4%d0%b2%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d0%ba%d1%80%d0%b0%d0%b9-%d1%82%d1%8a%d1%80%d0%bd/", "text": "Два леки автомобила катастрофираха днес на главния път София – Варна преди великотърновското село Шереметя. Причината, според очевидци, е опит за забранен обратен завой на единия от шофьорите. За щастие, няма жертви при инцидента.", "date": "2019.07.21", "title": " Два автомобила се сблъскаха край Търново"}
{"url": "https://trud.bg/%d1%81%d1%82%d0%b0%d0%b1%d0%b8%d0%bb%d0%bd%d0%be-%d0%b5-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d0%bd/", "text": "Стабилно е състоянието на туриста,   в Пирин планина. Чужденецът остава под активно лекарско наблюдение, съобщиха пред   от Пирогов. Той е с множество изгаряния по крайниците. Англичанинът беше тръгнал сам на еднодневен преход, когато силна гръмотевична буря го е застигнала в района на Бъндеришка порта и е бил тежко поразен от мълния. Намерен е от спасителите три часа след удара от мълнията, все още подвижен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Стабилно е състоянието на англичанина, ударен от мълния в Пирин"}
{"url": "https://trud.bg/21-%d0%b4%d1%83%d1%88%d0%b8-%d1%81%d1%82%d0%b0%d0%bd%d0%b0%d1%85%d0%b0-%d0%bb%d0%be%d0%b2%d1%86%d0%b8-%d1%81%d0%bb%d0%b5%d0%b4-%d0%b8%d0%b7%d0%bf%d0%b8%d1%82/", "text": "21 от общо 42 мераклии получиха ловни билети след изпит, организиран от ръководството на Държавно ловно стопанство – Тервел. Тестът бе теоретичен и практически, като достигналите до финала трябваше да докажат майсторството си със стрелба по панички и по силует на дивеч от 35 м. Изпитът се оказа прекалено сложен за шестима души, а други 15 не се явиха. Сред опиталите да получат билет имаше и три дами, една от които се представи отлично, съобщи зам.-директорът на ловното стопанство в Тервел инж. Тодор Тодоров. Заедно с представители на полицията и горската дирекция той бе в състава на журито за изпита. Предстои резултатите на всеки кандидат да бъдат публикувани в интернет страницата на Изпълнителната агенция по горите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " 21 души станаха ловци след изпит"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b6%d0%b5%d0%bd%d0%b8-%d0%bd%d0%b0%d1%87%d0%b5%d0%b2%d0%b0-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%be/", "text": "„Категорично няма да променяме основния пакет. Здравноосигурените лица няма да бъдат лишени от което и да е от правата, които имат в момента, в широкия спектър здравноосигурителни дейности, които Касата заплаща… Едно от задължителните искания, които ще бъдат отправени към фондовете, ще бъде да имат териториален обхват и диверсификация на територията на цялата страна“. Това заяви Това заяви пред   Жени Начева, зам.-министър на здравеопазването и председател на Надзорния съвет на НЗОК. „Промяната в цените на клиничните пътеки и анализ започваме още тази година, защото предстои сключването на Национален рамков договор. Тази работа минава и през оценка и анализ на дейностите на лечебните заведения, защото цената на една и съща услуга на територията на цялата страна в различни лечебни заведения понякога е твърде различна. Преостойностяването на клиничните пътеки е нещо необходимо“ допълни Марчева. „Митът, че държавата не плаща здравните вноски, е некоректен… Не е проблем приходната част и 8% здравна вноска, а ефективността на разпределение и изразходване на разходите. Преди да започнем дебата за приходната част, която в момента е уредена, трябва да започнем дебата как се разпределя балансът в разходите. И другият важен момент са средствата, които отиват извън здравните вноски в здравната система – как те да се изсветлят и да се въведе ред в техния обем, обхват, вид и стойности, които се заплащат от хората“, заяви зам.-министърът. Начева подчерта, че „ефективността на системата трябва да започне от преоценка на разходите и баланса в разходите между отделните направления на медицината, които се заплащат“. Начева изрази съмнение фондовете да изпаднат в противоречие с клиентите си, в лицето на пациентите, и с избора им на личен лекар: „Водещ ще бъде изборът на пациентите. Затова не считам, че фондовете ще допуснат да бъдат в противоречие с клиентите си, като не са избрали при тях да бъде съответният общопрактикуващ лекар. Личните лекари са дефицитни в цялата страна и много внимателно ще анализираме механизмите за сключване във фондовете на договори на ниво първична медицинска помощ“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Зам.-министър Жени Начева: Категорично няма да променяме основния здравен пакет"}
{"url": "https://trud.bg/%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba/", "text": "Президентът на Северна Македония Стево Пендаровски в интервю за Радио Свободна Европа изказа мнение, че смесената комисия за историческите въпроси между неговата страна и България е навлязла в задънена улица, съобщи  . По думите на Пендаровски с изявлението си за Гоце Делчев той е подсилил македонската преговорна позиция. Македонската общественост трябва да знае, че комисията от историци, съставена от Македония и България, навлезе в задънена улица, каза президентът на Северна Македония. На практика се стигна до ситуация, стигна се до периода ІХ-ХХ век, в който българската страна настояваше, по мое убеждение от политически мотиви, всичко, което се е случвало в този период да бъде приписано само на българската история и всички тези дейци, всички тези революционери и тези събития да бъдат дефинирани изключително като български, добави той. След една дълга серия консултации, които имах с академиците в нашата академия, с членовете на нашата комисия, с изтъкнати интелектуалци и професори по история на нашата страна, заключих, че е необходим известен политически вятър в гърба на нашата страна от комисията и една политическа рамка, да речем, не окончателно или цялостно решение, а една политическа рамка, в която бъдещите разговори в рамките на тази комисия евентуално ще могат да се водят, заяви още Пендаровски. По думите му в противен случай е било въпрос на време кога до края на годината Северна Македония е щяла да получи чиста блокада за ЕС от София. Според Пендаровски последната среща на смесената комисия в Скопие не е била продуктивна. Той напомни, че за септември е насрочена нова среща, а междувременно членовете на комисията имат интензивна комуникация и се търси обща позиция. Основната цел на тази комисия, по думите на Пендаровски, е „да говорим за личности, не за всички, и да говорим за събития, не за всички събития през тези два века, които са споделени, не са само македонски, не са само български, тъй като целта е, повтарям, да видим къде имаме споделена история, не тя да бъде напълно българска и ние от тази страна само да подпишем такава работа, тъй като това не е целта на комисията и което е по-важно – това не е исторически факт“. По отношение на това дали страната ще получи дата за преговори с ЕС Пендаровски каза, че в момента не съществува нито една европейска държава, нито една страна – членка на ЕС, нито едно европейско правителство, което да има становище, че Република Северна Македония не трябва да започне преговори до края на годината. Той също така подчерта, че се застъпва за помирение, а на забележките на опозиционната ВМРО-ДПМНЕ, че схваща помирението като амнистия за премиера Зоран Заев и неговите сътрудници, отговори, че няма намерение да амнистира Заев или неговите близки, ако са извършили престъпление, съобщи МИА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Пендаровски: Комисията за историческите въпроси между Северна Македония и България е в задънена улица"}
{"url": "https://trud.bg/%d0%b2%d0%b8%d1%81%d0%be%d1%86%d0%ba%d0%b8-%d0%bf%d1%8a%d1%80%d0%b2%d0%b8%d1%8f%d1%82-%d1%81%d1%8a%d0%b2%d0%b5%d1%82%d1%81%d0%ba%d0%b8-%d0%bc%d0%b0%d1%87%d0%be/", "text": "Обожавал скъпите коли и красивите вещи Втората му съпруга Людмила го спасява от милицията с пръстен с аметист Дъщерята на генералния секретар Людмила Брежнева му помагала винаги, когато може За краткия си живот, само 42 години, руският бард Владимир Висоцки се превърна в истинска икона, а гласът му държеше будни милиони хора, несъгласни с режима в страните от целия соцлагер. Висоцки остави след себе си над 800 песни и повече от 1100 стихотворения, които все още продължават да бъдат слушани и пети. На 25 юли се навършват 39 години от смъртта му, а той е по-жив от всякога. Това, което най-много Владимир Висоцки е искал да има – безсмъртие, е неоспорим факт. 39 години след смъртта му неговите песни звучат от всеки един прозорец в страните на бившия Съветски съюз. И не само там. Това се случва на още много места в Европа, а и по света. Където има руснаци, значи и Володя е с тях. Песните му са едни от най-обичаните и в България, почти няма купон без негово “участие”. Може да нямахме Бийтълс, но имаме Висоцки – така казват в Русия и натискат копчето на апарата, откъдето се чува неповторимият му дрезгав глас. Глас, който не може да бъде сбъркан с никой друг, и който направо прогаря душата. Всяка от неговите песни е като истинска драма: парче театър, което може да прочетеш, отново и отново и всеки път да откриваш нови емоции, нов смисъл… Неговите плочи се продават под щанда в дните, когато все още съществува Съветският съюз. А днес, почти четири десетилетия откакто го няма, Владимир Висоцки продължава да събира тълпи от хора в Москва, особено на датите 25 януари (раждането) и 25 юли (смъртта му). На неговото погребение в края на юли през 1980-а се събира почти цяла Москва. Без някой да е съобщил официално за смъртта му по радиото или телевизията. Само един некролог на входа на любимия му театър “Таганка” е достатъчен, за да може милионният град, а оттам и цялата страна да разбере страшната вест. Той умира в съня си, а точно тогава в разгара си е московската Олимпиада, която целият свят следи, въпреки бойкота на най-големите западни страни. Прощаването с всенародния любимец и досега се смята за едно от най-масовите в света според рекордите на Гинес. Стотици хиляди изпращат своя идол по московските улици, а пред “Таганка” е истинско стълпотворение. Градът е буквално парализиран и властта е безсилна да спре скърбящите тълпи. Володя Висоцки е най-страстният Хамлет на сцената, най-обаятелният от следователите в московската милиция, най-драматичният автор-изпълнител. В театъра, в киното и в песните му любимата му поговорка била: “Трябва да се работи!”. В Съветския съюз Висоцки е като Че Гевара, Джеймс Дийн и Джон Ленън събрани в едно лице. Борец за свобода, певец, пълнещ стадионите, алкохолик и наркоман, талантлив актьор, велик поет… Висоцки никога не е бил настроен срещу страната си, но партийните чиновници дори само със споменаването му получавали алергична реакция. На Висоцки неведнъж не дават да се снима в киното, завеждат му наказателни дела, първи го зачертават в списъците за държавни награди и звания. А да види отпечатани свои стихотворения, поетът който сега е в една редица с Пастернак, Ахматова и Бродски, дори не е мечтал. Малко известен факт е, че първото стихотворение на Володя било за… Сталин. Главното престъпление на Висоцки е, че не е като всички. Прекалено свободен и силен е. Той остава единственият съветски актьор, изиграл герои, които в днешно време биха нарекли “мачо”. Не колкозници, пролетарии и интелигенти шпиони, а герои с животински магнетизъм и спокойно сдържана сила. Висоцки принадлежи към поколението, което винаги е смятало, че е “закъсняло да се роди”. Смятало се, че след края на Великата Отечествена война в света вече няма място за подвизи. Възможно е точно оттук да идват корените на немного, но показната мъжественост на Висоцки. Володя се ражда на 25 януари 1938 г. сутринта. Още в детството му откриват, че има шум на сърцето, затова по-късно го признават за негоден за военна служба. Но много от роднините на Володя са свързани с армията – не случайно той има толкова много песни за войната, войниците и летците. Родителите му живеят заедно няколко години. Един от първите спомени на малкия е моментът, когато изпраща баща си Симеон Висоцки на фронта през 1941-ва. Той толкова много искал да замине заедно с него на война, че му разрешават да седне с татко си във вагона. И точно преди да тръгне влака, го прилъгват да се разходи на перона, в същото време влакът тръгва без него. Малчуганът е изключително разстроен, че се налага да го носят на ръце. Баща му повече не се завръща вкъщи. По време на войната той среща Евгения Степановна Лихалатова, двамата се влюбват и след идването си от фронта заживявя с нея в дома й. Владимир знае, че неговият глас действа на жените безотказно. И когато започвал да пее, всички момичета са негови. Тези, които са го виждали на сцената, са хипнотизирани и знаят, че може да покори всяка една жена. Енергията му е толкова голяма, че присъствието му е по-силно и от най-силния прожектор в залата, а зрителите го усещат буквално върху кожата си. Тези думи не са пресилени, те са част от коментарите на почти всички, докосвали се до него. Невисок (170 см) и слаб, на сцената той буквално се преобразява. Изглежда като великан, дори свръхчовек. Фигурата му – изключително стройна, буди завист и възхищение. Дори лекари са изумени от изключително добре сложеното му тяло, от красотата и силата, което излъчва. А за да предизвика вниманието на момичетата той обича да се качва на ръце по стълбите или да прави салто. Но физическата му сила далече не е всичко. По-важна е вътрешната – и нея усеща всеки, който е виждал Володя на сцената или на екрана. Той не просто играе алпинисти, американски морски пехотинци, геолози, следователи. Висоцки изживява техния живот и пее песни за тях. Много от неговите песни започват с местоимението “аз” – и всеки път е с друго “аз”. Всичко, което той прави – независимо дали е в театъра, дали пее или просто живее – е направено с болезнено напрежение. Толкова силно, че то обхваща всички чувства, емоции и жизнени сили на човека. В СССР дълго време никой не знае истинската биография на барда – всеки разказва своята легенда за него. Един е воювал с него, с друг са били в лагер, а с трети изкачвал връх Елбрус. В който и да е град, може да срещнеш човек, който с подробности разказва срещата си с него, отказвайки да повярва, че Висоцки всъщност обожава красивите вещи. Животът му много прилича на живота на холивудска филмова звезда. Той винаги е имал скъпи коли, модерни дънки и кожени якета и, разбира се, най-красивите жени. Често обличал любимата си тясна червена тениска, която показвала добре оформените му бицепси и широка гръд. А веднъж на поредния си рожден ден се появил със страхотен син блейзер с позлатени копчета. Последната му съпруга е известната френска актриса Марина Влади, а да си женен за чужденка е нещо, което е пораждало завист у всеки съветски мъж. Всъщност Марина е рускиня, родена в Париж и името є е Марина Владимировна Полякова-Байдарова. Жените в живота на барда са част от мита за него. Всички те – съпруги или любовници, са обсебени от Висоцки и никога не го забравят. Нито една от тях не казва лоша дума за него толкова години след смъртта му. Първата е Изолда (Иза) Жукова, с която се женят още като студенти през 1957-а – Володя е на 19, а тя на 20. Живеят заедно само година, след което Иза заминава да играе в театрите в Киев и Ростов. Втората му съпруга е прелестната Людмила Абрамова с огромни изумителни гълъбовосини очи. Двамата се запознават една вечер в Ленинград (дн. Санкт Петербург), когато подпийналият Володя я спира на улицата и є иска пари, за да плати сметката си от ресторанта и потрошените от него съдове. В този момент красавицата, която е студентка в кинофакултета, няма и копейка в джоба и сваля от ръката си фамилния златен пръстен с аметист. “Изведнъж усетих, че трябва да му помогна”, обяснява тя след години постъпката си. Висоцки не би бил Висоцки, ако изпращайки Людмила и влизайки в нейната хотелска стая, не би є предложил да му стане жена, което той всъщност и направил. На другата сутрин Владимир откупил пръстена и заедно с Людмила потеглят за киностудиото, където се оказва, че трябва да се снимат в един и същи филм. Той е щастлив, че негова любима е “най-красивата актриса в Съветския съюз”, както я нарича пред приятелите си. Живеели в Ленинград, снимали се във филма и яли “нестандартните” криви мекици в съседното кафе. Людмила е жената, която ражда двамата му сина – Аркадий и Никита. След раздялата им, Висоцки има връзка с друга красавица от театъра “Таганка” – Татяна Иваненко, за която се твърди, че му ражда дъщеря Анастасия. Според негови приятели той обаче не е искал да признае детето. Татяна е толкова отдадена на барда, че прави всичко, каквото той иска без едно – да махне бебето. За бурната му любов с френската звезда Марина Влади са написани хиляди страници. Преди да се оженят през 1970-а двамата са най-коментираната двойка във всеки съветски дом, не и по медиите, макар че някои издания публикуват техни фотосесии. Марина е готова дори да се премести да живее в СССР заради него. Но през тези 10 години, в които те са официално съпрузи, любовта им преминава хиляди изпитания, свързани най-вече с пиянството на Володя. Той не успява да се откаже от алкохола и наркотиците, въпреки че прави опити. Всичко е безрезултатно и запоите следват един след друг. Много жени са искали и са се мъчили да му помогнат, сред тях и Галина Брежнева, дъщерята на генералния секретар, но не успяват. В последните години паралелно с Марина Влади, Висоцки има връзка с много по-младата от него Оксана Афанасиева – студентка в текстилния институт. Той я наричал “моята последна любов” и дори имал намерение да се разведе с Марина и да се ожени за нея. Точно Оксана е при него в дома му, когато той умира. Мнозина днес наричат Висоцки съветският Кърт Кобейн, солиста на “Нирвана”. Наричат го и първият рокаджия в СССР, макар песните му да са в друг стил. Уникален във всичко, той е по-жив от всякога. Най-ярката му роля като актьор в Театъра на Таганка е на Хамлет. Всеки път, където и да я играе, облечен в обикновен пуловер и дънки – дали в бившия Съветски съюз или в друга страна по света, залите са препълнени, а след финала всички са на крака, аплодисментите продължават дълго. Най-известните филми, в които участва, са “Мястото на срещата не се променя”, “Малките трагедии”, “Интервенция”, “Вертикал”, “Служили двама другари”, “Приказка за това как цар Петър оженил своя арап”, “Кратки срещи”, “Лошият добър човек”. България също има честта да посрещне барда. На 6 септември 1975 година София го вижда за първи път. Той е на стълбичката на самолета, с който театър “Таганка” каца в българската столица за гастрол. В едната си ръка държи вечната китара. Гостуването на театъра е цели 18 дни и в основата му е Людмила Живкова. В България той има много приятели – сред тях актьорите Стефан Данаилов, Милен Пенев, поетът Любомир Левчев, Иван Славков-Батето и други.", "date": "2019.07.21", "title": " Висоцки – първият съветски мачо\t"}
{"url": "https://trud.bg/%d0%ba%d0%b5%d0%b2%d0%b8%d0%bd-%d1%81%d0%bf%d0%b5%d0%b9%d1%81%d0%b8-%d0%be%d0%bf%d1%80%d0%b0%d0%b2%d0%b4%d0%b0%d0%bd-%d0%bd%d0%be-%d0%be%d1%87%d0%b5%d1%80%d0%bd%d0%b5%d0%bd/", "text": "Обвиненията срещу Кевин Спейси отпаднаха, но очернянето остава. Прокурорите се отказаха от криминалното дело за сексуално посегателство след като техният свидетел реши да мълчи от страх, че може да бъде обвинен в лъжесвидетелстване и манипулация на доказателства. Но либералните медии, които още пропагандират истериите на #MeToo движението, заляха публичното пространство със заглавия и статии, в които истерично крещят, че въпреки оттеглянето на обвиненията Кевин Спейси не заслужава прошка. Самият актьор със сигурност е страшно доволен от решението, но вероятно си дава сметка, че тепърва му предстоят тежки дни – особено в медиите и филмовите среди. Все още има няколко разследвания срещу него, но оттеглянето на единственото криминално обвинение е огромен успех по пътя към пълната реабилитация. В медийния съд обаче Спейси няма шанс. Културните и медийни институции са доминирани от идеологизирани и радикални прогресивни левичари, които са решили да наложат тоталитарен режим и да си отмъстят на „всички бели мъже“. Те не признават фундаментални за Западната цивилизация стандарти като невинен до доказване на противното и правото на свободно изразяване. Но още преди оттеглянето на обвиненията Кевин Спейси вече даде сигнал, че няма да се откаже без бой. Една година след като беше буквално изличен от Холивуд и по сталинистки премахнат от готови продукции, Кевин Спейси реши да вдигне гарда и да се защити в енигматично видео обръщение с гласа и стила на героя си от сериала „Къща от карти” Франк. Той загатна, че са го отстранили без доказателства и обеща нови и интересни разкрития. Може би още тогава е знаел, че това обвинение в сексуално посегателство няма да издържи. То се състоеше в свидетелството на 18-годишен младеж, че Спейси го е грабнал за гениталиите. Интересно е да видим дали ще има още криминални обвинения срещу актьора или така наречените жертви са осъзнали, че не е толкова лесно да спечелиш в съда след като си подлъгал медиите със сензационно обвинение срещу знаменитост в търсене на внимание и пари. За Спейси всичко започна преди повече от година. Кариерата и репутацията на големия американски актьор и носител на две награди „Оскар” полетяха скоростно към дъното след като името му бе засмукано във водовъртежа от секс скандали, отприщен от десетките обвинения към холивудския мега продуцент Харви Уайнстийн. Спейси стана поредното голямо име, което трябваше да се извинява за неприемливо поведение в миналото в контекста на все по-истеричната и кризисна среда в шоубизнеса. Първоначално актьорът Антъни Рап реши да разкрие как преди 30 години Кевин Спейси се опитал да го съблазни. Спейси се извини, отдаде неприемливото поведение на алкохола и призна, че е гей. Ала после удобно заваляха още подобни спомени на различни мъже и Спейси бе изритан от „Къща от карти” и изличен от плакатите на готовия филм „Всичките пари на света”. Допреди отприщването на сексуална паника в Холивуд, задвижвана от истерични феминистки, Спейси бе голяма и уважавана звезда от десетилетия. Авторитетен актьор отговорен за някои от най-иконичните роли за последния четвърт век – „Обичайните заподозрени”, „Седем”, „Американски прелести”, „Поверително от Ел Ей”. Последните няколко години той бе лицето на изключително успешния политически сериал на „Нетфликс” „Къща от карти”. След секс скандала кариерата на Спейси рухна именно като къща от карти. От Академията, която връчва наградите „Еми”, отказаха да дадат специална статуетка International Founders Award на Спейси, както беше планирано преди близо година. Кевин Спейси винаги е бил извънредно предпазлив и потаен по отношение на личния си живот и това допълнително захранваше слуховете за неговата сексуалност. Сега обаче цялата медийна гилдия е съсредоточена в него и дните на спокойствие са в миналото. Не е сигурно кога и дали той ще успее да се завърне в голямото кино. С онова обръщение отпреди няколко месеца, той събра подкрепата на свои фенове, но беше безпощадно атакуван от медиите. Дали Спейси може и иска да разкрие още мръсотия от кухнята на Холивуд? Дали ще завлече със себе си други топ имена? Развръзката все още предстои.   Заставал е и зад камерата Кевин Спейси има богат артистичен размах и не се задоволява само с изяви пред камерата. Той е режисирал два филма – „Алигатор албинос” в средата на 90-те години на миналия век и “Отвъд морето”, излязъл преди 13 години. Първият е атмосферичен трилър, който си играе с каноните на жанра, а второто заглавие е музикална биографична драма за легендарния изпълнител Боби Дарин. Спейси, който режисира и е съавтор на сценария, влезе в ролята на Дарин и с авторитетното си превъплъщение обра овациите на публиката и критиката.   За него Падна в капана на политическата коректност  Кевин Спейси несъмнено е една от големите жертви на новия „Черен списък” в Холивуд. Но иронията е, че той активно участваше в създаването на тази порочна система. Дълги години той беше прикриван в средите заради своята слава и сила. Дълго време никой не смееше да каже нищо за неговата сексуалност, за неговите изцепки. Той го отнесе след като Холивуд стана военна зона и огромен масов гроб за кариери и репутации. Спейси падна в капана на политическата коректност.   Манипулативно се разкри като хомосексуалист Скандалът с Кевин Спейси е дълбоко тревожен и тъжен. Особено неприятно ми стана от начина, по който Спейси реши да се разкрие като гей, за да отвлече вниманието от обвиненията на Антъни Рап. Той не го направи когато имаше високите публични платформи и получаваше десетки престижни наглади. Не го стори, за да окуражи и вдъхнови хората с различна сексуална ориентация. Той го стори като калкулирана манипулация. В тази ситуация най-важни са гласовете на жертвите.   Не заслужава прошка  Няма как да се оправдае някой, който използва своята власт, за да се възползва сексуално от по-слаб човек, който не дава своето съгласие доброволно. Независимо колко добър актьор върши това. Антъни Рап е трябвало да живее три десетилетия с травмата, която Спейси му е причинил. А самият Кевин дори твърди, че не си спомня. Той е доминирал в ситуацията и нищо не го оправдава. И поведението му няма нищо общо с това, че той е гей. Той просто е бил по-властен и по-могъщ. Не заслужава прошка.", "date": "2019.07.21", "title": " Кевин Спейси – Оправдан, но очернен"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2-%d0%b8%d0%b7%d1%83%d0%bc%d1%80%d1%83%d0%b4-%d0%bd%d1%8f%d0%bc%d0%b0-%d0%b3%d1%80%d0%b5%d1%88%d0%ba%d0%b0-%d1%81-%d0%bc%d0%b0%d0%bb%d0%b0%d1%85%d0%b8%d1%82%d0%b0/", "text": "Зеленият минерал е любим на бижутерите още от най-дълбока древност. Той е мек и лесно се обработва. Малахитът е огледалото на душата, камък на трансформацията, магическият минерал-защитник от всичко лошо. Загледаме ли се в неговите кръгове и шарки, ще намерим вътрешния си мир, а ще изгубим единствено… тревогите. Малахитът е съпътствал човешките цивилизации от дълбока древност, но и днес е търсен и обичан от бижутерите. Преди 23 века и 40 г. отгоре гръцкият философ Теопраст очернил името на зеления красавец, като го нарекъл “фалшив изумруд”, но малахитът е много повече от имитация на друг зелен минерал. Той има уникални качества, заради които е ценен от най-дълбока древност до днешни дни. Много по-известен е като “камък на трансформацията” или дори като “огледало на душата”, заради вярването че камъкът може да проникне в подсъзнанието и да отрази мислите и чувствата ни. Основното му магическо качество е, че е силен защитен камък, който попива като гъба негативните енергии, както и различен вид замърсявания на околната среда, в това число и радиоактивно. Той е камък на изобилието, обновлението и баланса. Името му произхожда от гръцката дума малахи, на растението слез, заради заради зеления си цвят. Много често малахитът се открива заедно с азурит. Подобно на азурита, малахитът е хидратиран меден карбонат с твърдост 3,5 – 4 по скалата на Мос. Меден карбонат е и патината, която се образува върху непозлатените медни кубета на Храм-паметника “Св. Александър Невски”. Когато е изрязан на тънка пластина, той е полупрозрачен. Типичните му шарки са причината малахитът да е сред малкото скъпоценни камъни, които могат да бъдат разпознати и с просто око. Един от недостатъците на малахита – това че е доста мек – е и едно от най-големите му предимства, тъй като го прави лесен за обработка и полиране. Благодатен за работа и изключително красив, той е любим и широко използван от всички известни човешки цивилизации. В Древното Египетско царство от него изработвали посуда за елита, както и за грим на жените и мъжете от аристокрацията. Стрит на фин прах и замесен с мазнина, зеленият камък служел за очертаване на очната линия. Украсата за главите на фараоните често била декорирана с малахит, тъй като се смятало, че той повишава вибрациите на владетеля и му дава мъдрост при вземането на решения. Древните гърци и римляни го използвали за лечение, изработка на украшения, а също и в бита. Използвали са го дори и за декорация на важни сгради. Една от най-зловещите находки в някога великия град на маите – Паленке, е гробницата на Червената кралица, жена на крал Пакал Велики. Тялото й било открито, цялото посипано в яркочервен отровен цинобър. Под аления цинобър посмъртната й маска се оказва изработена от зелен малахит – камъкът на трансформацията, който отговаря за това душата на покойника да премине сигурно и спокойно в отвъдното. Прочутият град-държава на маите Паленке е процъфтявал от около 226 г. пр. Хр. до 799 сл. Хр. С разрушението му, както и след западането на империята на маите малахитът не загубил своята слава. Особено високо ценен е в Русия. Малахитът е камъкът, с който руснаците и днес се гордеят. Първото находище в Урал е намерено през 1635 г. В следващите десетилетия миньорите откриват гигантски 40-тонни късове. Изобилието на висококачествен малахит дава възможност за широкото му приложение като строителен материал. Той става символ на руското богатство. Пример за руския малахитов разкош е Малахитовият салон в Ермитажния музей. Той бил част от жилищната половина на императрица Александра Федоровна. В него съпругата на руския цар Николай I е приемала държавните гости. Разбира се, славата на Малахитовия салон се разнася по света. Интересът към минерала нараства сред монарсите в Западна Европа, а впоследствие и по-масово – в не толкова висшите кръгове на обществото. Обикновено малахит може да се намери там, където има медни мини. Той често е вторичен минерал, формиран в окислителната зона на медните находища. В България най-красивите малахити са открити в находище Елаците, Етрополско и в Кремиковци край София. По света го има на много места, освен в Уралската планина – в Австралия, Конго, Намибия, САЩ, Франция и т.н.   Капка амоняк, и всичко е ясно Червеният малахит е търговско наименование на ивичестия яспис, заради приликата с шарките на малахита. Както всички ясписи, той е част от семейството на халцедона. Малахитът е сред най-често фалшифицираните камъни. Ето няколко начина да го различите: 1. С лимонов сок – киселината разяжда малахита. Това обаче ще повреди камъка ви. 2. С амоняк – капнете капка, за предпочитане от задната страна на камъка. Камъкът ще избледнее, а самата капка ще стане синя. Може да се наложи да го подържите по-дълго, защото производителите често лакират малахитите, за да са по-представителни. 3. По ивиците. Шарките на малахита се преливат с копринена мекота, докато при изкуствените границите между цветовете са по-резки. 4. По температурата. Малахитът е по-студен от пластмасовите имитации. Понякога бижуто е изработено от малахитов прах с полимерна сплав – тогава също ще е по-топло от истинския малахит. Стъклото първоначално ще е по-студено от малахита, но по-бързо ще се нагрее в ръката ви. 5. Малахитът е мек. Лесно ще го надраскате с друг кристал, за разлика от стъклото. Пластмасата също се драска, но драскотината ще разкрие, че не е естествен камък. Ако е слепен от малки късчета малахит, резката няма да е равномерна, а крива. 6. Огънят на свещта ще разтопи пластмасата. На малахита нищо няма да му стане. За съжаление повечето от предложените методи предполагат унищожаване на бижуто, а на пазара има съвършено изработени изкуствени малахити, които е трудно да бъдат различени от естествения камък. Затова купувайте малахит единствено от проверени и реномирани магазини.   Употребява се само полиран Най-добре е с малахит да работят само квалифицирани литотерапевти. Той е токсичен и трябва да се използва само ако е полиран. В кристалолечението се употребява при високо кръвно, астма, артрит, проблеми на имунната система и на женската полова система, епилепсия, главоболие и световъртежи. При диабет трябва да се носи прикрепен към кръста. Поставен върху третото око подпомага визуализацията и психичното зрение, а върху сърдечната чакра хармонизира и успокоява. Ако го подържим върху слънчевия сплит, ще изпитаме успокоение. Медитацията с малахит може да помогне за по-бързото себепознание. С негова помощ може да проникнем в дълбоките пластове в подсъзнанието си. Малахитът помага при любовни раздели, а също така и да открие човек истинската любов. Отървава ни от лошите вибрации, като ги поглъща. Поглъща и радиацията, заради което е много полезен за хора, които живеят в радиационно замърсена среда. Затова трябва да го чистим по-често под струята на течаща вода или като се постави върху кварцова друза на слънце. Най-добре е да се купува на 27-ия ден от лунния месец. Малахитов пръстен се носи на лявата ръка. Понякога при употреба малахитът може да причини слабо сърцебиене. В такъв случай спрете да го носите и го заменете с розов кварц.   Подходящ е за художници и журналисти Малахитът е камъкът на трансформациите. Помага на Козирозите да бъдат харесвани от околните и прави представителите на този знак по-общителни и позитивни. Отлично се напасва към енергията на Девите и засилва лечителските им и ясновидски способности. Носи щастие за Водолея, Лъва и Телеца. Астролозите го препоръчват на хората, родени под знака на Везни в качеството му на хармонизатор. Той е камък с мощна енергия, подходящ за художници, литератори и журналисти. Но няма особено въздействие върху хора от знаците Рак и Скорпион.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ   София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.07.21", "title": " Фалшив изумруд? Няма грешка с малахита"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%ba%d0%b0-%d0%b2-%d0%b3%d0%bb%d0%b0%d1%81%d1%8a%d1%82-%d0%bd%d0%b0-%d0%b1%d1%8a%d0%bb%d0%b3/", "text": "Победителката в първия сезон на хитовото музикално риалити ”Гласът на България” – Стелияна Христова и младата великотърновска певица Християна Цветкова, ще пеят в старата столица в разгара на лятото. Стелияна, която освен безапелационен победител в музикалното шоу, се превърна и в любимка на журито и зрителите пред малкия екран, ще бъде специален гост-изпълнител в програмата на най-големия великотърновски музикален клуб на 10 август вечерта. На сцената, доказалата се певица ще излезе заедно с популярния в музикантските среди изпълнител Петко Савов. Ден по-рано, на 9 август (петък), отново под съпровода на Савов, жителите и гостите на Велико Търново ще имат възможността да чуят на живо и младата, гласовита красавица Християна. Християна е сред най-новите изпълнителки на великотърновската музикална сцена, а нейното първо представяне пред публика бе в края на пролетта. Стелияна пък неотдавна стана майка за втори път. След кратко отсъствие тя се завръща отново на сцената и за радост на публиката продължава с активната си концертна дейност. Двете певици споделят, че покрай ангажиментите са станали и близки приятелки, като не е изключено в близко бъдеще да реализират съвместни участия, концерти и песни.", "date": "2019.07.21", "title": " Първата победителка в “Гласът на България” Стелияна Христова и Християна Цветков пеят за търновци\t"}
{"url": "https://trud.bg/%d1%80%d0%be%d1%81%d0%b5%d0%bd-%d0%b1%d1%8a%d1%87%d0%b2%d0%b0%d1%80%d0%be%d0%b2-%d0%bf%d0%b5%d1%80%d0%b8%d1%84%d0%b5%d1%80%d0%bd%d0%b8-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8/", "text": "„Трябва да оценим критично уязвимостта. За да има електронни услуги, трябва да се разработват системи. Тези системи са една отвореност и са подложени на риск. Към момента главните неща в НАП функционират по сигурен и стабилен начин. Нямаме причини да вярваме, че уязвимостите продължават да се експлоатират, електронните услуги работят и всички входове и изходи към НАП изглеждат сигурни. По отношение на периферни услуги сме идентифицирали рискове, не сме идентифицирали изтичане на данни. В момента са преустановени няколко услуги, други са ъпгрейднати“. Това каза пред   говорителят на НАП Росен Бъчваров. Той поясни, че в момента се извършват тестове за уязвимости и ако се наложи спиране на някои електронни услуги, то това ще бъде направено. „Нито става дума за катастрофа. Нито става дума за нещо безобидно. Нашият фокус е насочен върху две основни теми. Първата е да оценим дали има други уязвимости в информационните системи на Националната агенция за приходите (НАП) и ако такива бъдат намерени, те да бъдат затворени веднага. Вторият ни фокус е да дадем възможно най-много и полезна информация за гражданите“. Бъчваров заяви, че атаката е показала уязвимостта на компютърната система и отговорност за нея ще се поеме, но непосредствената задача е агенцията да каже на гражданите: „А, има ли техни данни (сред изтеклите – б.р.). Б, какви са тези данни. Ц, какво може да направи един гражданин, чиито данни са в този текст, така че да намалим дотолкова, доколкото е възможно, неблагоприятните последици от това“. Росен Бъчваров каза, че вероятно скоро ще бъде пусната система, през която гражданите да могат да проверят дали са част от жертвите на кибератаката: „Около 3% от всички информационни масиви на НАП са засегнати. Това са данни – имена и ЕГН-та на над 4 милиона живи български граждани и над 1 милион починали. Информацията е частична. От тези изтекли данни не може да се направи пълно и изчерпателно профилиране за мен, за вас, за всеки един от хората. Не означава, че тези частични данни не са чувствителни“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Росен Бъчваров: Периферни електронни услуги на НАП са в риск, няма изтичане на данни"}
{"url": "https://trud.bg/%d0%b2-%d1%87%d0%b5%d1%82%d0%b8%d1%80%d0%b8-%d1%81%d0%b5%d0%bb%d0%b0-%d0%bf%d0%b8%d1%8f%d1%82-%d0%b2%d0%be%d0%b4%d0%b0-%d1%81-%d0%bd%d0%b8%d1%82%d1%80%d0%b0%d1%82%d0%b8/", "text": "Водата в четири села във Варненска област не отговаря на стандартите, защото в нея има наднормени количества нитрати и калций, съобщиха от Регионалната здравна инспекция. Отклоненията били установени при проверка на 32 централно водоснабдени населени места в региона. В авренското село Садово, аксаковските Изворско и Доброглед и беленското Дюлино има проблем с нитратите, като в последните две селища в пробите били отчетени и по-високи от допустимото концентрации на калций. Затова от РЗИ са разпратили писма до местните власти, които трябва да предупредят населението и личните лекари. Водата от чешмата не бива да се пие или да се ползва да готвене от бременни, кърмачки, бебета и хора с болести на храносмилателната система и панкреаса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " В четири села пият вода с нитрати"}
{"url": "https://trud.bg/%d1%82%d0%b5%d0%b6%d0%ba%d0%b8-%d1%81%d1%8a%d0%bf%d0%b5%d1%80%d0%bd%d0%b8%d1%86%d0%b8-%d1%87%d0%b0%d0%ba%d0%b0%d1%82-%d0%bb%d0%b5%d0%b2%d1%81%d0%ba%d0%b8-%d0%b2-%d1%82%d1%80%d0%b5%d1%82%d0%b8/", "text": "Тежки съперници очакват „Левски“ в третия предварителен кръг на Лига Европа. За целта обаче „сините“ първо трябва да се справят с кипърския АЕК (Ларнака). Стори ли го, столичният гранд има шанс да играе дори с представителя на Висшата лига на Англия „Уулвърхамптън“. Жребият ще стане ясен в понеделник след 15 часа. Уулвърхамптън (Англия) – Крусейдърс (Северна Ирландия)  Легия (Варшава) – КуПс Куопио (Финландия)  Гент (Белгия) – Виторул (Румъния)  Мидтиланд (Дания)  АЗ Алкмаар (Холандия)- Хекен (Швеция)", "date": "2019.07.21", "title": " Тежки съперници чакат „Левски“ в трети кръг на Лига Европа"}
{"url": "https://trud.bg/%d1%81%d0%bb%d0%b0%d0%b1%d0%b0-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%bd%d0%b0-%d0%bf%d0%b0%d1%80%d0%bb%d0%b0/", "text": "При ниска избирателна активност протичат парламентарните избори в Украйна, предава  . До 15 часа местно време 34,71% от имащите прав на глас за отишли до урните. Според председателя на украинската ЦИК е възможно активността да се повиши следобед. Той също така си обяснява слабия интерес към гласуването с факта, че предсрочните избори се провеждат през лятото и хората са в отпуска. Резултатите от предишните парламентарни избори обаче показват, че украинците традиционно нямат особено голям интерес към вота, който определя състава на Върховната рада. На предишните парламентарни избори през 2014 г., до 16 часа местно време, гласа си били дали 30,23% от избирателите.", "date": "2019.07.21", "title": " Слаба избирателна активност на парламентарните избори в Украйна"}
{"url": "https://trud.bg/%d0%b8%d0%bd%d0%b4%d0%b8%d1%8f-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%b2%d1%82%d0%be%d1%80%d0%b8-%d0%be%d0%bf%d0%b8%d1%82-%d0%b4%d0%b0-%d0%b8%d0%b7%d1%81%d1%82%d1%80%d0%b5%d0%bb/", "text": "В понеделник Индия ще направи втори опит да изстреля свой космически апарат към Луната, след като миналата седмица проблем в горивната система отложи пуска. Индия усилено се опитва да стане четвъртата нация в света – след Русия, САЩ и Китай – чийто космически апарат каца на земния спътник, съобщава БГНЕС. Новият опит за стартиране на „Чандраян”-2 (Лунна колесница в някои от индийските езици, включително санскритски и хинду) е насрочен за 14:43 местно време в понеделник, казаха от Индийската организация за космически изследвания (ISRO). „ „Чандраян” 2 е готов да занесе един милиард мечти на Луната – сега повече от когато и да било“, казаха от агенцията. Първият опит за пуск беше отменен по-малко от час преди планираното излитане поради това, което властите описаха като „техническа повреда”. Местните медии, цитирайки служители на ISRO, казаха, че проблемът е бил с изтичане на гориво. Агенцията съобщи чрез Туитър в събота, че подготвителните работи за старта са били успешни. „Чандраян” 2 ще бъде изведен в космоса от най-мощната ракета на Индия. Експертите заявиха, че при такива мисии трябва да се очакват неуспехи, като се има предвид тяхната сложност и че е по-разумно да се забави стартирането, вместо да се поемат рискове, които могат да застрашат проекта. „В такава амбициозна и престижна мисия като гази с „Чандраян”-2, човек не може да разчита на шанса, дори ако бъде открит малък недостатък”, каза пред АФП Раджесвари Пилаи Раджагопалан, ръководител на космическата политика в мозъчния тръст Фондация за наблюдаване на изследванията. Бившият учен от НАСА Кумар Кришен каза, че космическата агенция на Индия трябва да бъде поздравена за предприемането на амбициозни проекти като „Чандраян”-2. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Индия ще направи втори опит да изстреля космически апарат към Луната"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%ba%d0%b0%d1%81%d0%b0%d1%82%d0%b0-%d0%b6%d0%b5%d0%bd%d0%b8-%d0%bd%d0%b0%d1%87%d0%b5%d0%b2%d0%b0-%d1%87/", "text": "Държавата вече осигурява групите на нейна издръжка Частните фондове, които новият здравноосигурителен модел планира да стъпят на пазара като конкуренция на НЗОК, ще обхващат същите дейности като здравният пакет на самата здравна каса. Това посочи председателят на Надзорния съвет на Националната здравноосигурителна каса (НЗОК) Жени Начева. Дейностите в момента се остойностяват, за да има по-голяма яснота и прозрачност върху разходите за здравеопазване, коментира Начева пред БНР. По думите й е минало вече времето, когато държавата е плащала само наполовина здравните вноски на осигуряваните от нея групи. В момента единствено децата и социално слабите лица се осигуряват на 70%. В средносрочен план държавата на 100% ще осигурява и тази категория лица, увери шефката на НЗОК. Тя посочи, че сектор “Здравеопазване” е с най-голям ръст на средствата всяка фискална година спрямо предходната с над 6 до 10% ръст в приходната част на бюджета. Важен момент е постигане на прозрачност и относно начина на изразходване на средствата, които отиват извън здравните вноски в здравната система – да се въведе ред в техния обем, обхват, вид и стойности, каза още Начева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Председателят на касата Жени Начева: Частните фондове и НЗОК с еднакви здравни услуги"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%80%d0%b0%d0%b7%d0%bb%d0%be%d0%b3-%d0%b2%d0%b4%d0%b8%d0%b3%d0%bd%d0%b0-%d1%81%d0%b2%d0%b0%d1%82%d0%b1%d0%b0-%d0%bd%d0%b0-%d1%81%d0%b8%d0%bd%d0%b0/", "text": "Кметът на Разлог Красимир Герчев вдигна сватба на сина си Иван. Сватбеното тържество се състоя в комплекс Реденка до Разлог. Иван и избраната от него Константина направиха годеж преди 2 години, миналата година сключиха брак, роди се и дъщеря им Ирина, и едва сега смогнаха да вдигнат сватба. „Мили деца,съхранявайте християнските ценности на българското семейство! Пазете любовта.Защото любовта дълго търпи и е милостива. Любовта не завижда. Любовта не се превъзнася, не се гордее, а се радва заедно с истината. Това им пожела кметът на Разлог, който със съпругата си вдигнаха тежки наздравици и играха хора.", "date": "2019.07.21", "title": " Кметът на Разлог вдигна сватба на сина си (СНИМКИ)"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-4-%d0%ba%d0%be%d0%bb%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0/", "text": "Верижна катастрофа между четири автомобила затапи за над час главен път Е-79 между Симитли и Благоевград, съобщава БГНЕС. Към 16:00 часа днес на изхода на Симитли в посока Благоевград се удариха четири автомобила, единият – с украинска регистрация. Няма пострадали, но тапата започваше от пътен възел Крупник-Брежани до кръговото кръстовище на входа на Благоевград, откъдето започва магистрала „Струма“. На пътен възел Симитли-Банско се образува традиционната тапа, верижната катастрофа стана малко след него – при табелата, сочеща края на Симитли. Тапата продължи и при разклона за село Железница преди едноименния тунел, най-нетърпеливите още от Черниче поеха по обходния път през центъра на Симитли и село Железница до кв. „Струмско” на Благоевград. След изтеглянето на отбивка на ударилите се коли, движението към 17.30 часа постепенно се нормализира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Верижна катастрофа с 4 коли предизвика задръстване на път Е-79 край Симитли"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d0%b2%d1%8a%d1%80%d1%85%d0%b0-%d0%b7%d0%b0-%d0%b4%d0%b0-%d1%81%d0%bf%d0%b0%d1%81%d0%b8/", "text": "Близки и приятели очакват завръщането на катерача Благоевградският алпинист Георги Илков-Темето се отказа на метри от покоряването на 7-хилядника Ленин в Памир, за да спаси човек, изпаднал в беда. Темето не се поколеба да жертва мечтата си да изкачи билото и прекрати експедицията. Причината – само на няколкостотин метра от върха, друг алпинист изпаднал в тежко състояние – имал височинна болест и ангина. “Днес в 01.30 часа в лагер 3 трябваше да вземем решение дали да продължим към върха или да свалим един ПСЕВДОАЛПИНИСТ в лагер 1. Само времето ще покаже дали сме били прави”. Това написа Илков в профила си във Фейсбук. Десетки нашенци го поздравиха за избора да спаси човек. “Гордея се с постъпката ти, ти жертва своята мечта, за да спасиш човешки живот, това е твоето призвание – Спасител, ти си победител. Да се откажеш, за да помогнеш на човек, се изисква повече сила, отколкото да продължиш”; “Това е истинският алпинист! Ти изкачи най-трудния си връх с тази постъпка!”, са само част от реакциите на хората. “Той може да бъде детето на всеки”, така отговори Темето пък на онези, които се опитаха да го упрекнат за избора му. Благоевградският алпинист е дългогодишен спасител, за него мисията да спасява хора е естествено състояние, коментираха негови колеги. Илков се надяваше при подходящо време да стигне до връх Ленин на 20 юли. Той получи сертификат, че е направил 6148 метра. Алпинистът се надява, че отново ще има възможност да изкачи своя връх, но човешкия вече го е покорил. А близките и приятелите му очакват неговото завръщане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Алпинист се отказа от върха, за да спаси живот\t"}
{"url": "https://trud.bg/%d0%bd%d0%b0%d1%88%d0%b0-%d0%bf%d0%b5%d1%82%d0%be%d0%b1%d0%be%d0%b9%d0%ba%d0%b0-%d1%81-%d0%b2%d1%82%d0%be%d1%80%d0%be-%d0%b7%d0%bb%d0%b0%d1%82%d0%be-%d0%b7%d0%b0-%d0%bc%d0%b5%d1%81%d0%b5%d1%86/", "text": "Само за месец Светла Згурова спечели втора титла от голямо първенство по модерен петобой. 17-годишната националка донесе първа титла за България от световно първенство. На шампионата за девойки на базата на НСА софиянката се забави на първата стрелба и излезе пета, но с много силно бягане стопи изоставането си. А при последното си отбиване на рубежа бе перфектна, което й донесе и златото. „Мислех, че ще ми се пръсне сърцето от напрежение, но и този път издържах“, призна Владимир Кузманов, треньор на шампионката.  Преди месец Светла грабна титлата и на европейското в Литва.", "date": "2019.07.21", "title": " Наша петобойка с второ злато за месец"}
{"url": "https://trud.bg/%d1%84%d0%be%d1%80%d0%b1%d1%81-%d1%85%d0%b0%d0%ba%d0%b5%d1%80%d0%b8-%d1%81%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b8-%d0%be%d0%b3%d1%80%d0%be%d0%bc%d0%bd%d0%be-%d0%ba%d0%be/", "text": "Федералната служба за сигурност на Русия е станала жертва на кибератака, твърдят от американското сп.   и руската редакция на Би Би Си. Според информация на двете медии хакер е откраднал 7.5 терабайта данни от голям подизпълнител на руското контраразузнаване. Изтеклата информация разкрива подробности за някои специални проекти на руската служба за сигурност като разработки за извличане на данни от социалните мрежи, включително „Фейсбук” и „Линкдин”, проследяване на хора, използващи анонимния браузър TOR и разделянето на интернета, ползван от държавните институции от този на световната мрежа. На 13 юли хакери от групата 0v1ru$ са публикували на сайта на компанията SyTech подробности за изтеклите данни. SyTech са голям подизпълнител за дигитални проекти на Федералната служба за сигурност на Русия и именно от фирмата са изтекли въпросните файлове. Хакерите проникнали в сървъра на обслужващата службите ИТ компания. Вместо подпис оставили усмихнато лице на началната страница на компанията. Емотикомът е популярен сред руските потребители и означава „тролване“. 0v1ru$ са предали данните на хакерската група „Дигитъл революшън”, които са ги публикували и разпратили до различни медии. ФСБ (Федералната служба по безопасност) е наследник на съветското КГБ и се грижи за контраразузнаването на Русия, но освен на територията на страната, осъществява и големи операции по наблюдение и събиране на информация в чужбина, пише „Форбс”. Информацията за предполагаемата хакерска атака все още не се е появила в официални руски медии.", "date": "2019.07.21", "title": " Форбс: Хакери са откраднали огромно количество данни от федералната служба за сигурност на Русия"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%80%d0%b5%d0%b4%d0%b0%d0%ba%d1%82%d0%be%d1%80-%d0%bd%d0%b0-%d1%82%d1%80%d1%83%d0%b4-%d0%bf%d0%b5%d1%82%d1%8c%d0%be-%d0%b1%d0%bb%d1%8a%d1%81-4/", "text": "Странни съвпадения. Може само като анализ да се говори, факти няма. Но преди евроизборите се случиха едни странни случки с апартаменти. Сега хакерска атака срещу НАП… Това коментира главният редактор на в. „Труд“ Петьо Блъсков в интервю за предаването „Беновска пита“ по Канал 3. Всеки ръководител на високо равнище трябва да има мозъчна група, но да не е съставена от известни социолози, препоръча Блъсков. Както казват някои медицински необразовани хора: този не е сам. Така главният редактор на „Труд“ определи действията на лидера на БСП Корнелия Нинова. Според мен не върви на добре нейната работа, прогнозира Блъсков. Единият с чанове, другият с козички… Обединяват ги действията, с които изразяват своето разбиране за правене на политика, коментира главният редактор на „Труд“ изяви на Нинова и на президента Румен Радев. Избрахме самолет, купихме го, точка по въпроса. По този въпрос трябва да се спре разтягането на локуми, призова Блъсков. Без никакъв проблем, отговори главният редактор на „Труд“ на въпрос дали Бойко Борисов ще изкара докрай мандата си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Главният редактор на „Труд“ Петьо Блъсков: Всеки ръководител на високо равнище трябва да има мозъчна група, но да не е съставена от известни социолози"}
{"url": "https://trud.bg/%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d1%81%d0%b2%d0%b0%d0%bb%d0%b8%d1%85%d0%b0-%d0%b6%d0%b5%d0%bd%d0%b0-%d1%81%d1%8a%d1%81/", "text": "Планински спасители са оказали помощ на 35-годишна жена със счупен крак на Витоша, съобщава  . Сигналът подал в събота привечер съпругът й. Група от 8 човека отива да окаже помощ. На мястото установяват, че жената е със счупен крак, мобилизират я и със специализиран превоз я транспортират до хижа „Алеко”.", "date": "2019.07.21", "title": " Планински спасители свалиха жена със счупен крак от Витоша"}
{"url": "https://trud.bg/%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80%d0%b8-%d0%bb%d1%8a%d0%b6%d0%b0%d1%82-%d1%81-%d1%87%d0%b0%d0%b4%d1%8a%d1%80%d0%b8%d1%82%d0%b5-%d0%bd%d0%b0-%d0%bf%d0%bb%d0%b0%d0%b6/", "text": "В Китен стопаните не са оставили свободна зона  В Черноморец изнудват да плащаш шезлонги и шалтета към сянката на първа линия Лъжи на дребно, за да се приберат повече пари от туристите, са на път да изгонят и последните ентусиасти, които почиват на родното море. За това аларимираха ужилени почиващи и представители на бизнеса. Стопаните на плаж в Черноморец например изнудват гостите, които искат да събират тена на първа линия до морето. Те освен чадър, задължително да платят и два шезлонга и шалтета към тях. Това обясниха пред “Труд”, почиващи в родното курортно градче. Това обаче е нарушение, тъй като плажовете са държавна собственост, а стопаните могат да предлагат услуга, но не и да задължават да се ползва всичко, което оферират, категорични са експерти. Това е все едно да влезете в ресторант и да ви задължат да поръчате всичко от менюто, коментираха туристи. Тази търговска практика е на ръба на закона и проверка с тайни клиенти веднага би показала опитите на стопаните на плажа да изстискат до последно и без друго намалелите почиващи по родното Черноморие. Трябва да се сложи край на подобни шмекерии, които са на път да изгонят и последните туристи от курортите ни, обясниха от бизнеса. Концесионери провалят сезона на хотелиери, които са инвестирали десетки милиона, за да предложат добър продукт, оплакаха се от бранша. На принципа “ден година храни” са и други плажове по морето, чиито концесионери също продават сянката в комплект с поне един шезлонг. В Китен пък са “открили” друга врътка, с която да дерат почиващите. От камерите на сайта free-webcambg.com ясно се вижда, че стопаните на “Атлиман” не са изпълнили задължението да оставят минимум 50 на сто от плажната ивица свободна от чадъри и шезлонги, за да могат там да почиват туристи със собствени принадлежности. Така ако сте избрали този плаж очевидно трябва да платите шезлонг и чадър, защото друга опция просто няма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Концесионери лъжат с чадърите на плажа\t"}
{"url": "https://trud.bg/%d1%85%d0%b0%d0%ba%d0%bd%d0%b0%d1%85%d0%b0-%d1%81%d0%b0%d0%b9%d1%82%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b5%d1%82%d0%b8%d1%89%d0%b0%d1%82%d0%b0-%d0%b2-%d0%b1%d1%83%d1%80%d0%b3%d0%b0/", "text": "Сайтовете на летищата в Бургас и Варна са били хакнати. Инцидентът е станал снощи, събота вечер. Страниците, които даваха електронна информация за полетите, останаха бели полета в неделя. Имаше само съобщение на английски език, указващо, че сайтовете са в поправка и извинение към потребителите. „В момента работим върху отстраняване на проблема и много скоро сайтовете ни ще работят“, казаха от пресцентъра на Летище Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Хакнаха сайтовете на летищата в Бургас и Варна"}
{"url": "https://trud.bg/%d0%b4%d0%b5-%d0%bb%d0%b8%d1%85%d1%82-%d0%be%d1%89%d0%b5-%d0%bf%d0%b0%d0%b7%d1%8f-%d1%84%d0%bb%d0%b0%d0%bd%d0%b5%d0%bb%d0%ba%d0%b0%d1%82%d0%b0-%d1%81%d0%b8-%d0%bd%d0%b0-%d1%8e%d0%b2%d0%b5/", "text": "Матиас Де Лихт дебютира със загуба за „Ювентус“. Бранителят се появи в игра срещу „Тотнъм“ в приятелска среща, спечелена от англичаните с 3:2. Головете за шампиона на Серия А реализираха Кристиано Роналдо и Гонсало Игуаин, а Хари Кейн донесе успеха за „шпорите“ с удар от центъра. В часовете преди проверката, новото попълнение на „старата госпожа“ даде обширно интервю за холандското издание „Algemeen Dagblad“.  „Когато стане въпрос за Италия, веднага се сещам за защитници – обясни доскорошният играч на „Аякс“. – Най-добрите италиански играч в историята са бранители – Франко Барези, Паоло Малдини, Фабио Канаваро, Алесандро Неста.“  А Де Лихт, който бе закупен за внушителните 85.5 млн. евро, призна, че от дете е симпатизирал на „бианконерите“.  „Все още пазя фланелката си на „Ювентус“, която носих, когато бях на седем. Вярвам, че идването в Торино ще ме направи по-завършен защитник. Тук ще играя с имена като Джанлуиджи Буфон, Кристиано Роналдо, Джорджо Киелини. Това са футболисти с огромен опит и аз ще се опитам да взема нещо от тях.“  Де Лихт уточни, че в кариерата му парите не са основополагащи и не заради тях е приел офертата на „Юве“. Интерес към него имаше от всички европейски колоси, сред които ПСЖ, „Манчестър Сити“, „Барселона“.", "date": "2019.07.21", "title": " Де Лихт: Още пазя фланелката си на „Юве“ от дете"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b2-%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83/", "text": "„Няма да разкодираме служебния компютър на Кристиян, както поискаха от нас службите”, заяви Георги Янков, работодател на  , при гостуването си я  . Георги Янков от „Тад Груп” и основателят на „Софт Уни” Светлин Хаков коментираха в студиото на предаването последните развития по случая с изтичането на данните на милиони българи в резултат на хакването на НАП. Службите са иззели служебния компютър на Кристиян Бойков. „В петък получихме писмо от ГДБОП, в което искат от нас да им помогнем отключат този компютър, но не смятаме да го правим, защото на него има чувствителна информация, свързана с киберсигурността на нашите клиенти, които ние сме длъжни да опазим по договор”, разкри Янков. Мениджърът в глобалната компания за киберсигурност „ТАД Груп“ заяви, че има „100% доверие в своя служител”, макар че не той го е назначил във фирмата, но от досегашния си опит с него има много добри впечатления. „Безотговорността на държавата хакна НАП”, категоричен е пък Светлин Наков „Изложих различни хипотези пред медиите”, заяви Наков по повод на неговото твърдение, че доказателствата срещу Кристиян Бойков няма да издържат. „Направи ми впечатление, че е ползвал и Уиндоус и ми се стори странно как този човек си е заличил следите наполовина”, каза Наков, според когото повечето хакери работят само на Линукс, но допълни, че може да има такива, които да ползват и операционната система на „Майкрософт”, но „не е типично” . Сред възможните хипотези, според Наков, е и течът да е вътрешна работа на служители в НАП, както и да има намеса на чужда държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Шефът на обвинения в кибератака срещу НАП: Няма да отключим компютъра му за ГДБОП"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-447/", "text": "Махат от КАТ първата регистрация на автомобили Паспорт за всяка кола, влизаща в България. Проектът е в полза на големите фирми вносители, твърдят експерти.         Изборът на главен прокурор няма как да бъде манипулиран Ако новият обвинител №1 е жена, ще е прецедент в историята на третата българска държава, казва Ясен Тодоров, бивш шеф на етичната комисия във ВСС, в интервю за „Труд“.         Минимална заплата в Европа иска новият председател на ЕК Сред идеите й са промени за защита на околната среда, включително и данък върху CO2 – „Капитал и пазари“ с финансиста Димитър Чобанов.         Защо Тръмп обича “взвода” на радикалните социалистки Да определиш дневния ред на обществената дискусия. „Патриоти срещу нихилисти“ и „свобода или социализъм“ – анализ на д-р Борислав Цеков.             Тежката артилерия Силует на Маргаритис Схинас, досегашния главен говорител на Европейската комисия, номиниран за еврокомисар от Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Вижте акцентите в броя на вестник „Труд“ в понеделник, 22 юли 2019"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%be%d0%b1%d1%81%d0%b5%d1%80%d0%b2%d0%b0%d1%82%d0%be%d1%80%d0%b8%d1%8f%d1%82%d0%b0-%d0%b2-%d0%b1%d0%be%d1%80%d0%b8%d1%81%d0%be%d0%b2/", "text": "След седмици обновяват една от първите такива сгради на Балканите  Реконструкцията струва 150 000 лв. До седмици започва реставрация на сградите на Астрономическата обсерватория на Софийския Университет в Борисовата градина в столицата. За обновяването на една от първите обсерватории на Балканите Софийският университет е осигурил 100 000 лв., а други 50 000 лв. ще бъдат предоставени от фирма. Ръководителят на катедра “Астрономия” доц. Евгени Овчаров посочи, че в момента обсерваторията няма финансови проблеми и отделените средства са напълно достатъчни за ремонта. Очаква се строителните дейности да започнат преди края на лятото. Ще бъде извършена цялостна реставрация на сградите – отвътре и отвън, покриви и фасади, включително и пътеките в двора. “Интересът към астрономията никога не е прекъсвал и така ще бъде занапред. Нормално е човек да се интересува от света, в който живее, особено в центъра на столицата да се погледне към небето през 120-годишен телескоп. Това привлича хората. Точно затова се надявам сградите да бъдат много по-приветливи”, коментира доц. Овчаров. Първата астрономическа обсерватория в България и първата сграда, построена за нуждите на СУ е създадена с образователна цел по инициатива на проф. Марин Бъчваров. Старото здание и големият купол са завършени през 1897 г., 30 г. преди Ректората. Там през 1910 г. проф. Бъчваров прави наблюдения на Халеевата комета. В зората на изстрелването на първите изкуствени спътници на Земята обсерваторията участва в тяхното наблюдение. За първи наблюдателен уред е използвана зрителната тръба на известния български учен д-р Петър Берон. Първият телескоп на постоянен фундамент в България пък работи в обсерваторията от 1897 г. до днес. В момента тя е оборудвана и с модерни телескопи, CCD-камера и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Ремонтират обсерваторията в Борисовата градина\t"}
{"url": "https://trud.bg/249-%d1%81%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d1%81%d1%82%d1%83%d0%b4%d0%b5%d0%bd%d1%82%d0%b8%d1%82%d0%b5-%d0%b7%d0%b0-%d0%bd%d0%be%d0%b2%d0%b8%d1%8f-%d1%84%d0%b0%d0%ba%d1%83/", "text": "249 са кандидат- студентите, които ще се състезават за 40 места в новия Факултет по медицина на Университет „Проф. Асен Златаров“ в Бургас. Кандидатите са от цялата страна, като най- много са от Бургас- 74 души, следвани от кандидатите от Варна- 28, от Стара Загора- 24, София- 23 и др. Миналата неделя бе изпитът по биология, а изпитът по химия ще е след броени дни- на 28 юли. 67 на сто от кандидатите са пълни отличници. Първите резултати ще бъдат обявени на 3 август, а първото класиране на 5 август. На 9 август ще бъде обявено второто класиране, а на 15 август се очаква трето класиране, след което ще започне записването на приетите. За Бургас необходимостта от добро и качествено образование по медицина, което да се провежда на място и да гарантира добри лекари- специалисти за местните болници, бе осъзната първо от общината. Бургазлии търсят решение на здравните си проблеми в други градове и в чужбина, каза ректорът на университета проф. Магдалена Миткова. Очаква се новият Факултет по медицина да реши кризата с кадрите.", "date": "2019.07.21", "title": " 249 са кандидат-студентите за новия Факултет по медицина\t"}
{"url": "https://trud.bg/%d1%81%d1%8a%d1%80%d0%bc%d0%be%d0%b2-%d0%b4%d0%b5%d0%b1%d1%8e%d1%82%d0%b8%d1%80%d0%b0-%d1%81-%d1%85%d0%b8%d0%ba%d1%81-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Българският национал Георги Сърмов дебютира за „Кемниц“ с равенство 1:1 срещу „Валдхоф“ в мач от първия кръг на Трета Бундеслига. Халфът записа пълни 90 минути за домакините, а двубоят се игра пред 7300 зрители. Опитният футболист пристигна в тима този сезон, след като през изминалата кампания бе капитан на „Етър“. Другият роден играч в състава на „небесносините“, бранителят Костадин Велков, лекува травма, след като се контузи през лятото. Юношата на „Локомотив“ (София) скъса менискус, но се очаква в края на август да се завърне в игра.", "date": "2019.07.21", "title": " Сърмов дебютира с хикс в Германия"}
{"url": "https://trud.bg/%d0%bc%d0%b0%d1%85%d0%b0%d1%82-%d0%be%d1%82-%d0%ba%d0%b0%d1%82-%d0%bf%d1%8a%d1%80%d0%b2%d0%b0%d1%82%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d1%8f-%d0%bd%d0%b0-%d0%b0%d0%b2/", "text": "Проектът е в полза на големите фирми вносители, твърдят експерти Първата регистрация на автомобили да се извършва не от КАТ, а от частни фирми, които разкрият специални пунктове за идентификация и проверка на техническата изправност. Това предвижда проектът на Закон за пътните превозни средства, публикуван за обществено обсъждане. Законът е нов и е последният от трите, на които трябва да се раздели сега действащият Закон за движение по пътищата (ЗДвП). Първите два проекта – на бъдещ ЗДвП и на Закон за водачите МПС, бяха пуснати за обсъждане още през януари т.г. Третият проект се забави повече от 6 месеца, именно заради споровете между “Пътна полиция” и Изпълнителна агенция “Автомобилна администрация” – бившите КАТ и ДАИ, кой да прави първоначалните регистрации. Според експерти проектът задоволява и лобистки интереси на фирмите, които внасят автомобили и имат собствени бази за гаранционно обслужване. Те ще получат бизнес за милиони като отварят и частни пунктове. В мотивите към проекта е записано, че годишно в България се извършват 300 000 нови регистрации на превозни средства, от които около 40 000 са фабрично нови, останалите са внос втора ръка, главно от страни от ЕС. Затова било от изключително значение да се повиши контролът на проверките за техническа изправност, което щяло да подобри и качеството на въздуха, и безопасността по пътищата. Но все пак с отварянето на частни пунктове каналите на КАТ няма да останат празни. 28-те бази на “Пътна полиция” в страната ще получат лицензи, каквито имат и частниците, за да преглеждат и регистрират служебните автомобили от своето и други ведомства и структури, свързани с националната сигурност, се казва в проекта. Шпионската Държавна агенция “Технически операции” (ДАТО), която се занимава със следене, подслушване на телефони и дебнене в интернет, ще си направи собствен пункт, защото никой не бива да знае с какви автомобили, микробуси или мотори работи. Всяко превозно средство, влязло в България, ще получава паспорт от автомобилната администрация още преди да се е сдобило с български номера. За всички останали 3 638 720 автомобила в страната (данните са за 2018 г.) инспекторите са длъжни да поддържат регистър с техническо досие за всяка кола. Ще се записват всички показания от периодичните прегледи, има ли изменения в конструкцията, колко показва километражът, претърпяло ли е катастрофи и какви ремонти са правени. Регистърът на ДАИ ще обменя данни с регистъра на КАТ, който ще продължава да съществува, като е в него все още ще се записва собствеността на превозното средство. Когато получи документите от частния пункт, собственикът на току-що купената от вносител кола, пак ще ходи в КАТ, но без самия автомобил. От проекта не става ясно къде ще се монтират табелите – дали в частния пункт или отново в КАТ, но този въпрос ще бъде уреден по-късно с наредба на вътрешния и транспортния министър.   До 5000 лв. глоба за самозван майстор, 500 лв. – ако сам си ремонтираш колата Всеки майстор с работилница, цех или автосервиз в страната трябва да се регистрира в ДАИ, откъдето ще получи удостоверение, даващо му правото да се занимава професионално с поправки и ремонти на превозни средства. Ако работи без подобен лиценз, той може да бъде наказан с глоба от 1000 до 5000 лв. Също 5000 лв. ще плаща, ако не допусне проверяващи в обекта, а 1000 лева ще му струва, ако не издаде фактура или касова бележка за свършената работа, пише в проекта на Закон за пътните превозни средства. Любопитното е, че друга административно наказателна разпоредба определя глоба от 500 лв. за всеки, който извършва ремонт и техническо обслужване в нарушение на изискванията на закона или наредбите, тоест – по този текст може да бъде наказан и всеки българин, който реши да си смени крушката на фаровете, свещите и кабелити или сам да си купи и смени някоя част по колата. Автосервизите са длъжни да дават 6 месеца гаранция на клиента след всеки ремонт, да представят списъци с хората, които работят при тях и квалафикацията им, използваните машини, уреди и оборудване. Авторите на закона обясняват това като мерки срещу сервизите фантоми и сивия сектор. ДАИ ще поддържа регистър на автосервизите. Няма да се записват никъде само ведомствените сервизи на МВР , МО, шпионската ДАТО и НСО, която вози управниците. Дейностите, по които се регистрират автосервизите 1. Механични ремонти и техническо обслужване;  2. Ремонт, възстановяване и подмяна на автомобилни гуми;  3. Каросерийни ремонти, възстановяване на покрития, смяна на автостъкла;  4. Монтаж, ремонт и обслужване на системи за газ и метан;  5. Ремонтно-възстановителни работи на възли агрегати и детайли;  6. Диагностика и електро-ремонтни работи;  7. Автоключарски дейности.  Разрешено е да се извършва и осма – мобилна услуга по една от изброените по-горе 7 дейности. Всеки майстор или сервиз може да се регистрира по една, по няколко или по всичките дейности.   При съмнение – прегледи в „Пътна полиция” Най-високата глоба от 10 000 лв. е за шеф на пункт  Ако при проверка инспекторът от частен пункт забележи пренабиване на номера, подправяне на съпътстващи документи или превъртане на километража, той е длъжен да съобщи на МВР, иначе го заплашва глоба от 5000 лв. Всяко съмнително превозно средство ще бъде задържано и пращано в пунктовете на КАТ. Там трябва да установи истинската му идентификация, дали е издирвано по света и у нас, както и да започне разследване кой е фалшифицирал документи или показанията на километража. Най-високата глоба в проекта – 10 000 лв. е за лице, което издаде документ за идентификация и/или преглед на техническата изправност на автомобил, без да има разрешение.   Забраняват регистрация на возила с десен волан Без никакви мотиви, авторите на новия проект забраняват категорично да се издава първоначална регистрация на автомобили и камиони с десен волан, които те наричат “произведени за ляво движение”. Текстът се отнася само за внасяните занапред, но по пътищата в страната от години се движат много подобни автомобили. КАТ обаче не си играе да води статистика колко катастрофи са станали с тях. Освен това за автобуси не е забранено, а точно те возят най-много хора и катастрофите с тях водят до най-много жертви. Друга недомислица в бъдещия Закон за превозните средства праща представителите на Комисията за защита на потребителите да ходят рамо до рамо с инспектори от ДАИ и полицаи от КАТ в хайки по магазини и автосервизи. Чиновниците от КЗП ще получат основни функции да следят пусканите на пазара резервни авточасти, като и дали не се появяват за продажби несертифицирани велосипеди, мотопеди и прочие дребни двуколесни (засега без тротинетките). От КЗП ще имат право на свободен достъп до обектите за търговия с пътни превозни средства или части за тях, да изискват сертификати за съответствие, да вземат образци и мостри, да съставят задължителни предписания и да пишат актове на нарушителите. Кметовете натоварени да контролират автоморгите Сделките с употребявани части за пътни превозни средства ще могат да се извършват между две лица, поне едно от които е регистриран търговец, представител на автосервиз или притежава разрешение да прибира автомобили за скрап по Закона за управление на отпадъците, пише в бъдещия Закон за пътните превозни средства. Така човек няма да има право сам да си разглоби и продаде колата на части с обяви по интернет например, а трябва да търси задължително лицензиран купувач. Търговците на употребявани части за автомобили, част от които са и собственици на автоморги, ще се регистрират не в ДАИ или в КАТ, а при кмета на общината, където се намира обектът им. Авторите на проектозакона натоварват общините със задължението да поддържат местни регистри на фирмите за авточасти втора ръка, да им издават удостоверения, да ги контролират и да им отнемат разрешителните, ако не спазват закона. Дава се право и на общинските съвети да определят таксите, които ще прибират от подобни търговци. Ако фирмата е на чужденец, или в управителните й органи има такъв, той трябва да представи бележка, че в родината си не е осъждан за кражби, участие в престъпна групи, данъчни и финансови престъпления. За българските граждани тази справка щяла да се прави служебно. 5000 лв. е глобата за търговец на авточасти втора ръка, който няма удостверение за регистрация, а 7000 лв. ако изобщо не отговаря на условията, при които да получи лиценз. Ако не даде фактура и касова бележка, санкцията му е 3000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " Махат от КАТ първата регистрация на автомобили\t"}
{"url": "https://trud.bg/%d0%b3%d1%8a%d1%80%d0%ba%d0%b8%d0%bd%d1%8f-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bd%d0%b0%d1%87%d0%b5%d0%b2%d0%b0/", "text": "Гъркинята Спиридула Кариди изненада Александра Начева и останалите си конкурентки в тройния скок. На европейското по лека атлетика до 20 г. в Бурос (Швеция) представителката на южната ни съседка подобри с 36 см най-доброто си постижение, а с това и националния рекорд, като фиксира 14 метра. С този резултат тя грабна и титлата, а Начева остана със сребро – 13,81 м от третия опит. В европейската ранглиста обаче Кариди продължава да е втора, лидерка е Александра, световна шампионка от 2018-а, с 14,13 м от това лято.", "date": "2019.07.21", "title": " Гъркиня изненада Александра Начева"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81-%d0%bd%d0%b0%d0%b4-800-%d0%bc%d0%b5%d0%b4%d0%b0%d0%bb%d0%b0-%d0%be%d1%82-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b8-%d0%bf%d0%be/", "text": "Над 800 медала от международни олимпиади по природни науки са спечелили българските национални отбори. 144 от тях са златни. Учениците, които се борят за отличията, представят страната ни в 8 категории – астрономия, биология, информатика, математическа лингвистика, математика, физика, химия и млади физици. Това показват обобщени данни на Сдружение на олимпийските отбори по природни науки, предоставени на “Труд”. За всяка от олимпиадите по съответната наука се води отделна статистика. Най-много са медалите ни по математика. Международната олимпиада по дисциплината е първата по природни науки. Създадена е през 1959 г. в Румъния. В годините сме завоювали 288 медала, 54 от тях – златни. Последните ни отличия са от 60-ото издание в Бат, Великобритания (10 и 21 юли). При огромна конкуренция всичките ни шестимата ученици се завръща с медал – 5 сребърни и един бронзов. На второ място са медалите ни по физика. Към настоящия момент са 127 (14 са златните). Сред учредителите на първата олимпиада през 1967 г. е България. Отборът ни участва във всички 50 издания, като от юбилейното в Тел Авив преди седмица отново всички пет ученици се връщат с медали – 2 сребърни и 3 бронзови. Оказва се, че на второ място след математиката са златните отличия по информатика. Олимпиадата е основана през 1989 г. по инициатива на България в Правец. Според обобщената класация за всички времена, страната ни е на пето място със 104 медала (26 златни). В момента най-добрият ни състезател и втори в света е Христо Венев с общо 4 златни и 1 сребърен медал. От 1996 г. до 2018 г. нашите ученици са спечелили и общо 91 медала по астрономия (15 златни). През 2015 и 2016 г. българчета са на върха на класация – златните медалисти Стефан Иванов (МОА, 2015) и Бойко Борисов (МОА, 2016). Отличията по математическа лингвистика са общо 62 медала, 17 от тях златни. 59 са медалите по биология (5 златни), тези по химия – 45 (3 златни), а отборът на младите физици има 30 (10 златни). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.21", "title": " България с над 800 медала от олимпиади по природни науки\t"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%bf%d0%be-%d0%bf%d0%bb%d1%83%d0%b2%d0%b0%d0%bd%d0%b5-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%bd%d0%b5-%d1%81%d0%bf/", "text": "Петкратната олимпийска шампионка Кейти Ледецки за първи път в кариерата си не успя да спечели титла на голямо първенство в една от коронната си дисдциплина – 400 м свободен стил. Американката остана втора в Гуанджоу (Република Корея), като изостана с 1,21 сек от 18-годишната шампионка Ариарне Титмус (Австралия) – 58,76 сек.  Ледецки има и 14 титли от световни първенства, докато за австралийката това е първо злато от мондиал.  А британецът Адам Пити подобри собствения си световен рекорд на 100 м бруст – 56, 88 сек в квалификациите. Предишното му постижение бе 57,10. Любомир Епитропов е 40-и (1:02,04), а в четвъртък ще стартира на 200 м бруст. Антъни Иванов ще плува във вторник в коронната си дисциплина 200 м бътерфлай.", "date": "2019.07.21", "title": " Шампионка по плуване за първи път не спечели"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%83%d0%bc%d1%8a%d1%80%d1%82%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-17-000-%d0%bf%d1%80%d0%b0%d1%81%d0%b5%d1%82%d0%b0-%d0%be%d1%82/", "text": "Започна умъртвяването на животните от свинекомплекса в село Николово, в който беше потвърдено наличието на болестта Африканска чума по свинете, съобщава  . Става дума за 17 000 прасета на различна възраст. Властите уточниха, че умъртвяването ще бъде извършено по хуманен начин. Зоната около свинекомплекса се охранява от полицията и движението е ограничено.", "date": "2019.07.21", "title": " Започна умъртвяването на 17 000 прасета от свинекомплекса в село Николово"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d1%81%d1%8a%d0%bb%d0%b7%d0%be%d1%82%d0%b2%d0%be%d1%80%d0%b5%d0%bd-%d0%b3%d0%b0%d0%b7-%d0%b8/", "text": "Полицията използва сълзотворен газ и гумени куршуми срещу протестиращите в Хонконг часове, след като офисът на Китай в града беше намазан с яйца и графити в знак на протест срещу правителството на Пекин, съобщава АФП. Група маскирани привърженици на правителството нападнаха група протестиращи в гарата, пребивайки множество хора, включително репортери, които излъчваха на живо протеста.  Хонконг се намира в най-тежката си криза в най-новата си история след седмици на протести и спорадични сблъсъци между полицията и твърдолинейните протестиращи. Първоначалните протести започнаха срещу вече спрян законопроект, който би позволил екстрадирането в континентален Китай. Но оттогава те се превърнаха в по-широко движение, призоваващо за демократични реформи, всеобщо избирателно право и спиране на ограничаването на свободите в полуавтономната територия.", "date": "2019.07.21", "title": " Полицията използва сълзотворен газ и гумени куршуми срещу протестиращи в Хонконг"}
