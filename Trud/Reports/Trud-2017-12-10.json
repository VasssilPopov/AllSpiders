{"url": "https://trud.bg/%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d1%85%d0%b0-%d0%bf%d0%b0%d0%bb%d0%b5%d0%b6-%d0%bd%d0%b0-%d1%81%d0%b8%d0%bd%d0%b0%d0%b3%d0%be%d0%b3%d0%b0-%d0%b2-%d0%b3%d1%8c%d0%be/", "text": "Шведските власти предотвратиха палеж на синагога в Гьотеборг, предаде Ройтерс. Няма данни за пострадали. Трима души са арестувани във връзка с нападението. От прокуратурата отказаха да дадат информация за мотивите им. Не е ясно дали атаката е свързана с признаването на Йерусалим за израелска столица от САЩ, но полицията в Стокхолм затегна мерките за сигурност около синагогите.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Предотвратиха палеж на синагога в Гьотеборг"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%bf%d0%bb%d0%b5%d0%b2%d0%b5%d0%bd-%d1%81%d0%b5-%d0%bf%d1%80%d0%b5%d0%b2%d1%8a/", "text": "Битката за Плевен се превърна в прелом, без който днес едва ли щеше да съществува България. Това каза президентът на Република България Румен Радев по време на тържествената заря-проверка на пл. Възраждане в Плевен по повод 140-ата годишнина от Плевенската епопея. „140 години ни делят от онзи мразовит ден, в който европейските вестници прогърмяха: „Плевен падна“. Малцина осъзнаваха истинското значение на тази новина. Плевен падна, за да се прероди България. След пет месеца на кървава обсада руските и румънските войни записаха едни от най-важните страници в историята на освободителната Руско-турска война. Тази война, която разтърси най-дълбоките и привидно непоклатими геополитически пластове на тогавашна Европа. Тя се превърна в прелом, без който България днес едва ли щеше да съществува на политическата карта. Ако има нарицателно за героизъм и саможертва, извисило се редом до свещения връх Шипка, това е името на Плевен“, каза Радев. Той посочи, че днес наричаме обсадата на града епопея. По думите му победата е била заплатена с костници и братски могили навсякъде из плевенския край. „Тук подвигът беше ежедневие. Оттук тръгна онзи път, преминал през София и Шейново, за да достигне до османската столица и да възвести свободата. Скъпи плевенчани, обръщам се към вас с думи на благодарност, защото вие съхранявате спомена за онези кървави дни, достойно и с чувство за дълг. Вашият град продължава да бъде истински мемориал на героите от войната. Когато историята надживее очевидците, поела по невидимия, но нездрав мост на народната памет и когато това се предаде на следващите поколения след тях, причината може да бъде само една – истинска, неподправена, народна признателност и преклонение към хилядите войни, дошли от далечни земи, за да отдадат живота си за нашата българска свобода“, заяви държавният глава. „Ние знаем много добре, че нашата свобода не е получена даром. Героизмът и саможертвата на нашите възрожденци, на априлци, на българските опълченци и войни по бойните поля и по скалистите върхове на бащината земя са безценен урок по национално достойнство. Техният подвиг ние няма да забравим. Поклон пред загиналите за свободата българска. Да пребъде България“, каза държавният глава. Стотици хора са се събрали на пл. „Възраждане“, където започна тържествената заря-проверка по повод 140 години от освобождението на Плевен. Сред официалните гости са вицепремиерът и министър на отбраната Красимир Каракачанов, министърът на правосъдието Цецка Цачева, делегация от Руската Дума и от Съвета на Руската федерация, депутати от 44-ото Народно събрание, посланиците на Руската федерация и Беларус, областният управител Мирослав Петров и кметът на града Георг Спартански. В района е засилено полицейското присъствие. На площада в Плевен са и членовете на руската делегация, водена от княз Никита Дмитриевич Ростовский. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Румен Радев: Битката за Плевен се превърна в прелом, без който едва ли щеше да съществува България"}
{"url": "https://trud.bg/%d0%b1%d0%b5%d0%b7-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb-%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%bc%d1%8a%d1%80%d1%81%d0%b8%d1%81%d0%b0%d0%b9%d0%b4/", "text": "Битката за Мърсисайд между „Ливърпул“ и „Евертън“ завърши без победител – 1:1. Двата отбора предложиха немалко емоции на точно 53 082 зрители по трибуните на стадион „Анфийлд“. Намиращият се в отлична форма Мохамед Салах откри. Голът на нападателя от Египет е 19-ти в 24 мача за „Ливърпул“. Той обаче не се оказа достатъчен за победа. Изравнителното попадение вкара Уейн Руни от дузпа. Бившият играч на „Манчестър Юнайтед“ се превръща в кошмар за „червените“. Руни има 5 гола в последните си 6 двубоя срещу „Ливърпул“. Попадението му обаче е първо за него срещу този съперник с екипа на „Евертън“. Равенството може да се приеме като успех за „карамелите“, които във Висшата лига нямат победа над градския си съперник в последните си 18 гостувания на „Анфийлд“. За последно „Евертън“ спечели дербито далеч от дома през 1999-а с минималното 1:0. В друг мач от кръга „Арсенал“ се добра до точка при гостуването си на „Саутхямптън“. Чарли Остин изведе „светците“ напред още в 3-ата мин. Нападателят се разписа за осми път в последните 11 срещи във Висшата лига, в които е започвал като титуляр за своя тим. С късен гол „Арсенал“ предотврати загубата. Вкара Оливие Жиру в 88-ата минута. Французинът влезе като резерва четвърт час преди края на мача. С попадението си нападателят изравни рекорд. Става въпрос за постижението на Оле Гунар Солскяер за най-много вкарани голове като резерва за един клуб. И двамата са с общо 17 попадения.", "date": "2017.12.10", "title": " Без победител в битката за Мърсисайд"}
{"url": "https://trud.bg/%d1%89%d0%b0%d0%bd%d0%b3%d0%b8%d1%81%d1%82%d0%b8%d1%82%d0%b5-%d0%bd%d0%b0-%d1%80%d1%83%d1%81%d0%b8%d1%8f-%d0%bd%d0%b0-%d0%b8%d0%b7%d0%bf%d0%b8%d1%82-%d0%bf%d0%be-%d0%b0%d0%bd%d1%82%d0%b8/", "text": "На изпит по антидопинг ще трябва да минават задължително щангистите на Русия, ако искат да попаднат в националния отбор. Решението е на управата на местната федерация, а мерките са свързани с последното наказание – дисквалификация за година, заради нарушение на антидопинговите правила. Състезателите ще трябва да демонстрират какво е позволено и какво не в тази сфера. А знанията си ще изразяват в тестова форма на сайта на федерацията до 31 декември.", "date": "2017.12.10", "title": " Щангистите на Русия – на изпит по антидопинг"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d0%b5%d1%86-%d1%81%d0%bf%d0%b5%d1%87%d0%b5%d0%bb%d0%b8-%d0%b1%d0%be%d1%8f-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8%d1%82%d0%b5/", "text": "Украинецът Василий Ломаченко спечели дългоочаквания сблъсък срещу кубинеца Гилермо Ригондо и за четвърти път защити титлата си в категория „перо“ на Световната боксова организация (WBO). Интересът към 12-рундовата битката в емблематичната зала „Медисън Скуеър Гардън“ бе огромен, а билетите продадени два месеца и половина по-рано. Ригондо се отказа в 6-ия рунд след технически нокаут, с което записа първо поражение от 17 мача при професионалистите. Ломаченко пък остава краля в категория до 58,96 кг. За първи път той ликува с титлата през юни 2016-а, като тогава стигна до трофея с рекордно малко мачове – седем. Големият интерес бе провокиран и от факта, че за първи път в историята на профeсионалния ринг се качват двама двукратни олимпийски шампиони и №1 в света. За двубоя Гилермо качи 2 категории.", "date": "2017.12.10", "title": " Украинец спечели боя на  олимпийските шампиони"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0-%d0%bd%d0%b0-%d1%82%d1%8a%d1%80%d0%b3-%d0%ba%d0%be%d0%bc%d1%81%d0%be%d0%bc%d0%be%d0%bb%d1%81%d0%ba%d0%b0-%d0%ba%d0%be%d0%bc%d0%b5%d1%82%d0%b0/", "text": "Държавата обяви търг чрез областна управа във Варна за продажба на „Комета -5”, която е бивша собственост на  Окръжния комитет на ДКМС. Корабът  на подводни крила се предлага на цена от 9500 лв. с ДДС, вързан е на брега  до парка в квартал „Аспарухово” и е без двигател. Няколко години преди това е бил екзотичен ресторант в плавателния канал, който свързва морето с Варенското езеро. Интерес и запитвания за закупуване на морския плавателен съд има от местни рибарски сдружения, каза за „Труд „ областният управител на Варна Стоян Пасев. Той предлагал Кометата да стане собственост на общината, но оттам припомнили, че имат подводница и това е пенсионирата „Слава” на бойния ни флот, предоставена от Министерството на отбраната , за да стане музей. Корабът на подводни крила  е бил  даден безвъзмездно   на местния Комсомол от БГА „Балкан”  през 1985 г., за да стане атракция.  Според чл.6 на  Закона за имуществото на БКП, ДКМС , БЗНС , ОФ  морският плавателен съд е станал през 2012 г. собственост на МФ , откъдето са насрочили търга  с тайно наддаване за 3 януари. „Комета -5” е произведена през 70-те години в бившия СССР, откъдето е внесена у нас. Според познавачи крилатият кораб  става само за скрап.Но ако рибари го купят може да се превърне в хладилна камера за улова от лодките, вързани на близкия пристан.", "date": "2017.12.10", "title": " Продава на търг комсомолска „Комета”\t\t\t"}
{"url": "https://trud.bg/%d0%bd%d0%b0%d0%bf%d0%be%d0%bb%d0%b8-%d0%bf%d0%be%d0%b2%d1%82%d0%be%d1%80%d0%b8-%d0%b3%d1%80%d0%b5%d1%88%d0%ba%d0%b0%d1%82%d0%b0-%d0%bd%d0%b0-%d0%ba%d0%be%d0%bd%d0%ba%d1%83%d1%80/", "text": "„Наполи“ и „Фиорентина“ завършиха 0:0 в мач от италианската Серия „А“. Неаполитанците на Маурицио Сари не успяха да се възползват от нулевото рeми между „Интер“ и „Ювентус“, както и от грешната стъпка на „Рома“ срещу „Киево“ – също 0:0. „Наполи“ са втори в класирането с 39 т. Лидер е „Интер“ с 40, докато „Старата госпожа“ е на трето място с 38 пункта. Шампионът „Ювентус“ не успя да вкара гол в двубоя срещу „Интер“ и чаканият с голям интерес сблъсък завърши 0:0. Така бе спрян рекорда на „Юве“ от 44 поредни мача с попадение в Серия „А“. Във всеки един от тях торинци забиваха във вратата на съперника поне един гол. Последният път, когато футболистите на Масимилиано Алегри не успяха да се разпишат бе през август 2015-а срещу „Удинезе“. „Когато си тръгваш от Торино с точка и без допуснато попадение, това е добър резултат – каза Лучано Спалети, треньор на „Интер“. – Заслужихме този резултат и показахме, че имаме класата да бъдем на върха в класирането. В един момент изглеждаше сякаш това ни е било подарено, но сега се видя, че не е така.“ Снимка: Фейсбук", "date": "2017.12.10", "title": " „Наполи“ повтори грешката на конкурентите"}
{"url": "https://trud.bg/%d0%ba%d0%b0%d1%80%d0%b0%d0%bd%d0%b3%d0%b0-%d0%b8-%d0%b4%d0%b5%d1%81%d0%bf%d0%be%d0%b4%d0%be%d0%b2-%d0%bf%d0%be%d0%b1%d1%8a%d1%80%d0%ba%d0%b0%d1%85%d0%b0-%d0%b1%d0%b5%d1%80%d0%be%d0%b5/", "text": "Фернандо Каранга и Кирил Десподов са истинско атомно нападение, радващо се в стил Кристиано Роналдо! В мразовитата неделна вечер двамата нападатели на ЦСКА побъркаха „Берое“ и изпратиха поне за денонощие отбора си на първо място в Първа лига. „Червените“ сразиха гостите пред празните трибуните на „Българска армия“ с 6:0. Първо Каранга асистира на Десподов, който заби шестия си гол през сезона. Последваха три ювелирни асистенции на младежкия национал към бразилеца, който не сбърка от съвсем близо на празна врата. Каранга вече има 17 гола през сезона. Още до почивката три гола стоплиха „червените“ сърца, които този път не можеха да са на трибуните заради наказание на ЦСКА. След почивката дуото Каранга – Десподов бе милостиво – само едно попадение. Но пък накрая пети и шести гол добавиха Тиаго Родригес и Станислав Манолев, за да оформят най-изразителната победа през сезона. „Берое“ с основание претендира за спряна атака на Мартин Камбуров очи в очи с вратаря. Страничният рефер вдигна несъществуваща засада. Но през целия мач тотален господар на терена бе ЦСКА и победата дойде като подарък за 55-ия рожден ден на собственика Гриша Ганчев. „Берое“ пък се оказва най-удобния съперник на гранда. В първия двубой ЦСКА спечели с 3:0 в Стара Загора. В понеделник вечер „Лудогорец“ може да си върне първото място при победа над „Пирин“.  ", "date": "2017.12.10", "title": " Каранга и Десподов побъркаха „Берое“"}
{"url": "https://trud.bg/%d0%b8%d1%80%d0%b8%d0%bd%d0%b0-%d0%bf%d0%b0%d0%bf%d0%b0%d0%b7%d0%be%d0%b2%d0%b0-%d0%bd%d0%b5-%d1%81%d1%8a%d0%bc-%d0%bf%d0%be%d0%bb%d1%83%d1%87%d0%b0%d0%b2%d0%b0%d0%bb%d0%b0-%d1%84%d0%b8%d0%bd%d0%b0/", "text": "Председателят на журито и организатор на конкурса Мис България Ирина Папазова отрече да е получавала финансови стимули за избора на Тамара Георгиева за Мис България 2017. Пред   тя беше категорична, че изборът е бил честен. Тамара Георгиева и подгласничката ѝ Йовита Георгиева са имали равен брой точки във финалното класиране, но в случая е натежал двойният глас на самата Папазова, която е гласувала за Тамара. „Да, нормално е да се каже при тази ситуация, че аз съм дала моя двоен глас за Тамара и в случая съм натежала”, призна тя. Папазова допълни, че ако беше дала гласа си за Йовита, тя щеше да е победителка. По думите ѝ тя е предпочела Тамара, тъй като не може да Мис България да е на 18 години. Тя изтъкна, че 24-годишната носителка на короната има 6 г. повече житейски опит. „Йовита е страхото момиче, тя ще има своя шанс след 3-4 г. ще е по-пораснала и по-подходяща. Другият плюс на Тамара е нейното образование, езиците, които владее, нейната изключително добра фигура”, отбеляза Папазова. „Мис България е един комплекс, не е просто една красива кукла, която взема короната и си тръгва”, изтъкна организаторката на конкурса. „Преценила съм, че ще ми е малко по-лесно ще ми е да работя с Тамара”, отбеляза също Ирина Папазова. Нямало е спонсорство от страна на роднини или партньори на Тамара, увери тя. Тя не се притеснява от факта, че прокуратурата се е заинтересувала от избора на новата Мис България 2017. От там са изискали копие от всички документи, изготвени във връзка с провеждането на конкурса. Папазова беше категорична, че и към днешна дата в никакъв случай не би избрала друго момиче. „Това не е било спонтанно решение. Ние познаваме момичетата от 10 дни преди конкурса, работим с тях. За разлика от хората, ние не ги виждаме от една снимка във вестника в профил, а ги виждаме във всякаква светлина. Мисля, че ще си покаже, че Тамара е един удачен избор”, посочи тя. „Тамара мина през всякакви фази. За това, което се случи, се държа геройски”, каза организаторката на конкурса. „Нормално е да го е изживяла по някакъв начин, може и още да го изживява. Но в крайна сметка „Короната е тежка” не е просто фраза. Оказва се, че наистина е тежка, и ако тя е достойна победителка, трябва да се справи с това и да докаже, че е достойна”, подчерта Ирина Папазова. „Това е частна фирма. В крайна сметка ние сме организаторите и ние сме хората, които решаваме кой как да стане Мис България”, каза още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Ирина Папазова: Не съм получавала финансови стимули за избора на Мис България"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d0%bd%d0%b8%d1%8f%d1%82%d0%b0-%d0%bd%d0%b0-140-%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0-%d0%be%d1%82-%d0%bf%d0%bb%d0%b5%d0%b2%d0%b5/", "text": "Стотици хора са се събрали на пл. „Възраждане“ за тържествената заря-проверка по повод 140 години от освобождението на Плевен. Сред официалните гости са президентът Румен Радев, вицепремиерът и министър на отбраната Красимир Каракачанов, министърът на правосъдието Цецка Цачева, делегация от Руската Дума и от Съвета на Руската федерация, депутати от 44-ото Народно събрание, посланиците на Руската федерация и Беларус, областният управител Мирослав Петров и кметът на града Георг Спартански. На площада в Плевен са и членовете на руската делегация, водена от княз Никита Дмитриевич Ростовский. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Честванията на 140-та годишнина от Плевенската епопея през обектива на „Труд“"}
{"url": "https://trud.bg/%d0%bd%d0%b5%d1%81%d0%b5%d0%b1%d1%8a%d1%80-%d1%81-%d0%bd%d0%be%d0%b2-%d0%bf%d0%bb%d0%be%d1%89%d0%b0%d0%b4-%d0%b6%d1%83%d0%bb%d0%b8%d0%b5%d1%82%d0%b0-%d1%88%d0%b8%d1%88%d0%bc%d0%b0%d0%bd%d0%be/", "text": "Несебър отбеляза 34 години от вписването си в престижната листа на ЮНЕСКО. В града бе открит нов площад, който  носи името на незабравимата несебърка – Жулиета Шишманова, основоположник на съвременната българска  школа по художествена гимнастика. Под ръководството на легендарната треньорка е спечелен първият златен медал в този спорт и страната ни става водеща сила в него, припомниха местните жители. На площада има и неин барелеф, направен от  Йордан Йорданов. На всеградско тържество кметът Николай Димитров откри тържествено новата придобивка за несебърци.  Лентата на новия площад прерязаха кметът на Несебър Николай Димитров, сестрата на прочутата треньорка по художествена гимнастика – 94-годишната Мария Аргирова, синът на Жулиета Шишманова – Шишман Василев, дългогодишният кмет на града – Васил Киров и отец Петър от местния храм „Св. Успение Богородично”.", "date": "2017.12.10", "title": " Несебър с нов площад – „Жулиета Шишманова“"}
{"url": "https://trud.bg/%d1%83%d0%bc%d0%b8%d1%80%d0%b0%d0%b9-%d0%bb%d0%b5%d1%81%d0%bd%d0%be-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0/", "text": "„Умирай Лесно“ от Мате Матишич ще бъде представен в Благоевград. „Умирай лесно“ е представление за най- абсурдните и най-човешките реакции. Една черна и свирепа комедия, която се развива в бедно емигрантско мазе. Двамата герои обмислят как да забогатеят. Те ще направят агенция „Умирай лесно“, защото един милион техни сънародници рано или късно ще се споминат и трябва да намерят покой в родината. В ролите на Цинцо и Маринко влизат Игор Дамянов и Иван Тодоров. Постановката е на Огнян Спиров, музикалната картина на Лъчезар Кацарски JR и Игор Дамянов, асистент- режисьор е Биляна Дилкова, дизайн- Стоян Цървишки, а помощник- режисьор е Савка Чобанова. Билети за „Умирай лесно“ ще откриете на касите на ДТ „Никола Вапцаров“. Представлението не се препоръчва за лица под 16 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " „Умирай лесно” се завръща на сцената на Драматичен театър „Никола Вапцаров” – Благоевград"}
{"url": "https://trud.bg/%d1%81-20-%d0%bf%d0%b0%d0%b4%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bd%d0%be%d0%b2%d0%b8%d1%82%d0%b5-%d0%be%d1%80%d1%8a%d0%b6%d0%b8%d1%8f-%d0%b7%d0%b0-%d0%b0%d1%80%d0%bc%d0%b8/", "text": "Стойността на проектите за превъоръжаване на армията с нови оръжия пада с 20%. За това алармира министърът на отбраната Красимир Каракачанов пред депутатите от комисията по отбрана. Причината е, че от 1 януари т.г. влезе в сила поправка в Закона за ДДС, с която покупката на ново оръжие за войската трябва също да се облага с данък.  А миналият парламент гласува през юни 2016г. двата проекта- за нови кораби на ВМС и нови изтребители за ВВС без да посочи дали са с ДДС или без. Проблемът е лъснал сега, когато се е обсъждал предстоящия договор с фирма “Делфин” за двата нови патрулни кораба за ВМС на стойност 820 млн. лв. “Имаше лека изненада по отношение на този проект. Добави се и ДДС към него, т.е. сумата е намаляла със 164 млн. лв.”, поясни Каракачанов. Фирмата обаче се е съгласила с тези условия. Същата е ситуацията  и с проекта за покупка на нови изтребители за 1,5 млрд. лв. “Апропо това е проблем и по темата с изтребителите. Сега реално сумата за корабите е 20% по-малко. А за  изтребителите сумата е с 300 млн. лв. заради ДДС, което не е малко”, поясни Каракачанов. В МО се опасяват, че промяната може да спъне или затрудни изпълнението на проектите. “Или  свиваме сумата, или искаме допълнително средства или третото решение е промяна на закона в обратна посока”, заключи министър Каракачанов.", "date": "2017.12.10", "title": " С 20% пада цената на новите оръжия за армията\t\t\t"}
{"url": "https://trud.bg/%d0%bb%d1%83%d0%b8%d0%b7%d0%b0-%d0%b3%d1%80%d0%b8%d0%b3%d0%be%d1%80%d0%be%d0%b2%d0%b0-%d0%bc%d0%b5%d1%87%d1%82%d0%b0%d1%8f-%d0%b4%d0%b0-%d0%b8%d0%b3%d1%80%d0%b0%d1%8f-%d0%bb%d0%b8%d0%bb%d0%b8-%d0%b8/", "text": "  – Беше много вълнуваща и успешна година! Призът, разбира се, много ме радва, но не мисля, че е най-важното. Най-много се зарадвах, когато бях номинирана, защото явно някой най-накрая беше оценил какво правя, защото към мен винаги е имало много голяма доза предразсъдъци. Иначе, честно казано, от годината най-много ще запомня две неща, свързани с Мартин (Макариев –б.а.) – първо сватбата ни и после филма „Привличане”, който направихме заедно. Всичко останало през годината също беше много вълнуващо, като „Откраднат живот” и премиерата на „Пияните” – това страхотно представление, което ме радва и до ден-днешен. – Даде ми много интересни неща. Преди много исках да стана лекар и беше голямо преживяване, че сега имах възможност абсолютно реално да се докосна до тази материя, дори ходих на няколко истински операции в Окръжна болница. В „Откраднат живот” операциите се случват много близо до реалността – ние се учим да работим с различните инструменти – винаги лекар-консултант ни обяснява на място точно какво правим и аз влязох толкова навътре в материята, че това наистина ми даде много. – Всъщност сега се преоткрихме с Юли Вергов, с когото играем в Народния театър в „Идеалният мъж”. С него се познаваме още от „Стъклен дом”, но тук имахме възможност да направим по-сложни сцени и това ни сближи. Иначе сме си приятелки с Рали – Ралица Паскалева, а пък с Дария Симеонова, която ми е и кум (на сватбата на Луиза кумуваха Дария и Весела Бабинова – б.а.), с нея сме изключително близки. – Мисля, че моята героиня е разглезено момиче и дъщеря на богати родители, но не е кифла. Тя е лошият персонаж, създава интриги и оплита конците, но мисля, че всичко това го прави от липсата на любов и внимание, а не защото е кифла. В този филм не сме се стремели да показваме българската реалност такава, каквато е в лошото й измерение – простотията, кифлите, чалгата и тези неща, а напротив. Ние сме се опитали да представим едни истински, модерни, готини хора, които слушат рокендрол и обичат живота в хубавата му част, какъвто е бил през 80-те. Аз съм родена през 90-та, но Слава Богу, имаме къде да четем за тези години – знаем музиката и филмите, които са излизали тогава и по-скоро сме поддръжници на този период, отколкото на днешната реалност и на тези бигбрадърщини. – О, не! И слава богу! (Смее се.) – Днес тотално се обезценяват човешките качества и талантите. Вече стана много лесно да бъдеш известен и да бъдеш популярен – всичко се обезцени и когато някой направи нещо важно и значимо, вече не е толкова интересно. Когато някой обаче се изплези, или пръдне е много по-важно и интересно! Това е така, защото хората са изключително несъвършени и за да се чувстват под светлините на прожекторите направиха модерно например да имаш огромен г.з, или да си дебел. Всичко, което реално според мен не е красиво, го направиха модерно. Направиха дори грозното модерно, за да могат да се чувстват добре. – Като започнах актьорската си кариера, красотата беше голяма пречка за мен. С годините и работата в театъра успях да докажа, че имам достатъчно талант, за да не ме съдят по красота. Да, тук в България има някакво такова разбиране, че ако си красива, не може да бъдеш талантлива, което е страшна глупост! Случвало се е да не ме вземат за филм, а и за много други неща са ми отказвали, защото съм била твърде красива. Странно… – Нямам от какво да се оплача, но ако имаше – щях! Скоро се смях на една статия, в която Памела Андерсън беше казала – абе, момичета, след като не искате да сте насилвани, не ходете по хотелските стаи на разни хора, а се вижте с тях в ресторант. До една степен тези жени, които са били жертва на такова насилие – сами са го избрали, защото те са знаели, че това е пътят нагоре, това е пътят да станат известни и са се съгласили. Сега вече, като са станали такива и се оплакват. Със сигурност съжалявам за това, което им се е случило и не е било приятно, но след това на снимките те са изключително усмихнати, в крайна сметка никой не им е опирал пистолет и те спокойно са могли да продължат по друг път – да бъдат продавачки в магазин например. В крайна сметка съм силно против насилието, такъв тип хора трябва да бъдат жестоко наказвани, но и женския пол трябва да бъдем по-внимателни, да не спекулираме с красотата си и да премисляме действията си. – Да, има такива случаи – с намигване, лично не считам това за сексуално насилие. Като цяло мисля, че в Америка са твърде откачени, като не става въпрос за случая с Харви Уайнстийн. – В модата ухажвания съм имала много, но не ги смятам за сексуално насилие. Всяка красива жена е ухажвана. – Изключително много съжалявам, че има такива филми и толкова много хора ги гледат. Гледала съм го, защото, ако трябва да съдя нещо, трябва да знам какво съдя и аз определено го съдя! Това е нещо, написано на айфон, някаква толкова евтина порнография… Това отново е тази тема, че хората направиха известно, важно и достъпно всичко елементарно, за да могат елементарните хора да се чувстват на ниво. Филмът е за една поредна елементарна жена, която го прави по този начин. Виж, тези, които са го направили, като филм са вече едни умни хора, които знаят, че от човешката простотия могат да изкарат много пари. Така че, ако ми предложат много пари – ще се снимам. (Смее се.) – Страшно много се възхищавам, не че се възхищавам на постъпките й, но съм се вдъхновявала винаги от Ана Каренина, също и от всички кралски особи – всички принцеси са ми много интересни за изиграване. Възхищавам се и от Алисия Викандер – тя не е историческа личност, но има един уникален филм с нея – „Аферата”. Напоследък тя ми е идолът, навсякъде е прекрасна, а това е първият филм, в който я гледах – там играе принцесата и през цялото време си мислех колко искам и аз да изиграя такава роля. Много ми се играе кралска особа. Много бих искала да изиграя и Лили Иванова, ако се направи филм за нея в България, това би било за мен най-великото – да изиграя Лили Иванова! Който и да го направи този филм, обаче трябва да знае, че няма да мога аз да изпея песните… – Не знам, като цяло приличам повече на баща си, но майка ми ми е идол и пример. Тя наистина е много прекрасен и добър човек, успява с лека ръка да се справя с трудностите и да не се оплаква. Много рядко можеш да я видиш тъжна и това са неща, от които много й се възхищавам – умна, преследва си целите и не се отказва. – Много неща са ме ядосвали тук, най-вече това, че нямаме възможност за сериозна реализация, че всичко тук се случва с корупция, връзки и по такива подмолни начини. В България рядко оценяват качествата ти, а гледат кой от къде може да щипне някой лев и това винаги много ме е дразнило у нас, но в същото време осъзнавам, че съм се родила тук и тук е моето място. Иска ми се тук да градя кариера и семейство, и живот – всичко, ми се иска да живея на друго място. – Да, промениха се много неща и най-хубавото е, че просто стана по-хубаво. Двамата се чувстваме още по-щастливи, още по-заедно и още по-влюбени! Откакто съм омъжена, се чувствам по-добре и повече жена, по-сигурна в себе си и по-спокойна. – Какво да ти кажа – бих искала колкото се може повече, би било супер, стига да имаме възможност и време да ги гледаме. Да, мисля, бих се радвала, но като дойде, тогава! – Много ми се иска цялата тази известност, която имам да успея да я канализирам в полезни неща и затова помагам на различни фондации и благотворителни дружества. Помагам на „А-21”, които се занимават с трафика на хора по света и това е изключително тежка тема, също така и на на фондация „Дечица”, която се занимава с изоставени деца. Те им помагат за реализацията, за това да изкарват по-добри оценки и им дават тази грижа, която всъщност не им се дава никъде. Защото всеки отива и им носи вафли по Коледа, но децата определено имат какво да ядат и какво да носят, но никой не ги насочва в това да се развиват, а фондация „Дечица” много им помага за това. – Ясно е, че тези 20 деца няма как да усетят родителска и майчинска любов от човек, който от време на време ходи да помага и да ги вижда. Фондацията много им помага в това всеки да намери себе си, като професия и да могат, когато на 18 ги изритат от дома – да си намерят работа, а не да са по средата на кръстовище и да се превърнат в повечето случаи – или в проститутки, или в наркодилъри. Дори в училището самите учители не им обръщат никакво внимание, когато знаят, че са от дом и не им помагат да имат по-високи оценки, въобще не се интересуват от тях, което е ужасно. – Постоянството и това, че целите и мечтите, които имам, излизат доста извън границите на нормалното. – О, да! Жесток близнак съм, през 5 минути ми се сменя настроението, мисленето и разсъжденията. За един час мога да побъркам някой – със смях, рев, с всичко! (Смее се.) Като обичам – обичам много силно, като не харесвам – не харесвам завинаги и лесно се разочаровам. – Е, едва ли ще припадна от страх. Като бях малка, стоях на прозореца и ги чаках всяка вечер да дойдат, да ме вземат на тяхната планета и да ми я покажат, така че, мен не ме е страх. Искам просто да разгледам и да видя други светове… – Вярвам в доброто, в човека, в любовта, в Господ, в дядо Коледа!", "date": "2017.12.10", "title": " Луиза Григорова: Мечтая да играя Лили Иванова!"}
{"url": "https://trud.bg/%d0%bf%d1%83%d1%82%d0%b8%d0%bd-%d1%89%d0%b5-%d1%81%d0%bf%d0%b5%d1%87%d0%b5%d0%bb%d0%b8-%d0%bd%d0%be-%d0%ba%d1%80%d0%b5%d0%bc%d1%8a%d0%bb-%d0%b8%d0%bc%d0%b0-%d0%bf%d1%80%d0%be%d0%b1%d0%bb%d0%b5%d0%bc/", "text": "Владимир Путин отново се кандидатира за президент и отново ще спечели. Това всеки го знае. Само че Кремъл има един проблем, свързан с изборите. И за да го реши, ще засили антизападната реторика. Не е изненада, че Владимир Путин отново се кандидатира за президент. И никой няма да бъде учуден, когато идната пролет той спечели изборите. Евентуалният му бъдещ мандат ще продължи чак до 2024, когато Путин ще е вече на 72 години. И ако действително остане на поста до тогава, Путин ще е управлявал Русия почти четвърт век. Не се знае обаче дали краят на неговата кариера ще настъпи през 2024. Защото руската политическа система си има особености. Например това, че въпросът за поредната кандидатура на Путин или неговата поредна изборна победа на практика не са от особено значение. Кремъл е изградил изкусна система за изборни манипулации. В битките срещу Путин имат право да се включват само подбрани противници, които нямат абсолютно никакви шансове да спечелят – този път сред кандидатите са десният популист Владимир Жириновски, старият лидер на комунистите Генадий Зюганов и послушният либерал Григорий Явлински. Все бледи и политически изхабени личности, които няма как да повлекат след себе си избирателите. Но тъй като дори и Кремъл разбра, че „победата“ на Путин над тази стара гвардия би била твърде обикновена, бе изваден нов коз – в битката за президентския пост се включи и русокосата красавица Ксения Собчак, която е нещо като руско копие на Ким Кардашиян. Тя е дъщеря на Анатолий Собчак, бивш кмет на Санкт Петербург и бивш началник на Путин. Затова и президентът я познава още от детските ? години. И ако кандидатката попрекали с предизборната реторика, Путин естествено ще го приеме със съответното бащинско великодушие. С други думи, Кремъл държи всичко под контрол. Единственият сериозен опозиционен кандидат – Алексей Навални – отдавна беше неутрализиран от Кремъл с помощта на скалъпени съдебни присъди. Само че дори и да бъде допуснат до изборите, шансовете на Навални не бива да се надценяват. Защото Кремъл е този, който контролира ситуацията чрез строго направляваните държавни медии. Изборите за кмет на Москва през 2013 все пак показаха, че Навални има огромен политически потенциал и че би могъл да отслаби блясъка от ореола на очакваната „повсеместна победа на Путин“. Затова и Кремъл реши да премахне този риск за изборите през 2018-а. Дилемата на Кремъл в момента е съвсем различна. За да опази властта си, Кремъл в продължение на години съзнателно подсилваше политическата деморализация и осуетяваше създаването на всякаква политическа опозиция. За целта бяха използвани всякакви средства: превземане на опозицията отвътре, изолирането й, подлагането й на репресии. В резултат на това руското общество днес е обзето от всеобща политическа апатия, която осигурява клептокрацията на Путин и неговите елити. Последните парламентарни избори преди близо година показаха докъде води всичко това: хората – особено в големите градове – просто спряха да ходят на избори. Но точно това поведение, съчетано с крайно ниската избирателна активност, в момента плаши Кремъл. Защото дори и да постигне процентна победа с две трети на първия кръг, въпросните фактори биха намалили легитимността на избора, както и необходимата слава, демонстрираща всеобщото народно одобрение за кандидата. Затова Кремъл сега е изправен пред нелеката задача да мобилизира политически апатичното руско общество, без обаче да допусне воденето на някаква трайна и истинска вътрешноруска политическа конкуренция. По всичко личи, че за да решат тази дилема, политтехнолозите на Кремъл смятат да използват лозунга „Русия е крепост, обградена отвсякъде с врагове“. Ще се говори, че Русия е застрашена от „чужди врагове“ – от либералния Запад, както и от ислямисткия Юг или Изток, от заговорническия МОК, а и от чуждите медии. Затова не бива да се чудим, ако антизападната реторика от Москва се засили или ако глобалната руска политика придобие още по-агресивни черти. Би било добре, ако Западът запази спокойствието и разсъдливостта си. Той не би трябвало да реагира на целенасочени провокации, които ще служат единствено на това да се осигури временно висока избирателна активност за преизбирането на Путин. След новия изборен успех на Путин през пролетта на 2018-а, руското общество отново ще бъде вкарано в състояние на политическа демобилизация. Най-късно за Световното първенство по футбол антизападното поведение на Москва отново ще бъде неутрализирано. След това обаче политическият елит ще трябва да се запита какво очаква страната от 2024 година нататък: Ще си избере ли Путин наследник за времето след 2024-а или може би ще поиска и след това да остане начело на държавата? За втория вариант той би трябвало да промени конституцията на страната. И нищо чудно, ако заедно с това Путин се самообяви за пожизнен президент. Това пък би спестило на Кремъл дори и неприятната необходимост на всеки четири години временно да повишава политическата мобилизация на руското общество.", "date": "2017.12.10", "title": " Путин ще спечели. Но Кремъл има проблем"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%b7%d0%b0-%d0%be%d0%bf%d1%80%d0%b0/", "text": "Окръжният съд във Велико Търново ще гледа делото срещу Ангел Арабски, обвинен в нанасяне на побой над клошарката Анка, който на първа инстанция бе оправдан от магистратите в Районния съд в Старата столица. Бездомната Анка бе открита на ул. „Колю Гайтанджията” в търновския квартал „Варуша” на 7 април 2016 г. със седем счупени ребра и контузия на бял дроб. Пред полицията пострадалата обяснила, че била зверски пребита от собственика на кварталното кафене Ангел Арабски. След разпит на мъжа и съпругата му, прокуратурата внася в съда обвинителен акт, като мъжът е обвинен по член от наказателния кодекс, който предвижда до 6 години затвор. Първоинстанционният съд обаче не приема, че търновецът е виновен за травмите на известната в града като Ани Футболистката и го оправдава. Отхвърлен е и иск от 10 000 лв. обезщетение за причинени травми на Анка. Живущи в квартала разказват, че жената редовно просела, крадяла и почти винаги била в нетрезво състояние, затова предполагат, че може да е паднала в тъмното и сама да си е причинила травмите. Районната прокуратура обаче настоява Ангел да бъде признат за виновен. Делото в Окръжен съд – Велико Търново е образувано и по въззивна жалба от частния обвинител и граждански ищец.", "date": "2017.12.10", "title": " Прокуратурата иска наказание за оправдан търновец, обвинен в побой над клошарка"}
{"url": "https://trud.bg/%d0%b8%d0%b7%d0%ba%d1%8a%d1%80%d0%bf%d0%b8%d1%85%d0%b0-10-000-%d0%ba%d0%b2-%d0%bc%d0%b5%d1%82%d1%80%d0%b0-%d0%b4%d1%83%d0%bf%d0%ba%d0%b8-%d0%b2-%d0%bb%d0%be%d0%bc%d1%81%d0%ba%d0%be/", "text": "37 улици и два пътя са ремонтирани в община Лом със средства от местната хазна и държавата. Строителите са изкърпили над 10 000 квадратни метра дупки, съобщиха от крайдунавската управа. До началото на зимата в пристанищния град са потегнати 33 улици, част от които са били почти непроходими. Запълнени са 7 806,64 кв.м. пробойни по платната в града и кварталите „Младеново” и „Боруна”. Средствата за ремонтите – близо 200 000 лева са от бюджета на държавата и местни приходи.  След края на строителството на три от градските улици са открити некачествено възстановени участъци, нередностите ще бъдат отстранени за сметка на фирмата-изпълнител,заявиха от общината. Още 2 346,42 кв.метра ями са запушени и по пътищата от Лом към село Комощица и между селата Ковачица – Станево. За рехабилитацията на двете шосета са изразходвани 43 820 лева. В предишните месеци в  пристанищния град бяха рехабилитирани още 4 улици, в които бяха вложени 500 000 лева.  Пътните артерии са възстановени с нов асфалт,бордюри и тротоари. „От години много от улиците в Лом са в плачевно състояние – това е огромен проблем и за гражданите, и за общинската управа. Затова в бюджета за 2018 г. сме заложили за ремонти 300 000 лева, но ще търсим и още средства”, каза кметът на лом Пенка Пенкова. Освен текущ ремонт на улици община Лом е планирала за догодина и основен ремонт на 12 артерии в града с 2 млн. лева от програмата „Региони в растеж”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Изкърпиха 10 000 кв. метра дупки в Ломско"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%83%d1%82%d1%80%d0%b5/", "text": "Премиерът Бойко Борисов ще бъде утре на работно посещение в Лондон по покана на британския министър-председател Тереза Мей, съобщи пресслужбата на МС. Борисов и Мей ще обсъдят възможностите за по-широко сътрудничество между двете страни в сферата на сигурността и управлението на миграционните потоци. Ще бъде разгледан и потенциалът на търговско-икономическите отношения между  България и Обединеното кралство. Посещението на българския премиер в британската столица е продължение на разговорите, който двамата лидери проведоха в Талин през октомври.", "date": "2017.12.10", "title": " Борисов ще разговаря с Тереза Мей утре в Лондон"}
{"url": "https://trud.bg/%d1%82%d1%83%d0%b1%d0%b5%d1%80%d0%ba%d1%83%d0%bb%d0%be%d0%b7%d0%b0%d1%82%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%bd%d0%b0%d0%bc%d0%b0%d0%bb%d1%8f-%d0%b4%d0%b2%d0%b0-%d0%bf%d1%8a/", "text": "Седмица за профилактика на туберкулозата ще се проведе в областната болница в Монтана от 11 до 15 декември.  Всеки ще може да провери статуса си безплатно, без значение дали е здравно осигурен, съобщиха от здравното заведение. В последните 10 години Монтана бележи сериозен напредък в справянето с „жълтата гостенка”, болните са намалели два пъти и продължават да намаляват всяка година, благодарение на навременното им качественото и пълно  лечение, отбелязаха медиците. За деветмесечието на 2017 г. новите пациенти са едва 16, което представлява дял от 11,44 на 100 хиляди души население. Годината вероятно ще приключи с дял на болните за първи път под средния за страната, който е около 21 на 100 хиляди души. До 2030 г. туберкулозата в България трябва да е ликвидирана, предвижда 10-годишната програма за България на Глобалния фонд за борба с туберкулоза, малария и СПИН, която приключва в края на 2018 г. До тогава по програмата има осигурени средства с лимит до 45 лева на пациент за ден. Реално дневната издръжка на един туберкулозно болен е 60 лева. Разликата в средствата за лечение се доплаща със средства на МБАЛ-Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Туберкулозата в Монтана намаля два пъти"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be-%d1%81%d0%b5%d0%bb%d0%be-%d0%b1%d0%b5-%d0%bf%d1%80%d0%be%d0%b4%d0%b0%d0%b4%d0%b5%d0%bd%d0%be-%d0%bd%d0%b0-%d1%82%d1%8a%d1%80%d0%b3-%d0%b7%d0%b0-1/", "text": "Село в Източна Германия беше продадено на търг за 140 хиляди евро. Целта е да се подобри финансовото състояние на селцето, което живеят около 20 души, повечето са пенсионери, информира  16 000 квадратни метра, с няколко порутени къщи. Това е Алвин – малко селце в Източна Германия. Намира се на 2 часа път с кола от Берлин. Някога в него имало живот. По време на Желязната завеса наблизо имало голям завод. Но с падането на Берлинската стена, започнал залезът на Алвин. Младите хора напуснали селото. В началото на 90-е години двама братя го купили за символична сума. Но така и не успели да го съживят. Наддаването за Алвин започна от 120 000 евро. Продадено бе за 140 000 евро. Новият собственик остава анонимен. От аукционната къща съобщиха, че той наддавал по телефона. Алвин не е единственото село с подобна съдба в Източна Германия. Източногерманци все още не успяват да догонят по доходи сънародниците си от Западна Германия. Според доклад на германското правителство след обединението на страната, населението в Източна Германия намаляло с 15 %. Основната причина е, че много заводи там бяха затворени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Германско село бе продадено на търг за 140 000 евро"}
{"url": "https://trud.bg/%d0%bf%d0%b5%d1%82%d1%8a%d1%80-%d0%ba%d1%83%d1%80%d1%83%d0%bc%d0%b1%d0%b0%d1%88%d0%b5%d0%b2-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%82/", "text": "Петър Курумбашев предупреди Корнелия Нинова, че трябва да внимава с Бойко Борисов, тъй като в българската политика има само двама народни артисти – „единият е Стефан Данаилов, другият е Бойко Борисов”. Това каза евродепутатът пред   в коментар на делото „Борисов – Нинова”. Той говори и за европредседателството, с което България ще влезе във фокуса на Европа. „На второ място – Европа ще бъде тук, а не там. На трето – надявам се ние по-добре да си подредим къщата, тъй като плочките пред НДК трябва да се оправят и без да има председателство и на четвърто – можем да поставим във фокуса важни въпроси за България без да прекаляваме, защото усещам, че има една превъзбуда в момента“, допълни Петър Курумбашев. В отговор на въпрос на зрител той съобщи, че заплатата на един евродепутат е 6600 евро. Според него положителните ефекти от приемането на еврото са два – първият е, че лихвите по кредитите би трябвало да паднат с поне 1% и част от нашите банки отиват под надзора на Европейската централна банка, което също е полезно. Очевидно истерията с биткойна набира скорост, каза той. Една валута, която си променя 6 пъти стойността, очевидно е предмет на спекулативно търсене. Реакция е на това, че системата е децентрализирана и не е контролирана от нито една банка и правителство, и показва недоверие към съществуващите сега валути, допълни евродепутатът. По думите му трудно е това квазиплатежно средство да се наложи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " Петър Курумбашев: В българската политика има двама народни артисти – Стефан Данаилов и Бойко Борисов"}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d0%b2%d0%b5%d1%87%d0%b5-%e2%84%964-%d0%b2%d1%8a%d0%b2-%d0%b2%d0%b5%d1%87%d0%bd%d0%b0%d1%82%d0%b0-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0/", "text": "Световният шампион Марсел Хиршер излезе еднолично на 4-то място във вечната ранглиста по брой победи за световната купа в алпийските ски. Досега той делеше позицията със славния Марк Жирардели, но след успеха в слалома във френския курорт Вал д’Изер австриецът го изпревари. Хиршер вече има 47 успеха, като 21 са именно в тази дисциплина. Носителят на Големия кристален глобус бе осми след първия манш, но отлично се справи със силния снеговалеж във втория, за да стъпи на най-високото стъпало на подиума за първи път този сезон.  Следващата мишена на Хиршер е третият в своеобрзаната класация Алберто Томба (Италия), който има 50 победи. Подгласник на Хиршер във Вал д’Изер стана норвежецът Хенрик Кристоферсен, с изоставане от 39 стотни. Скандинавецът обаче оглави генералното класиране с 285 пункта, измествайки от върха именития австриец, който има 276. Трети е Киетил Янсруд с 249 т. Норвежецът обаче не стартира в неделното спускане. Надпреварата при жените нямаше шанс срещу лошите метеорологични условия – супергигантският слалом в Сент Мориц бе отменен заради лоша видимост и силни ветрове.", "date": "2017.12.10", "title": " Хиршер вече №4  във вечната ранглиста"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%b8%d0%ba%d0%b1%d0%be%d0%ba%d1%81%d1%8c%d0%be%d1%80-%d1%81-%d0%bd%d0%b0%d0%b9-%d0%b1%d1%8a%d1%80%d0%b7%d0%b8%d1%8f-%d0%bd%d0%be%d0%ba/", "text": "Бургазлия ще се бие за световната титла по кикбокс в най-престижната верига при професионалистите „Глори“. Стоян Копривленски спечели турнира на претендентите в Ротердам, а за първото място в категория „лека“ спориха още трима. Българинът обаче започна безапелационно, като на старта нокаутира още в първия рунд бразилеца Майкъл Йорк. А това бе и най-бързата победа на галавечерта. Във финалния сблъсък асът ни имаше оспорван двубой с един от най-титулуваните бойци в категорията – Тижани Безтати. Състезателят на бургаския „Самурай“ прати leokcg съперника си в нокаут, но жилавият мароканец успя да се изправи. А сили му даде и публиката. Залата бе пълна с негови сънародници, които горещо го подкрепяха. Стотината български фенове обаче често заглушаваха техните скандирания. А след последния гонг съдиите вдигнаха ръката на нашия боец. „Чувството е страхотно! – заяви минути след успеха Копривленски. – Тази победа е резултат от дългогодишния ми труд до момента.“ За убедителната форма на българина допринесе и подготовката му в „Макс Джим“. Преди всеки голям мач той е на лагер в холандския клуб, където треньор е Майк Пасение, подготвял величието Бадр Хари.", "date": "2017.12.10", "title": " Български кикбоксьор с най-бързия нокаут в Ротердам"}
{"url": "https://trud.bg/%d0%b4%d0%be%d0%b0%d0%b9%d0%b5%d0%bd%d1%8a%d1%82-%d0%bd%d0%b0-%d1%81%d0%bf%d0%be%d1%80%d1%82%d0%bd%d0%b8%d1%82%d0%b5-%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb%d0%b8-%d1%83/", "text": "Цено Ценов e доайенът на спортните ръководители в България. Тази година той получи абсолютен вот на доверие за пети мандат като шеф на Европейския съвет по борба. Единодушно беше избран също и за вицепрезидент на световната централа в най-древния спорт. Ценов е изпълнителен директор на Фондация „Български спорт“ и председател на Контролния съвет на Българския олимпийски комитет. Тази година той отново получи и други признания. Най-престижното от тях е наградата „Лоурел“ на Европейските олимпийски комитети за изключителен принос за развитието на световния спорт и разпространяване на олимпийските ценности. Отличието му беше връчено тържествено на Генералната асамблея на ЕОК в Загреб. Месец по-рано в България Ценов заслужи приза „Човек на 21-ви век“ в категорията „Спорт“ на организацията „Произведено в България. – Тежък въпрос за начало. Виждал съм много неща в развитието на българския спорт, но изтичащата година ще остане завинаги в главата ми като едно тотално „издънване“, което не кореспондира с реалните ни възможности. Аз не съм от хората, които от сутрин до вечер пеят, че всичко отива по дяволите, всичко се руши и разлага. Спортът е една много дефицитна система откъм възможности. Трябва всичко да се приема едно към едно, такова каквото е. Твърдя, че неуспешната 2017 година не отговаря изцяло на потенциала, който има България. – Твърдо „да“. По начало спортът е политика. Погледнато най-общо в теоретичен мащаб това е политиката на едно общество към своя народ, към своите подрастващи поколения. То включва всичко – от здравето и дълголетието до престижа на нацията, самочувствието и т. н. Не може да не бъде политика. Въпросът е каква политика се води и къде са границите, които не трябва да бъдат преминавани. Вашият въпрос го разбирам по-специално. Сигурно визирате последните събития, които се развиват в света и които показват, че май линията на приличието е премината. Това е моето мнение. – Точно така и се започна една открита саморазправа, която не приляга. Особено като се има предвид, че сметката плащат спортистите, а не спортните ръководители и структури. – Те пък най-малко! За мен това е големият проблем. Всъщност големите ощетени са спортистите, при това най-добрите спортисти в света. На никой не му е безразлично да чува и да вижда санкциониране и отстраняване с едни доста неясни мотиви. Знам, че има много „за“ и „против“ всичко това, което става, но по нито един от тези въпроси аз поне не съм чул много сериозни и обосновани доводи. Наказват се или ще бъдат санкционирани за еди какво си и т. н. Нещо повече – тази година има отстъпление в сравнение с предходната. Имам предвид как се процедираше преди и по време на олимпиадата в Рио по отношение на провинилите се в допинга. В края на краищата трябваше да има конкретни и доказани виновници, които след това да бъдат отстранени. Сега ще се върна към моя спорт, където въпреки че имаше много сериозни обвинения, когато прегледахме всички предадени ни „съмнителни лица“, излезе че няма нито един с положителна проба. Е, как да бъдат отстранени от игрите? – Не бих го казал смирение. За мен това е едно по-реалистично виждане и то на политическото ръководство на Русия. Дават си много добра сметка, че в края на краищата трябва преди всичко да се гледат интересите на спортистите, на хората, които правят спорта. Тези големи спортисти не само носят медали, а имат и една възпитателна мисия спрямо по-младото поколение и тя трябва да се реализира. – С Лалович се познавам от доста години. Той е умен човек, не че ми е началник. Доста интересно се внедри в средите на големите спортни ръководители и показа характер. Той бе един от малцината, който не прие на юнашко доверие всички обвинения в допинг миналата година. Напротив – той докрай отстояваше каузата, че ще накажем най-жестоко всички, които заслужават това и за които има доказателства. В края на краищата той се оказа прав. Сигурно е доста неугоден някому, но принципно прав. Именно от него за първи път чух, тъй като той е човекът на МОК в Световната антидопингова агенция (WADA), че той не е убеден в компетентността на този орган като цяло по ред въпроси. Срещу тези работи г-н Лалович въстана и мисля, че скоро време ще разберем и други неща. Там ще настъпят организационни и структурни промени по отношение на цялата система на борба с допинга. Никой не е против борбата с допинга. Трябва да се разграничат двете неща. Проблемът е, че в тази борба трябва да има мярка и правила. Игра без правила не е игра.  – Според мен, да. Не толкова мащабна, но политика, която искаше да покаже кой кара влака в международния спорт и че е доста рисковано и несигурно да се обявяваш в опозиция на МОК, когато не си и съвсем прав. Тогава също бях член на бюрото на международната федерация и истината е, че не си направихме никаква бележка за нещата, за които ни беше обърнато внимание. – Честно казано, да. На нас ни беше подсказано, че празните зали не са най-добрият аргумент, че телевизионното ни покритие не е достатъчно и ред други неща, на които ние не реагирахме. Също, че не се обръща внимание на развитието на борбата при жените. Още един намек, че не оказваме достатъчно помощ като международна федерация на африканския континент. Това са все стратегически задачи на МОК. Ние някак си ги подминахме като второстепенни неща, а и не обърнахме внимание на конкретни сигнали. Аз съм бил на 8-9 олимпиади, но в Лондон г-н Жак Рох дойде и за първи път стоя на състезание по борба 15 минути. За първи път не връчи награди, а обикновено президентът гледа един сеанс и връчва на най-интересната категория медалите. Това е писан и неписан протокол. Това, че той даже не пожела да остане и да дочака награждаванията, показва, че всъщност дали на нас като бюро, дали на световната общественост, дали на някой друг, но че има нещо, което не върви. И тогава не реагирахме. – Нека не го датираме точно, но някъде след 2005 година. Аз познавам г-н Мартинети и твърдя, че беше полезна фигура в международния спорт. Не бива с лека ръка да кажем – „той загроби“ и т. н. Да, допусна много сериозни грешки, но той беше полезен човек. Но в момента, в който реши, че със собствен подход ще може да внесе промени в развитието на борбата като спорт и в системите, като използва единствено чрез съдийския апарат и неговите възможности да го управлява…. Там настъпиха много сериозни сътресения и вътрешни противоречия. Може би за широката публика не са били ясни, но там вече имаше съотношение между великите сили, които той решаваше еднолично. Раздаваха се медали понякога извън правилата на играта и ред други неща. Всичко това беше началото на нашето отстъпление крачка по крачка. Ще добавя и това, че очевидно не съм в състояние да кажа защо е имало някакво обтягане на отношенията между него и ръководството на МОК. Да не говорим, че той е швейцарец, живее в Швейцария. – Друга играе е, разбира се. Това е играта да знаеш къде да си търсиш сметката и собствения интерес. Няма защо да се лъжем – борбата е от онази по-голяма група олимпийски спортове, които зависят от субсидиите, получавани от МОК. Това е истината. МОК дава доста добри средства на различните международни спортни федерации в зависимост от техните позиции. – Най-лошо беше първите 7-8 години след 1989 г., когато се отричаше всичко и всички. Преживял съм този период. – Само това липсваше! Да слушаш обвинения, да обвиняваш една спортна организация, че е комунистическа… Може да е получавала политическо въздействие от комунистическата партия, но в никакъв случай не е била патерица на властта и на тази идеология. Това беше първото за мен, когато се отрекоха много неща. Второто беше, че се разруши една система. Ние и сега не искаме много да го кажем. Не твърдя, че тази система трябваше да се запази досега, но беше по-разумно въз основа на тази стара система постепенно да бъде реконструирана и пригодена към съвременните условия. Но ние не направихме това. Ние казахме: „Не, това цялото се маха!“ и останахме с недоизградени механизми и досега. Виждате колко е тежко в определени моменти, колко трудно се взимат някои решения и колко трудно се изменят нещата, защото всъщност ние нямаме специализирана спортна система, която да работи. Очевидно там беше допусната много тежка грешка и реакцията и досега не е съвсем адекватна. Това е моето мнение. – Работил съм с Валентин Йорданов много добре от много отдавна. Той е продукт на българската борба от създаването си като млад юноша до момента, в който участвах в неговото награждаване като олимпийски шампион. Знам какво представлява той като спортист. Той е спортен феномен! В това няма съмнение и не го казвам, защото е българин и съм близък с него, а защото е факт. Може да бъде доказано с милион аргументи! Доста журналисти са дали достатъчно доказателства и са показали какъв е Валентин Йорданов. Като председател на федерацията той мина много тежък и труден период. Първо за самия себе си – от тепиха, от голям шампион трябваше да стане ръководител. Аз съм убеден, че това не стана толкова лесно и че той е преживял много затруднения. Второ – той стана председател на нашата федерация в един доста противоречив период. – И с необходимостта всяка година да виси по разни инстанции, за да гарантира бюджет на собствената си федерация. Ако някой си мисли, че това става толкова просто и от раз, само защото се казваш Валентин Йорданов, ще сбърка. За мен той мина един много тежък период, но се справи много добре с нещата. Разбира се си запази високия дух на победител и всички знаете, че много-много трудно понасяше неуспехите. Аз съм по-възрастен от него и съм опитвал да му кажа, че не всичко, което е неуспешно, трябва да го пише на своя сметка. Приемаше, а и сега приема нещата като собствена болка, дори понякога да няма и най-малко отношение към това. За мен това беше един много добър председател на федерацията. В онези условия нашата борба успя да се запази в много прилична кондиция. – Най-добре се чувствах в периода между 1978 и 1989-90 г., когато действително нашата борба вървеше с много високи темпове. Това бяха години, в които се гордеех и можех да се изпъча навсякъде, че съм българин и имам някакво отношение към спорта. Може да си международник, може да си всякакъв, но никога не можеш да забравиш кого представляваш и как гледат на теб не затова че си еди кой си и еди какъв си, а защото знаят какво стои зад гърба ти. А тогава зад гърба ми стоеше много голяма сила. Не обичам да се изхвърлям, но тогава за мен поне едно класиране на второ място след Съветския съюз, беше допустимото. Не допуснахме да бъдем побеждавани от САЩ, проверете статистиките и ще видите. Не можем да говорим, че Турция ни е била сериозен съперник. Вижте колекциите от медали и класиранията. – Така е, а ние се движехме втори-трети. През 1971 г. насред София на стадион „Васил Левски“ България стана световен шампион. – За мен фондацията е едно от хубавите неща, които се случиха в българския спорт в последните 30 години. Да, тя е рожба на новите условия. Създадена е не по традиционния начин, тя е обявена като доброволна дарителска организация, която трябва да събере средства, за да ги вложи в определени дейности, които да бъдат в помощ на българския спорт. Нека не се разбира погрешно – фондацията няма възможност да събира такива средства, с които да развива спорта, но има възможност да помага на заболели спортисти, на квалификация на състезатели, на пропагандата на спортни резултати и ред други неща. Мисля, че фондацията работи сравнително добре. Утвърди се, има добра позиция. Специално за председателя г-н Божинов ще кажа, че е много умерен, разумен и спортен човек. Един от малкото примери за човек, произлязъл от спорта, фактор в бизнеса и намерил реализацията си в тази фондация. – Първо ще се върна малко назад – никога не подценявайте Ники Божинов. Той е човек, който не си оставя магарето в калта. След като има една мечта, той ще я гони докрай. Има достатъчно обективни предпоставки да стане това, което желае. Що се отнася до „Икарите“, присъствах на заседанието на журито, което ги определи. Няма да ви ги издам, за да не обидя журито. Но правилно беше решено, че в година като тази, не бива да бъдем прекалено много ларж на раздаване на награди. Второто беше, че като че ли в името на една по-разумна стратегия, е по-хубаво да се даде акцент върху младите, върху това, което идва като резерв, колкото и да е непривично да ги няма някои от големите имена. Мисля, че тази година наградите ще бъдат в този вид. Правим го заедно с Българския олимпийски комитет, те също връчват свои награди. Във философията на тези награди е заложено, че ние не искаме да противопоставяме големите. Големите са си големи, защото са направили резултати. Нека честно си зададем въпроса – кои сме ние, за да определим кой е по-по-най? Има кой да каже това. В този смисъл раздаването на награди по определени показатели като че ли излиза по-добро. Поне досега не съм срещнал някой, който да не се съгласява, но има много обидени от разни „десетки“. И това е нормално – ако един шампион се примири, че е станал трети, значи нещо не е като хората. Това го разбирам и не бива да се сърдим на спортистите. За мен не трябва да има прекалено много тържества, когато няма нужда и ако може да ги направим така, че да имат по-силно обществено звучене.", "date": "2017.12.10", "title": " Доайенът на спортните ръководители у нас Цено Ценов:  Неуспешната 2017-а не отговаря на потенциала на България"}
{"url": "https://trud.bg/%d0%bf%d0%bb%d0%b5%d0%b2%d0%b5%d0%bd-%d1%87%d0%b5%d1%81%d1%82%d0%b2%d0%b0-140-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5/", "text": "140 години от Освобождението си чества днес Плевен. Денят започна със Съборна Света литургия в храм „Света Параскева“. Службата бе посветена на 140 години от Плевенската епопея. Паметен ритуал за поднасяне на венци и цветя в памет на загиналите за освобождението се състоя пред параклиса-мавзолей „Свети Георги Победоносец“. По повод честванията в неделния ден Плевенската панорама и останалите военноисторически музеи ще бъдат отворени със свободен вход. Ще работи и Регионалният исторически музей, където е подредена изложбата „Памет“. Празничният концерт-спектакъл в театър „Иван Радоев“, наречен „Плевен помни“, ще започне от 12.00 часа, а в 18 часа ще се проведе тържествена заря-проверка, на която ще присъства и президентът Румен Радев.  ", "date": "2017.12.10", "title": " Плевен чества 140 години от освобождението си\t\t\t"}
{"url": "https://trud.bg/%d0%be%d1%82%d0%bb%d0%b8%d1%87%d0%b0%d0%b2%d0%b0%d1%82-%d0%b4%d0%be%d0%b1%d1%80%d0%b8%d1%82%d0%b5-%d1%81%d0%b0%d0%bc%d0%b0%d1%80%d1%8f%d0%bd%d0%b8/", "text": "Церемонията по връчване на годишните награди „Добрият Самарянин” ще се състои на 11 декември от 19:00 часа в залата на Държавна опера – Стара Загора. Това е времето, определено от Сдружение „Самаряни” за Часа на добротворците.  За седма поредна година ще бъдат представени истории за хора, сътворили добро – https://www.samaritans.bg/dnes.  По време на събитието публиката ще чуе изпълненията поп певицата Тони и момчетата от старозагорската рок група STRIKE. Всеки желаещ ще може да дари средства за оказване на юридическа подкрепа на жени и техните деца, за да продължат живота си без насилие. Даренията ще се приемат в специална дарителска кутия във фоайето на Операта, или по банков път на дарителската сметка на Сдружение “Самаряни”, публикувана на сайта на организацията.", "date": "2017.12.10", "title": " Отличават добрите самаряни"}
{"url": "https://trud.bg/%d0%b4%d0%bf%d1%81-%d0%b4%d0%b0%d0%b4%d0%b5-%d0%ba%d1%83%d1%80%d0%b1%d0%b0%d0%bd-%d0%b7%d0%b0-%d1%85%d0%b8%d1%82%d1%80%d0%b8%d0%bd%d0%be/", "text": "„Тежките моменти ни припомнят, че трябва да сме силни, а за да сме силни, трябва да сме обединени“, това каза в шуменското село Хитрино в неделя лидерът на ДПС Мустафа Карадайъ. Той дойде, за да участва в курбан и почит към жертвите, които населеното място даде точно преди 1 година при адска жп катастрофа. Беше отслужена молитва, а после бяха заклани две телета по 450 кг. Каймата от тях ще бъде раздадена по всички къщи в Хитрино. Мустафа Карадайъ, зам.председателят на НС Нигяр Джафер и депутати от движението, сред които Хамид Хамид, Ахмед Ахмедов и Танер Али поднесоха венци на пет места, където са загинали хора. Още в първия ден бяхме заедно с хората, ситуацията беше много тежка, припомни Карадайъ. И обясни, че и в хубаво, и в лошо ще останат заедно, защото в живота ги има и двете.", "date": "2017.12.10", "title": " ДПС даде курбан за Хитрино\t\t\t"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80/", "text": "Съдебният процес срещу бившия кмет на Община Куклен Костадин Павлов и пловдивската бизнес дама Надежда Минчева стартира в понеделник в Окръжния съд в града под тепетата, като обвиненията срещу тях са за подкупи, търговия с влияние, длъжностно и документни престъпления. За 11 декември е насрочено разпоредително заседание само с участие на страните и без свидетели. Костадин Павлов е обвинен за това, че в периода от месец април до 14 май20 13 г. в качеството си на изпълняващ изпълняващ длъжността „кмет” чрез Ангел Ярев е приел подкуп от 3000 лв. от Надежда Минчева, за да я уреди с поръчка за доставка на храни в детска градина и домашен социален патронаж. На 14 май 2013 г Костадин Павлов е превишил властта и правата си по ЗОП, като е отворил пликовете, съдържащи ценовите оферти на участниците в конкурса, запознал се е със съдържанието им и ги е сверил с тази на „Надежда – 2000“ ЕООД – фирмата на Надежда Минчева, която му е дала подкупа. Така пловдивската бизнес дама била облагодетелствана в спечелването на поръчка от 74 327 лв., представляващи стойността на едногодишен договор по обществена поръчка за доставка на хранителни продукти за Обединено детско заведение – Куклен и за Домашен социален патронаж. Освен това на 14 май Костадин Павлов е скрил чужди документи – ценовите предложения на „Надежда – 2000″ ЕООД, внесени от Надежда Минчева в Община Куклен по същата обществена поръчка , с цел да причини вреда другиму – на „Петров комерс” ЕООД-Пловдив, „ВВВ-Дистрибуция и логистика” ЕООД – Асеновград и „ЕС ЕНД ДИ Корпорейшън” ЕООД – Пловдив и да набави за себе си и за „Надежда-2000” ЕООД облага – документно престъпление (укриване на документи) по чл.319 от Наказателния кодекс. На 10 юни 2014 г. Костадин Павлов е приел от Надежда Минчева чрез Ангел Ярев дар-пари в размер на 1200 лева, за да упражни влияние върху юриста Айтен Салим, член на комисия за провеждане на процедура за възлагане на обществена поръчка, във връзка със службата му. Надежда Минчева пък е е обвинена в предлагане на подкуп на длъжностно лице в общ размер на 4200 лв. и търговия с влияние. Най-тежкото, предвидено от закона наказание за престъпленията, в които бившият кмет на Куклен Костадин Павлов е обвинен, е лишаване от свобода от 3 до 15 години, глоба до 25 000 лева, конфискация на до 1/2 от имуществото на виновния и лишаване от право да заема определена длъжност и да упражнява определена професия или дейност. Надежда Минчева пък може да получи присъда лишаване от свобода до 10 години и глоба до 15 000 лева. Павлов и Минчева са в момента с мерки за неотклонение „парична гаранция“ от по 4000 лева. През миналия месец Надежда Минчева получи оправдателна присъда от Пловдивския окръжен съд по идентични обвинения по дело, в което бе замесена бившата кметица на 85-хилядния район „Централен” в Пловдив Райна Петрова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.10", "title": " В Пловдивския окръжен съд стартира процесът срещу екскмета на Куклен и бизнес дама"}
