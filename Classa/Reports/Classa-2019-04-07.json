{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394333-%D0%BD%D0%B5%D0%B3%D1%80%D0%B0%D0%BC%D0%BE%D1%82%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B3%D0%BE%D0%BB%D0%B5%D0%BC%D0%B8-%D0%B1%D0%B5%D0%BB%D0%B8-%D0%B2-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "„За тези хора, законът и моралът се измерва с това, първо да обслужи партията, към която принадлежи, а не да се подчини на някакви принципи, на някакви норми, които са общоприети” това мнение изрази в интервю за предаването „Тази неделя” по БТВ лидерът на „Движение 21” Татяна Дончева, в коментар на въпроса законов или морален е казусът по скандала с апартаментите на властта.      Дончева коментира назначаването на новия правосъден министър.  По думите й, все още в качеството си на народен представител, дни преди да бъде назначен за правосъден министър, Данаил Кирилов е внесъл „поредното безумие” в парламента.      „Според което се премахва изискването за 10 години юридически стаж и високи морални качества за председател на КОНПИ и се приема, че може всеки от специалните служби с 10 години стаж, разбирайте в ДАНС и в някакви други подобни места да оглави комисията, която да отнема имоти на хората”, посочи тя. „Не е проблемът само неграмотният човек. Неграмотният човек може да направи големи бели в законодателството. Но, когато този човек има формална диплома и може да изпълни всяка поръчка, без да се замисля за последиците и за отражението върху обществените отношения, това става наистина опасно”, изтъкна Дончева. „Това са безпардонни хора, които въобще не се интересуват, че ще има и след тях. Те са убедени, че ще са от началото до края на света, че ще грабят нови и нови неща и че за тази цел е нужно да заемат тази позиция до края на света, с цената на всичко, което означава да изпълнят и всяка поръчка”, каза още Татяна Дончева.", "date": "2019.04.07", "title": "Неграмотният човек може да направи големи бели в законодателството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394324-%D0%B2%D1%81%D0%B5%D0%BA%D0%B8-%E2%80%9C%D0%BD%D0%BE%D0%B2-%D0%BF%D0%BE%D0%BB%D0%B8%D1%82%D0%B8%D0%BA%E2%80%9D-%D0%B5-%D0%BD%D0%BE%D0%B2-%D0%BF%D1%80%D0%BE%D0%B1%D0%BB%D0%B5%D0%BC%E2%80%A6-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%B5-%D0%BD%D0%B0%D1%80%D0%BE%D0%B4%D1%8A%D1%82-%D0%B8%D0%B7%D0%BE%D0%B1%D1%89%D0%BE-%D0%B4%D0%B0-%D0%BE%D1%82%D0%BD%D0%B5%D0%BC%D0%B5-%D0%B2%D0%BB%D0%B0%D1%81%D1%82%D1%82%D0%B0-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B4%D1%80%D1%83%D0%B3%D0%BE%D1%82%D0%BE-%D0%B5-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-%D0%B2%D1%80%D0%B5%D0%BC%D0%B5%E2%80%A6", "text": "Скъпи съотечественици, бих искал да споделя нещо накратко. Проблемът не е в едни политици, които да сменим с други, и те да станат същите. Проблемът е да осъзнаем, че  ТРЯБВА ДА ОТНЕМЕМ ВЛАСТТА ОТ ПОЛИТИЦИТЕ, И ДА Я ВЪРНЕМ НА НАРОДА. Това е единственото лечение. Всеки “нов политик” е нов проблем. В този смисъл, следва да се борим по-малко решения да се вземат от властта, и повече – от народа пряко. Колкото по-малко власт, толкова по-малко корупция.     Не търсете “нови политици”. Поискайте си властта обратно. Като народ да я осъществяваме! Референдуми всеки месец по всички важни въпроси. И задължително изпълнение! Ето това е лечението. Ако мислите, че апартаменти са налапали само от ГЕРБ, то погледнете миналото. Погледнете червения актив от когато бяха на власт. Погледнете НДСВ. Погледнете ДПС. Погледнете в какви палати са и “психо-десните”. Погледнете дори 160 депутати от всички партии, с фотоволтаици! Решението не е, и никога няма да бъде “нов политик”. Решението е народът да си прибере обратно властта от политиците, и да я упражнява сам… Поне докато политиците се научат да правят това, което би правил той. Тогава можем да им гласуваме доверие отново…  ", "date": "2019.04.07", "title": "Всеки “нов политик” е нов проблем… Лечението е народът изобщо да отнеме властта от политиците! Другото е загуба на време…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394325-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B3%D0%B5%D0%BE%D1%80%D0%B3%D0%B8-%D0%BC%D0%B8%D1%82%D0%B8%D0%BB%D0%B8%D0%BD%D1%81%D0%BA%D0%B8", "text": "   Водел смирен и добродетелен живот. През време на гонението срещу почитателите на светите икони, предприето от император Лъв ІІІ Исаврянин (717-741 г.), той се проявил като непоколебим защитник на иконопочитанието. По-късно, през времето на император Константин Порфирородни (780-802 г.), когато гонението било прекратено, той бил възведен в архиерейски сан и станал митрополит в гр. Митилин на о-в Лесбос.     Когато на императорския престол се възкачил Лъв Армянин, преподобни Георги бил вече твърде стар. Лъв възобновил гонението срещу почитателите на светите икони с още по-голяма сила. През 815 година той свикал в Цариград много епископи и ги убеждавал да приемат иконоборческата ерес. Повикан бил и преподобния Митилински епископ Георги. Той се проявил като смел войн Христов и пред всички изобличил императора и патриарха – иконоборец за техните еретически заблуждения. Като не се засрамил от побелелите коси и дълбоката старост на светителя, Лъв Армянин заповядал да го изпратят на заточение в Херсон, където светият старец починал в изгнание. Той предпочел да пожертва временния живот на земята, но да остане верен изповедник на православната вяра и да получи вечен блажен живот.", "date": "2019.04.07", "title": "Св. преподобни Георги Митилински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394326-7-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1348 г.  - Карл IV основава Пражкия университет - първият в Централна Европа.     1498 г.  - Експедицията на португалския мореплавател Вашко да Гама стига до Кения.     1795 г.  - Франция приема метричната система.     1805 г.  - Състои се първото публично изпълнение на Симфония No.3 на Лудвиг ван Бетховен (Ероика).     1880 г.  - Съставено е третото правителство на България, начело с Драган Цанков.     1905 г.  - При с. Кашина, Мелнишко, четата на Яне Сандански разбива четата на офицерските братства начело с кап. Йордан Стоянов, която дава 9 жертви.     1906 г.  - Вулканът Везувий изригва и разрушава Неапол.     1908 г.  - Учредена е СЗО.     1909 г.  - Русия, Сърбия и Черна гора признават Независимостта на България.     1926 г.  - Англичанката Вайълет Гибсън извършва неуспешен опит за покушение срещу италианския диктатор Бенито Мусолини.     1927 г.  - В САЩ е демонстриран първият видеотелефон.     1939 г.  - Втора световна война: Италия напада Албания.     1943 г.  - Швейцарецът Алберт Хофман синтезира наркотика ЛСД.     1946 г.  - Официално е призната независимостта на Сирия от Франция.     1948 г.  - Влиза в сила уставът на Световната здравна организация.     1956 г.  - Основана е Австрийската партия на свободата.     1963 г.  - Създадена е Социалистическата федеративна република Югославия с маршал Йосип Броз Тито като неин пожизнен президент.     1964 г.  - За първи път денят започва да се празнува като Ден на здравния работник.     1979 г.  - Създаден е Атлантическият съвет по образование (АЕК) под егидата на Асоциацията на атлантическия договор(АТА).     1989 г.  - В Норвежко море потъва съветската атомна подводница Комсомолец, загиват 42 моряци от екипажа.     1992 г.  - Република Сръбска обявява независимостта си.     1994 г.  - Начало на кланетата на тутси в Руанда.     1999 г.  - По време на войната в Косово границите на бившата югославска републиката са затворени от сръбската армия, за да се спрат етническите албанци да напускат страната.     2003 г.  - Американски войници превземат Багдад; режимът на Саддам Хюсеин пада два дни по-късно.  ", "date": "2019.04.07", "title": "7 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394327-%D0%BA%D0%BE%D0%B9-%D1%81%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D0%B2%D0%BE%D0%B9%D0%BD%D0%B0%D1%82%D0%B0-%D1%81-%D0%B4%D0%B8%D0%B7%D0%B5%D0%BB%D0%B0-%D0%BD%D0%B5-%D0%B8-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0", "text": "„Дизелгейт\" може да се окаже емблематичен пример за политика с „непланирани последици\". Кампанията срещу дизеловите автомобили, която дойде след разкритието за софтуерните трикове на Volkswagen за изкуствено занижаване на данните от емисиите азотен оксид, всъщност е довела до обратен ефект за климата, пише коментаторът Леонид Бершидски в \"Bloomberg\". През 2017 г. емисиите на въглероден диоксид от нови автомобили се оказват по-високи от статистиката за предходната година. Това е първо годишно увеличение от 2010 г. насам, съобщи преди дни Европейската агенция за околната среда.     Има просто обяснение: скандалът около \"Дизелгейт\" избухна в края на 2015 г. Природозащитни групи започнаха да атакуват дизеловото гориво, големите световни градове започнаха да планират постепенна забрана на колите с дизелови двигатели. Пазарът се изплаши. През 2017 г. европейските потребители са купили повече автомобили на бензин, отколкото на дизел - и това се случва за първи път от 2009 г. насам. Проблемът е, че превозните средства с бензинови двигатели отделят между 10% и 40% повече CO2 от техните дизелови еквиваленти. Автомобилният транспорт допринася с около 12% за общата сума на CO2-емисиите в ЕС, според данни на Европейската комисия, цитирани от \"Политико\". Плановете на ЕК бяха да ограничат отделянето на вредни газове с поне 40% към 2030 г. Замяната на емисиите на азотен оксид от дизеловите коли и въглеродния диоксид от бензиновите не е само въпрос на чиста калкулация на щетите и избиране на по-малкото зло. Азотният оксид причинява по-локални и непосредствени вреди върху здравето на хората - като белодробни заболявания и рак. Въглеродният диоксид е по-опасен на глобално ниво, заради приноса му към климатичните промени. Ограничаването на броя дизелови автомобили по пътищата и замяната им с работещи на бензин е политика, която има непосредствена полза за здравето на хората. Тя обаче води до отрицателни последици за сметка на бъдещите поколения. Всъщност те ще бъдат принудени да се справят с все по-засилващите се ефекти от затоплянето. Непрекъснатият медиен шум, започнал със скандала около Volkswagen, на практика накара правителствата да приложат една извънредна политика, без значение дали те я приветстват (както Франция, например), или се съпротивляват (както се опита да постъпи Германия, като направи всичко възможно да се бори със забраните на дизеловите возила). Потребителите реагираха драстично. В Германия през 2018 г. регистрациите на дизелови автомобили са спаднали с 16.9%, след 13.2-процентен спад предходната година. Остатъчните бройки намаляха рязко и бензинът в момента е тотален лидер. Въпреки всички обещания в автомобилния бранш за преход към електрически двигатели, изборът между бензин и дизел все още е \"или-или\". Миналата година само 3.8% от новорегистрираните автомобили в Германия са били с хибриден двигател. Само 1% са изцяло електрически. Комбинираният дял на тези продажби на фона на развития и богат автомобилен пазар в страната не нараства достатъчно бързо, за да компенсира резкия спад на новите дизелови коли. Европейската асоциация на производителите на автомобили реагира на констатациите на ЕАОС, като призова за подобрени регулации и инвестиции от ЕС в инфраструктура за зареждане на електрически автомобили. Тя заяви, че електроснабдителната мрежа ще има нужда от около 20-кратно разширение в следващите 12 години, за да се справи с прехода към двигатели, задвижвани с батерии. Въпреки че има някои частни инициативи за изграждане на подобни мрежи, развитието им се спъва от спора за това кое да е първото - кокошката или яйцето. Хората няма да купуват повече електрически возила, докато не им бъде гарантирано, че ще могат да ги зареждат по удобен начин. Това изглежда като недвусмислен аргумент за държавни инвестиции. Европейските правителства обаче предпочитат да задават амбициозни целеви нива на продажби на електрически автомобили. Доклад от Transport & Environment, екологична лобистка група, констатира, че Франция, Германия и Австрия вероятно ще продадат около ½ от планирания броя е-автомобили, които са си поставили като цел за 2020 г., именно заради недостига на инфраструктура за зареждане. Решаването на въпроса с инфраструктурата надали ще успее да убеди потребителите да изоставят веднага бензиновите си автомобили в полза на електрически. Сравнително малката дистанция, която се покрива от едно зареждане, дългият престой и високите цени ги правят подходящи само за ограничен кръг от ентусиасти, което не отговаря на изискванията на повечето шофьори. Докато тези препятствия не бъдат преодолени, кампаниите срещу даден вид въглеводородно гориво работят единствено в полза на... друг тип въглеводородно гориво. Медийният шум само води до безсмислени от екологична точка замени на една вреда с друга. Това, което политиците трябва да направят, е да оставят дизела и бензина на мира - сегашните стандарти за емисии са достатъчно строги за момента. По-важно е да си поставят за приоритет разработката и реализацията на инфраструктура за зареждане и акумулаторни батерии за електрически автомобили. Това изисква повече разходи от прости промени в регулациите, но ефектът ще е доста по-полезен.", "date": "2019.04.07", "title": "Кой спечели от войната с дизела? Не и природата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394328-%D0%B0%D1%80%D1%82%D0%B5%D0%BA%D1%81-%D1%81%D0%BF%D0%B8%D1%80%D0%B0%D1%82-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B7%D0%BB%D0%B0%D1%82%D0%B5%D0%BD-%D0%B2%D0%B5%D0%BA", "text": "Строителната фирма \"Артекс\" обяви, че ще прекрати изграждането на небостъргача \"Златен век\" в кв. \"Лозенец\" веднага след като приключи обезопасяването му. Съобщението дойде малко след като стана ясно, че строителните работи по обекта продължават въпреки издадения констативен акт за нарушения от страна на ДНСК. Самата фирма има възможност да работи по сградата си и да отстрани забележките, докато тече срокът за обжалване на акта. От позицията на \"Артекс\" обаче става ясно, че след 15 април \"Златен век\" ще бъде замразен до решаването на съдебния спор за законността му. \"В момента работим по осигуряване на безопасността на обект „Златен Век\", както и по отстраняване на констатираните забележки от страна на ДНСК като технологичният срок за това е до 15.04.2019 г.   Преустановяваме строителството на обекта, съобразявайки се с разпореждането на министър-председателя г-н Бойко Борисов. Конструкцията на текущото ниво е необходимо да бъде завършена с цел безопасност и защита на хората от падащи строителни материали и съоръжения при евентуални природни бедствия\", се казва в съобщението. От \"Артекс\" повтарят позицията си, че проектът им е законен и притежава легитимни строителни книжа - твърдение, което влиза в конфликт с тезата на кмета на София Йорданка Фандъкова, според която строителното разрешение за \"Златен век\" е изтекло и повече не е подновявано. \"Съдействаме на всички институции - органите на ДНСК и МРРБ - за извършване на проверки на строежа и документацията. Припомняме на цялото общество, че „АРТЕКС ИНЖЕНЕРИНГ\" АД е строително-инвестиционна компания, която е от 25 години на пазара. Името ни е синоним на качество, законност и коректност. Спазваме стриктно всички закони на Република България. Никога не сме участвали в приватизационни сделки, обществени поръчки и не сме усвоявали средства по европейски фондове\", съобщават още от строителната компания.", "date": "2019.04.07", "title": "\"Артекс\" спират строителството на \"Златен век\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394330-%D0%B0%D0%BA%D0%BE-%D0%B1%D1%81%D0%BF-%D0%BD%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5,-%D0%BD%D1%8F%D0%BC%D0%B0-%D0%BA%D0%B0%D0%BA-%D0%B4%D0%B0-%D0%BF%D0%BE%D0%B8%D1%81%D0%BA%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8", "text": "Интервю на Лиляна Клисурова с члена на Националния съвет на БСП и бивш зам.-председател на партията Димитър Дъбов за ситуацията в БСП преди евроизборите. - Странно начало на предизборната кампания за евроизборите, г-н Дъбов? “Апартаментгейт” ще се отрази ли на резултата? - По време на всяка предизборна кампания, за съжаление, има компроматна война. Този път тя започна по-рано и е много по-ожесточена.      Очевидно става дума за приятелски огън вътре в ГЕРБ или от десните партии, членуващи в ЕНП. Няма да се спирам на въпроса дали е морално и законно, само ще отбележа, че е голям скандал и издънка за управляващите. - А помага ли на БСП? - Да, ако успеем да използваме този шанс и противоречията вътре в БСП не бъдат задълбочени на следващия пленум при реденето на листата. - Има ли война в БСП? И как партията отива на изборите така разделена? - Война в БСП няма и не би могло да има. Но има всички признаци да отидем разделени на евроизборите. Има сериозни разминавания във вижданията ни кои и как трябва да ни представляват в ЕП. - Вие подкрепихте кандидатурата на Сергей Станишев, а предстои пленум за цялата листа. Как приехте знака на Нинова, че не го иска в листата? - Станишев е човекът с най-много номинации от структурите ни, колкото и това да се държи в дълбока тайна от “Позитано” 20. Кандидатурата му е издигната от повече от 1500 основни партийни организации, има над 250 номинации от общински и районни конференции. Много е трудно по обратния път да се опиташ да обясниш на своите членове какво се е случило, за да отпадне неговата кандидатура. - Какво се случи между Станишев и Нинова, че тя отказва да разговарят, както разбрахме от него? - Става дума за сериозни ценностни различия. Станишев направи широка лява коалиция и вкара партията в ПЕС. А днес БСП е изключително самотна. Ръководството се конфронтира ненужно с всички партии. Разделихме се и с голяма част от досегашните си коалиционни партньори вляво. Явно ще имаме свой прочит на Маркесовата “Сто години самота”. Говори се, че бившите ни партньори водят разговори с АБВ, което не е добре за нас. Дори 30-40 хиляди гласа да направи тази друга лява коалиция, тя ги взима от БСП. Ако от реденето на листата и от избора на водач има още толкова разочаровани - един мандат замина. Тези факти не бива да бъдат подценявани. И то, когато имаме всички шансове за добро представяне на вота. - Не смятате ли, че Елена Йончева като водач ще разшири ветрилото на подкрепа за БСП? - Дали и колко ще разшири, ще видим на 26 май. Високо ценя Елена, но не може една уважаваща себе си партия, която иска да управлява държавата, да не е в състояние да излъчи член на БСП за водач на листата. Тук не говоря само за Станишев. Тази тенденция не е нова. Последните 3 г. ние издигнахме президент, който не е член на БСП и който бързо ни загърби. Ето и в парламента вкарахме голяма гражданска квота - 2 г. по-късно повечето от тях въобще не се виждат и чуват. В ЦИК също предложихме членове, някои от които не са пряко свързани с БСП, а трябва да защитават там нашите позиции. В листата ни за Европарламента договорката е да има до 6 души гражданска квота и коалиционни партньори - малко повече от 1/3 от всички места! Това не са случайни неща. Свидетели сме на пълзяща департизация на БСП, деструктуриране на партията и опит за превръщането ѝ в гражданско движение без ясна идеология и без структури. Без съмнение подобен ще е подходът и на местния вот. - Каква е целта? - По-нататък ще отговорим и на този въпрос. Както и кой с каква мисия се появи в БСП. Но другите големи политически играчи с шансове да имат евродепутати залагат изцяло на партийното начало. И ГЕРБ, и ДПС ще играят с хора, достатъчно познати и авторитетни в ЕП. Затова водачът на листата на БСП трябваше да е професионален политик, човек с европейско лице. Ръководството на партията е много близо до това да развенчае два принципа за БСП. Първо, че е демократична партия - защото хората един месец се събираха, за да правят номинации. А после ръководството наложи своята позиция, без въобще да се съобрази с мнението им. Излезе, че целият процес на номинации е фарс. Второ, че е европейска партия. Истината е, че Станишев е последната преграда за това рязко да бъде сменено говоренето на БСП и тя да загуби проевропейския си характер. - Ако Станишев не е в листата, какво ще стане? - Първо, да направя едно уточнение - опитът да бъде представена тази битка като личностна на Станишев, за да запази мястото си в ЕП, е пълен абсурд. Не става дума за личността на Станишев, срещу когото персонално се бори ръководството, а за принципа: да се чуе гласът на партията, да се запази нейното европейско лице и съответно европейската ѝ принадлежност. На последния пленум стана ясно, че имаме 5% различия в политиките с ПЕС, но акцентираме на тях. БСП очевидно ще играе ролята на несистемна партия, на дисидент в ПЕС. Дано само не последваме съдбата на Орбан. Или пък това е целта? Вишеградската четворка ли е престижният клуб, към който се стремим? Или т.нар. консервативен социализъм - това е дървено желязо, като онзи философски закон за отрицание на отрицанието. Второ, основните критици на Станишев днес са хора, които в миналото стояха с часове пред кабинета му - и на “Позитано”, и в МС. Той се отнесе прекалено великодушно към тях и сега бере плодовете. Някои от тях имат персонална заслуга за няколко от загубите на Станишев, които сега героично му броят и пришиват. Но да се върнем на листата - нещата придобиват драматичен обрат, ако Сергей не е в челото ѝ Вече казах колко много структури очакват той да бъде на ключова позиция. Ако това не се случи, не знам каква ще бъде мотивацията им да работят за изборите. Както и на тези 75 души от Националния съвет, които го подкрепиха. Разочарованието ще е голямо. Когато се правят подобни неща, трябва да се мисли за последиците. БСП е особена партия, неслучайно е оцеляла толкова години. Ние сме голяма, тежка партия, трябва много майсторлък, за да я вкараш в кондиция и да е в силата си към момента на изборите. Това е трудна задача и иска можене. - Резултатът за водач на пленума беше 75:95. Не е ли това почти бламиране на лидерката? - Самобламиране. Защото Станишев бе подкрепен от най-активната част от членовете на НС. Наистина, ръководството положи героични усилия, за да докара хора, които не са присъствали, откакто са избрани в НС. Ако не могат да осигурят такъв кворум на всяко следващо заседание - повече от 150 души, при 75 гласа опозиция ще им бъде трудно да се вземат исканите от тях решения. У членовете на НС остана съмнението за манипулация на вота заради редица факти, които няма да коментирам сега. Нека да е ясно: ако ръководството още веднъж демонстрира своя авторитаризъм и внесе готова листа, без да е отчетено желанието на структурите и номинациите, това ще взриви партията още на старта на кампанията. - Ще искате ли оставка на Нинова, ако БСП не е първа сила на евровота? - На пленума попитах: След като така избираме водач и ще формираме листата, готово ли е ръководството, ако не сме първи на изборите, да си подаде оставката, или трябва да му я поискаме? Не получих отговор. На всеки е ясно, че ще трябва да се носи политическата отговорност в пълната ѝ сила. Не да изгонят няколко души, отговаряли за изборите, а да се поеме отговорност от ръководството. - Казахте, че БСП се превръща в несистемна партия за ПЕС. А системна партия ли е у нас, след като бойкотира парламента? Много от структурите ви поискаха депутатите да се върнат на работа, но Нинова отказва. - Бях един от тези, които изразиха несъгласие с напускането на парламента. България е парламентарна република и това е мястото, където се провеждат политиките. Били сме и с по-малко депутати, и в по-тежка ситуация, и наритвани и обиждани, но сме стояли в парламента и сме се борили докрай. Последните социологически изследвания показват, че е доста голямо неодобрението за напускането на парламента - 48%, а едва 23% одобряват решението. Което показва, че не сме уцелили ваксата.    ", "date": "2019.04.07", "title": "Ако БСП не спечели изборите, няма как да поиска предсрочни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394331-%D0%BB%D1%83%D0%BA%D0%B0%D0%BD%D0%BE%D0%B2-%D1%89%D0%B5-%D0%BC%D0%B5-%D1%83%D0%B1%D0%B8%D1%8F%D1%82-%D0%BD%D1%8F%D0%BA%D0%BE%D0%B9-%D0%B4%D0%B5%D0%BD", "text": "Пълна стенограма на запис, направен сутринта на 9 юли 1992 г. в дома на бившия премиер Андрей Луканов, малко преди да тръгне за \"Развигор\". За първи път е публикувана във в. \"Новинар\" на 04 октомври 2014 г.     - Готов ли си? - Да. Обещай, че ще ми донесеш една пила - да изпиля решетките. - Там няма решетки. - Защо? (сипва кафе) - Защото килиите нямат прозорци. - Язък за романтиката! - Не ти трябва пила. Трябва ти черна превръзка за очите, най-добре от кадифе. Иначе няма да можеш да спиш. - Защо? (носи препечени филийки) - Защото една 200-ватова крушка свети денонощно и ще ти изяде очите. - И ще ми изпържи мозъка! Не искам черна превръзка. Все едно, че ме водят на разстрел. Отказвам! Хайде да си говорим. - И така, Андрей, след малко ще бъдеш арестант. - Това някак не ме изненадва. Приел съм го като историческа неизбежност. Питай леля Соня (дъщеря на Тодор Луканов - б.а.) как хората на ГПУ са отвели дядо ми Тодор на \"Лубянка\", как преди това преровили всичко, даже паркета - паркетче по паркетче, и го откарват, без да кажат нито дума - къде го водят, защо. Няма човек от моята фамилия (не твърдя, че съм най-блестящият екземпляр на рода), който да не е бил обект на обругаване и разтерзаване - морално, физическо, политическо. От всички посоки и във всяко време. Страшното е, че гражданската позиция на моите предци винаги е оставала неразбрана. - У нас гражданската позиция винаги се е смятала за предателство. - Или най-малкото - за личен, користен интерес. - В нашата мила партия, включително. - Това вече не е историческа неизбежност, а историческа глупост, национално самоубийство и мотив за политически канибализъм. А нашата мила партия, както казваш, винаги е имала патологична потребност от герои, жертви, врагове и мъченици. - Обикновено врагът, жертвата, героят и мъченикът са едно и също лице. Паднала ти се е специалната роля, Андрей... - Засега съм само врагът (засмива се). Други играят на герои и мъченици... - Не те ли травмира фактът, че всички - и сини, и червени - избраха тъкмо теб за разтерзание? Че върху теб отреагират всичките си комплекси? - Първоначално за мен беше голяма травма това, че именно аз съм избран за разтерзаване, за главен прицел на нападките. Първоначално ми беше трудно не да разбера, а да приема тази несправедливост, насочена именно срещу мен от всички. От всички именно срещу мен. Но постепенно започвам да си давам сметка, че така и трябва да бъде. Че враг на тези хора не може да бъде Тодор Живков, не може да бъде Милко Балев, не може да бъде Гриша Филипов. Техен враг задължително трябва да бъда именно аз. И други като мен. Ние сме техните антиподи в обществен и в морален смисъл и затова някак си по-спокойно го понасям. . . - Можеш ли да ги характеризираш тези, на които сме антиподи? С едри щрихи. - В този момент? - Именно. Моментът е исторически. Утре всички вестници ще пишат с ей такива големи букви \"Луканов в затвора!\". И с десет удивителни, ако може. - Добре, но характеристиката няма да е пълна. Ние сме антиподи на старата българска плутокрация с нейните наследени интереси, с умствени предразсъдъци и ограниченост, с нейното самочувствие на богопомазани, на аристократи, каквито те не са. Ние сме антиподи и на онези, които също като първите не могат да приемат отделяне от властта, те не могат да виреят извън властта, те имат патологичен нагон към властта и те са готови да продадат и майка си само и само да се запазят в структурите на властта. Известни са и тези хора, и структурите, които създадоха като политически параван за своите лични интереси. Това е ренегатската компонента. Има и един временен спътник, една трета компонента - българският политически лумпен. Те не са никакви. От тях някои ще влязат в плутокрацията, други ще отпаднат, понеже са лумпени и не могат да се променят. Тази компонента ще се топи, но засега тя е най-многобройна. Тя е изразител на настроенията на едно блато, което тоталитаризмът формира - обществено блато на посредствеността, на хората без гръбнак, които днес са много кресливи, много смели. Ето тази каста не иска да остане в своето стартово състояние, когато те бяха само един щурмови отряд. Сега те искат да се окопаят във властта и разбират много добре, че окопаването означава трайно настаняване в обществените, държавните, стопанските структури. Разбира се, към това ги тласка икономическият интерес или по-просто казано - алчността. И те много бързо се ориентираха към сливане на създадения от тях болшевишки апарат с възсъздадената държавна машина и стопанските структури, бюрократизирани и отново превърнати в класическия смисъл на думата апарат за насилие. Това сливане върви с много бързи темпове, цялата нова законодателна база е за това, тя е посветена, предназначена да обслужи тези цели и интереси - от реституцията до приватизацията. Всичко е свързано с този процес и това е една от големите опасности за българското общество, защото тази политико-икономическа-стопанска каста, чувствайки се несигурна, се стреми бързо да се интегрира с международния капитал. Те така разбират приобщаването към Европа - като гаранция за личните си интереси. - Утре ти ще бъдеш обвинен в това. Не утре! Днес! Кастата вече ти прикачи нейните собствени безчинства, защото не може да ти прости 10 ноември. - Ти знаеш, говорили сме с тебе, че цялата злоба срещу мен е защото аз съм изневерил на кастата си. И че всичко, което се случва, и което може би ще се случи с мен, е израз на един стратегически кастов интерес - блокиране на реформаторското развитие на БСП и на държавата изобщо. Кастата е блестящо организирана, нейните видими представители си предават щафетата на властта и получават невидима защита. Те мен не могат да ме понасят. Те си имат политбюро в сянка, лидер в сянка - на \"Секвоя\", власт в сянка... Абе, хванаха си беля с мен. Аз ще издържа... - Прекъсвам те! Не повтаряй повече това. - Виж ти! Цензор! Ще си довърша изреченията без твое позволение. Аз ще издържа. Те няма да издържат. И ще ме убият някой ден. . . - Не си играй с тези неща! - Не си играя. Констатирам. (Следва дълга пауза, чува се далечен детски глас. След три месеца, на 2 октомври 1992 г. Андрей ще изпрати писмо от \"Развигор\" с абсолютно същите думи. През март 1996-а ще каже \"Толкова лъжа и мръсотия напластиха върху името ми, че само моята кръв може да ги измие\". На 2 октомври 1996-а водоноските ще измият кръвта на Андрей от плочника.) - Ти легитимира на Кръглата маса СДС като политическа сила и БСП никога няма да ти го прости. Ти легитимира БСП като диалогична партия и СДС няма да ти го прости. Такива неща кастата не прощава. Нито старата, нито новата. - Колкото и да съм, общо взето, балансиран човек, несправедливостта никога не се приема равнодушно, особено когато тя идва от хора, на които реално си помогнал да си стъпят на краката. Едни нули, те и сега са нули, които и тогава демонстрираха омраза, но съчетана с раболепие, с умилкване, с молби от най-различен характер. Те искаха всичко - хартия, вестници, помещения, коли. И най-вече искаха - без да имат реално тегло в обществото - да бъдат третирани като равноправни участници в политическия живот. И именно защото се ръководехме от една цивилизована представа за прехода, от разбирането, че опозицията не трябва да бъде мачкана, че тоталитаризмът е оставил след себе си политическа пустиня и че ние сме тези, които имат задължението да озеленят тази пустиня, да я залесят, да я превърнат в нормален политически ландшафт, именно затова ние се отнесохме конструктивно и доброжелателно към опозицията или по-скоро - към тези наченки на опозиция. Навярно типичната българска склонност да се забива нож в гърба на онзи, който ти е направил добро, се проявява и в този случай. - Погледни колко ножа има забити в гърба ти! - На таралеж съм заприличал! (Засмива се.) Не съм от тези, които плюят нацията си, нито от другите, които пишат оди в нейна чест. Тя е много интересна нация, хетерогенна, многопластова, сложна, има много силни черти, но има и отвратителни черти. И то това, което е най-зле - черти, които са присъщи не само на индивидуалния характер, но от векове насам са се превърнали в масова психология. Бих казал даже, че масовата психология на българина е под равнището на неговата индивидуална психология. Има големи българи, българи, с които можем да се гордеем, българи от световна класа - и като интелект, и като душевност, като благородство. Но някак си, когато говорим за масова психология, в нея преобладават като че ли най-лошите черти на индивидуалния характер - завистта, предателството, склонността много бързо да се променят позициите, конформизмът, грубият материализъм. - Има и по-лошо - българските политици използват като основно градиво тъкмо тези най-отблъскващи черти на националната психология. Залагат на тези черти, експлоатират ги, даже ги възнаграждават. Това дискредитира целия политически живот и е свръхопасно за обществото. - Твоята констатация е убийствена, но за съжаление е абсолютно вярна. Това е най-характерното за политическия живот у нас - че политическата тактика, пропагандата, играят именно върху тези струни. Че повечето от политиците строят публичното си поведение върху най-ярките недостатъци на индивидуалната и масовата психология на българина. А това могат да го правят хора, които като личности са носители на тези недостатъци. Аз не съм психолог и не разбирам толкова от масова психология, но ми се струва, че именно за това в днешния парламент имаме такива гротескни фигури и те са най-активните. - Те са фаворити, те са примадони, те жънат аплодисменти, те са любимци на тъй наречените народни маси! - Това са хора, от които всеки демократичен парламент би се срамувал. Те са невъзможни в една демократична държава. Те не могат да бъдат в един нормален парламент. Но тук те са звезди. Те отразяват, без да го съзнават, нещо, което е присъщо на това общество, нещо, което намира в него резонанс. И това най-много ме притеснява и наскърбява. Защото всеки е склонен да мисли за нацията като за майка, да не забелязва, да прощава, да минимизира нейните слабости и обратно - да преувеличава и да изтъква нейните реални или мними положителни страни. Не може куртизанките на тоталитарния режим да ни преподават морал. Не може хора, които са правили партийна кариера по класическия кариеристичен начин, да се правят днеска на божи кравички и да си позволяват - при това с един монашески глас - да ни поучават. Те си позволяват да ми четат морал на мен и на други почтени хора - това е унизително. Дано народът го разбере! - Няма да го разбере. Поне в близките сто години. - Но всичко това е невъзможно! Това е отвратително. И само една нация, която носи това в своята масова психология, може да го прости и може да го понася. Защото то е непоносимо! За почтения човек това е непоносимо. За демократичната западноевропейска държава това е недопустимо. Това прекрачва всякакви граници на обществен морал и на нормалната човешка логика. Само у нас е възможно обществото да ги търпи, да не ги изхвърли досега! Само у нас е възможно психически болни хора, подлеци от всякаква гледна точка да бъдат отговорни политически фактори. Тези отклонения от нормалния човешки морал са приемливи по принцип у нас! Те са допустими в очите на едно общество. И това много ме плаши. Аз не виждам как можем да вървим към цивилизовано състояние на нашата държава по този начин. (На вратата се звъни.) Май трябва да вървим към \"Развигор\". Прекъснаха ни хубавия разговор. Готови ли сме? - Готови сме.", "date": "2019.04.07", "title": "Луканов: Ще ме убият някой ден"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394332-%D0%B2%D1%81%D0%B5%D0%BB%D0%B5%D0%BD%D1%81%D0%BA%D0%B0%D1%82%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%88%D0%B8%D1%8F-%D1%81%D0%B5-%D0%B3%D0%BE%D1%80%D0%B4%D0%B5%D0%B5-%D1%81-%D0%BD%D0%B0%D0%B9-%D1%81%D0%B2%D0%B5%D1%82%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0", "text": "“Първородната дъщеря на Константинополската църква е Светата Българска православна църква. Имам възможност в присъствието на обичния брат Святий Киприан митрополит Старозагорски, за да изпратя оттук, от Одрин братска прегръдка на Светейшия Български патриарх г-н Неофит и на цялата уважавана Йерархия на Светата Българска православна църква, пожелавам на народа й, на целия благочестив български народ, както и на братята от Гърция, една блажена Пасха“. Това заяви вселенският патриарх Вартоломей по време на служба в одринския храм „Свети Свети Константин и Елена“, на която присъства старозагорският митрополит Киприан, предава репортер на БГНЕС.     „Вселенската Патриаршия ги прегръща всичките нации и народи, на които, чрез свещено апостолската й дейност, им я предала светата православна вяра и православното кръщение“, каза патриархът. Той отслужи Светото Богослужение в препълнения с поклонници храм на българската общност в Одрин „Св.Св. Константин и Елена“. Местното духовенство посрещна с топли думи Вселенския патриарх и му благодари за отческия интерес и подкрепа за християните в епархията.      На службата в църквата присъства митрополитът на Стара Загора Киприан, който представляваше Българската патриаршия. Той предаде поздрав на Вартоломей от Българската православна църква. Сред присъстващите бяха още епископът на Авидос Кирил, консулите на България и Гърция Васил Вълчев и Сотириа Теохариди, председателят на Българската общност в Цариград Василий Лиазе, Архонти на офикиите на Светата Христова Велика Църква, кметовете на община Димотика Параскевас Пацуридис и на община Неа Орестиада Василий Мавридис, председателят на младежката организация на „Нова демокрация“ и кандидат за евродепутат Константинос Дервос, ученици от Гимназията на Имврос, заедно с преподавателите им, вярващи от Одрин и поклонници от Истанбул, както и от Гърция и България.  Патриарх Вартоломей изрази своето задоволство, че се намира в град Одрин по покана на Адрианополския митрополит Амфилохий. Обръщайки се към българската общност в града, която духовно и канонично принадлежи към Вселенската патриаршия той отбеляза:  „Наистина, както се казва, гърците и българите сме обединени от православната вяра. Това е над всяко друго разделение по език, род и националност. Нас ни обединява общият купел, кръщението в Светата Православна Църква. Нас ни обединява вярата ни в Троицата – Бог, Отец и Сина и Светия Дух. Нас ни обединява сладкото изчакване на Възкресението на Господ, нас ни обединява радостта от пролетта. Нас ни обединяват общи идеали, общи ценности, ценности общочовешки и идеалистични, които Светата Христова Велика Църква е запазила непроменени през вековете. И благодарение на тези идеали и ценности, Вселенската Патриаршия прегръща всички нации и народи, на които, чрез свещената апостолска дейност, е предала светата православна вяра и православното кръщение. А сред тези нации и народи, които се християнизираха и цивилизоваха благодарение на Вселенската Константинополска Патриаршия, първа бе Църквата на България. Първородна дъщеря на Константинополската Църква е най-светата Българска православна църква, с която Майката Църква, Константинопол, се гордее“, подчерта вселенският патриарх Вартоломей.  Той използва присъствието на български духовници, за да предаде своя поздрав.  „Използвам присъствието на най-любезния ни брат Митрополитът на Стара Загора господин Киприан, за да изпратя от Адрианопол братски поздрав на Блажения Патриарх Български господин Неофит и на цяла уважавана йерархия на светейшата Църква на България и да му пожелаем на нейния народ, на целия благочестив български народ, както и на присъстващите братя от Гърция, една радостна Света Пасха“, добави той.  Той благодари и за топлия прием, който му устрои председателят на Българската общност Василий Лиазе.  „Изповядам се пред всичките вас, че се усещам много щастлив за това мое поклонение в Адрианопол, където не идвам за първи път. Предишния път бях в „Свети Георги“, другия храм, обърнах се към нашите братя българи и им донесох благословията на Константинополската Църква Майка. И днес им пожелавам всичко добро от Бога и ги поздравявам, защото се сдобиха с един достоен пастир е началник в лицето на брата Митрополит Амфилохий Адрианополски, който всичките ги прегърна с обич и без никакво разделение, без никаква задна мисъл, с любов без изключение към всички. Свети Адрианополски Владико, вие сте един много ценен Йерарх на Светата Христова Велика Църква. Вече пет години след като получихте архиерейския сан и същевременно получихте представителството на Вселенската Патриаршия в Атина, вършите едно значително дело, често невидимо и безшумно, но винаги съществено и ефектно, с вашата мъдрост, с опита ви, с познанието ви, особено в областта на Каноническото право, но преди всичко с вашата любов и посветеност към Вселенската ни Патриаршия. Това е една дадена любов, съвсем явна, неотделима, ненамалена, не само сега, когато сте Йерарх на Патриаршията ни, но и преди както монах, както член на братството на Света Параскева в Мазиос, винаги сте биле на страната на Вселенската ни Патриаршия. Благодарим ви и ви поздравяваме за това. В спомен за моето днешно посещение в богохранимата ви Епархия ще ви я дам панагията (енколпия) която я нося, върху която се намира представлението на Възкресението на Господа, и ви пожелавам вашия път и пастирската ви дейност тук да бъде винаги възкресенска“, заяви патриарх Вартоломей.  Той поздрави учениците от Имврос.  „Моята радост се удвоява и увеличава с присъствието и моленията на възлюбените ни деца от Имврос, скъп и много обичан. Децата, които донесоха нов живот на нашия остров с възобновяването на нашето училище там, след пауза от половин век. Благодарим на Бог, че ни е дал тази голяма благословия да имаме отново гръцко образование в родния ми Имврос след преследването, което сме претърпели ние Имврийците през 60-те години и след това. Славим Бога и благодарим на всички хора, които ни помогнаха да имаме отново гръцки училища там. И, наред с другото, много благодаря на най-почетния и възлюбен архонт господин Лакис Вигас за огромните му усилия, да ги имаме отново отворени училищата и много деца в нашето родно място. Запазвам си възможността да се срещна с любимите ни деца другия месец в Имврос и да се преродим на това поклонничество там, както се прераждам всеки път, когато стъпвам в родния ми край“, каза патриархът.  По-късно същия ден вселенският патриарх присъства на служба в Патриаршеския храм във Фенер. Службата посветена на Четвъртата статия от Акатиста на Пресветата Богородица бе отслужена от митрополита на Арта Калиникос. Посрещайки поклонниците от различни региони на Гърция, Вартоломей подчерта грижата на Майката Църква за чедата й в целия свят, като обърна специално внимание на неотдавнашното даване на автокефалност на Православна Църква в Украйна. ", "date": "2019.04.07", "title": "Вселенската патриаршия се гордее с най-светата Българска православна църква"}
{"url": "http://www.classa.bg/%D1%81%D0%B2%D1%8F%D1%82/item/394318-%D0%BA%D1%80%D0%B5%D0%BC%D1%8A%D0%BB-%D1%81%D0%B5-%D0%B8%D0%B7%D0%BA%D0%B0%D0%B7%D0%B0-%D0%B7%D0%B0-%D0%BC%D0%B8%D1%80%D0%BD%D0%BE-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2-%D0%BB%D0%B8%D0%B1%D0%B8%D1%8F", "text": "Русия внимателно наблюдава ситуацията в Либия и настоява, че единственият изход е политическо, мирно споразумение, заяви прессекретарят на президента Дмитрий Песков. „Ние много внимателно следим развитието на ситуацията в Либия. Разбира се, считаме, че е важно всяко действие да не доведе до подновено кръвопролитие. Считаме също така за необходимо да продължим да прилагаме всички възможни усилия за пълно уреждане на ситуацията с мирни, политически средства”, заяви Песков.     Коментирайки действията на фелдмаршал Халифа Хафтар, той каза, че „Москва не участва в това по никакъв начин”. След свалянето и убийството на Муамар Кадафи през 2011 г. в Либия започна политическа криза. Сега в страната цари двувластие. Парламентът, избран от народа, се намира на изток, а на запад, в столицата Триполи е Правителството на националното съгласие, ръководено от Фаиз Сарадж, с подкрепата на ООН и Европейския съюз.     В четвъртък командирът на Либийската национална армия Халифа Хафтар заповяда да се започне офанзива към Триполи, след което министрите на правителството на Сарадж напуснаха либийската столица и тръгнаха за Тунис. В петък членовете на Либийската национална армия под командването на Хафтар вече поеха контрола над няколко района в югозападната част на Триполи.", "date": "2019.04.07", "title": "Кремъл се изказа за мирно разрешаване на конфликта в Либия"}
{"url": "http://www.classa.bg/%D1%81%D0%B2%D1%8F%D1%82/item/394319-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B0-%D0%BD%D0%B0-%D0%B5%D1%81-%D0%B2%D1%8A%D1%80%D1%85%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "Проектът „Северен поток – 2” ще бъде реализиран дори с въвеждането на изменения в Директивата на ЕС за газа, заяви ръководителят на Министерството на енергетиката Александър Новак. „Въз основа на измененията на Директивата за природния газ, които бяха разгледани и приети от Европейския парламент, може да се отбележи, че проектът ще бъде изпълнен. И, разбира се, ще се прилага в рамките на това законодателство, в рамките на това, което може да бъде прието. Това означава, че новите изисквания на Газовата директива ще бъдат изпълнени”, коментира Новак.     Според него е необходимо да се изчака директивата и едва след това ще бъде възможно да се говори за конкретни процедури. Днес има много правни нюанси. По-рано Европейският парламент най-накрая одобри измененията на Директивата за природния газ на ЕС относно правилата за експлоатация на морските участъци на газопроводите, включително „Северен поток-2”. Депутатът от Европейския парламент от Германия, кандидатът за поста на председател на Европейската комисия Манфред Вебер, заяви, че ЕС разполага с няколко инструмента за борба със „Северен поток – 2”. Сред инструментите Вебер назова газовите и икономическите директиви на ЕС.", "date": "2019.04.07", "title": "Газовата директива на ЕС върху „Северен поток-2”"}
{"url": "http://www.classa.bg/%D1%81%D0%B2%D1%8F%D1%82/item/394320-%D1%82%D1%8A%D0%B6%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%BE%D1%82-%D0%B2%D0%B5%D1%80%D0%BE%D0%BD%D0%B0", "text": "Миналата седмица във Верона се проведе поредният Световен конгрес на семействата.  Кой би предположил, че става дума за сбирка на хомофоби, антифеминисти и противници на абортите от цял свят?           Звучи толкова приятелски и безобидно: Световен конгрес на семействата! Кой би предположил, че тук става дума за една от най-важните срещи на хомофобите, противниците на абортите и антифеминистите от цял свят? Те се събраха в един дворец в центъра на Верона, за да демонстрират срещу цивилизационните постижения от изминалите десетилетия. Верона предостави на организаторите огромна зала. Да не забравяме, че става дума за града, който през октомври се обяви за \"Град на живота\"! Това също звучи приятелски, но на практика означава, че животът на жените, решили да абортират, трябва да бъде превърнат в ад. Семейството! Кое семейство? Всичко онова, което бе казано на въпросния конгрес, няма почти нищо общо със закрилата на семейството. Еволюционната теория на Дарвин бе поставена под въпрос. Един от участниците обяви, че е било грешно да се отменя расовото разделение в американските училища. Украинският депутат Павло Унгуриян пък каза, че си мечтае за един \"европейски библейски пояс, обхващащ Италия, Румъния, Хърватия, Унгария, Украйна\". Всички тези страни постоянно подчертават, че семейството е в основата на обществото. И това е вярно. Семейството обаче е и основа на фашизма. В зависимост от това каква представа съществува за него.     Защото този, който смята, че е добре бащата да е авторитарен и децата да му се подчиняват безпрекословно, сигурно мисли, че е правилно държавата да се управлява от човек, който не се съобразява с демократичните принципи. В представата за семейството се отразяват и политическите убеждения на отделния човек и неговата податливост към тоталитарните идеологии. Мотото на конгреса бе \"Вятърът на промяната\", като препратка към едноименната песен на група Скорпиънс. Промяна желаят и организаторите на конгреса. Те искат силен порив на вятъра, който да издуха либералните западни демокрации. Участниците в конгреса не се интересуват много от политиката на страни като Швеция, Норвегия или Южна Корея по отношение на равнопоставеността между жената и мъжа. Пример за подражание са държави като Унгария и Бразилия, чиито десни правителства водят назадничава семейна политика и техните етнически и сексуални малцинства не могат да очакват нищо добро от държавата. Унгарската министърка на семейството изнесе реч на конгреса. Бразилската ѝ колежка - също. Сред гостите бе и Радош Пейович от дяснорадикалната сръбска партия \"Двери\", която боготвори осъдения военнопрестъпник Ратко Младич и окачествява избиването на 8000 мюсюлмани като \"Освобождаването на Сребреница\". Голямо лицемерие е такива хора да твърдят, че искат да защитават \"неродения живот\". Атака срещу либерална Европа Не е случайно, че малко преди европейските избори този конгрес се провежда в една от страните-основателки на ЕС. По този начин организаторите показват, че цяла Европа е податлива на дясноавторитарни тенденции, а не само малки държави като Унгария, която бе домакин на същия конгрес през 2017. Организаторите на конгреса искат да атакуват не само периферията, а и сърцевината на либерална Европа. Те получиха подкрепата на управляващата партия на четвъртата по големина страна-членка на ЕС. Матео Салвини също присъства на срещата. А конгресът беше съфинансиран от провинция Венето, управляваната от партията \"Северна лига\". Обединяването в десния спектър, откритото насаждане на омраза срещу хората с хомосексуална ориентация, както и атаките срещу основните права на жените: излиза, че всичко това се финансира от италианските данъкоплатци.    ", "date": "2019.04.07", "title": "Тъжен разказ от Верона"}
{"url": "http://www.classa.bg/%D1%81%D0%B2%D1%8F%D1%82/item/394321-%D0%BD%D0%B0%D0%B9-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%BE%D0%B5%D0%BA%D1%82-%D0%BD%D0%B0-%D0%BA%D1%80%D0%B8%D1%81%D1%82%D0%BE", "text": "След \"Мастаба\" в Лондон и \"Плаващите кейове\" в Северна Италия идва ред на нов проект:  Кристо ще опакова Триумфалната арка в Париж. Фотогалерия с проекти на световноизвестния художник  от български произход Триумфалната арка в Париж Триумфалната арка е един от символите на Париж. Под нея се намира Гробът на незнайния воин - в памет на загиналите през Първата световна война. 83-годишният Кристо възнамерява да опакова арката през април 2020 в 25 000 кв.м. сребърно-син плат и 7000 метра червено въже. Тогава Триумфалната арка би трябвало да изглежда като този модел.       Пон Ньоф през 1985 В периода, в който Триумфалната арка е опакована, във френската столица ще бъде показана и изложба за парижкия период на Кристо и съпругата му Жан-Клод, оставили своите следи в града още през 1985 година.  Навремето двамата опаковаха прочутия мост \"Пон Ньоф\".       От Древен Египет до днешен Лондон През 2018 се появи \"Мастаба\" - проект на Кристо, вдъхновен от едноименните трапецовидни гробници в Древния Египет. Тежащата 500 тона композиция представлява пресечена пирамида, изградена от 7506 цветни варела с размери 20х30х40 метра (височина, широчина, дължина). Плаващата конструкция във водите на изкуственото езеро Сърпентайн е най-мащабният проект на открито на Кристо във Великобритания.       Голямата мечта - постоянна \"Мастаба\" В основата на композицията в Лондон е залегнал много по-мащабен проект: проектираната още през 1977 от Кристо и вече покойната му съпруга Жан-Клод постоянна \"Мастаба\" в пустинята край Абу Даби. Когато бъде завършена, това ще бъде единствената постоянна творба на двамата и най-голямата в света скулптура, състояща се от 410 000 разноцветни варела, наподобяваща пъстроцветна ислямска мозайка.       \"Плаващи кейове\" През юни 2016 над 1,2 милиона души имаха възможността да ходят по вода - в Северна Италия. \"Плаващи кейове\" бе първият голям проект на Кристо след смъртта на неговата съпруга през 2009 година. Трикилометровата плаваща пътека по езерото Исео свързваше градчето Сулцано с два близки острова.       Рекорден брой посетители Понякога са нужни десетилетия за превръщането на дадена идея в завършена творба. Например за опаковането на Райхстага в Берлин са били необходими 23 години работа и 100 000 квадратни метра сребрист плат, привързан със сини въжета. Арт проектът от юни 1995 привлече 5 милиона души - рекорден брой посетители на културно събитие за толкова кратко време.       Зрелищно, но и опасно През 1990-те години проектите на Кристо и съпругата му Жан-Клод стават все по-мащабни, но и по-опасни. При поставянето на един от 3000-те чадъри, част от инсталацията \"Чадърите\" в Япония и Калифорния, загива работник. Оттогава Кристо наема само професионални катерачи и инженери. За направата на необходимите за проектите материали пък авторът се доверява на германски фирми.  ", "date": "2019.04.07", "title": "Най-новият проект на Кристо"}
{"url": "http://www.classa.bg/%D1%81%D0%B2%D1%8F%D1%82/item/394322-%D0%B1%D1%80%D0%B5%D0%BA%D0%B7%D0%B8%D1%82-%D1%82%D0%BE%D0%B2%D0%B0-%D0%B1%D0%B8-%D0%B1%D0%B8%D0%BB%D0%BE-%D1%81%D1%80%D0%B0%D0%BC%D0%BD%D0%BE", "text": "Ако излизането на Великобритания от ЕС действително бъде отложено до 30 юни, както пожела Тереза Мей, британците може би ще трябва да участват в изборите за Европейски парламент.  А това би било срамно, пише ФАЦ.         На 23 юни 2016 година около 17 милиона избиратели гласуваха за излизането на Великобритания от ЕС. Въпреки това 35 месеца по-късно британците и северноирландците биха могли да участват в изборите за Европейски парламент. Това би било огромен срам! История на разочарованието Тази ситуация е признание за това, че британската политика така и не е намерила път за излизане от задънената улица. Тъй като в Долната камара на британския парламент все още няма консенсус, правителството на Тереза Мей трябваше за пореден път да поиска отсрочка от своите партньори. И тъй като, според желанието на Тереза Мей, следващата дата за излизане от ЕС трябва да е 30 юни, британците би трябвало най-малкото да се подготвят за евроизборите през май и дори евентуално да участват в тях. Не на последно място заради правната сигурност. Не е изключено преди това в Уестминстър да бъде постигнато някакво единодушие. Но след поредицата провалени гласувания това е малко вероятно.     Участието на Великобритания в европейските избори би било меко казано куриозно. Да го кажем отново - би било срамно! Това участие би могло да предизвика нова политическа динамика. Противниците на Брекзита биха могли да я използват, за да свикат нов референдум и да мобилизират масите. Привържениците му пък биха могли да я използват по същия начин, но с обратен знак. Избирателната активност би се повишила. А изборната борба би била много остра. Брекзитът все повече се превръща в история на разочарованието. Сега от протагонистите в Лондон зависи Брекзитът да не се превърне в история на безкрайния ужас. Колкото и да им е неприятно, партньорите на Лондон не бива да усложняват ситуацията с упорството си. Да, трябва да се внимава европейската политика като цяло да не бъде въвлечена в британския хаос. Същевременно обаче не бива да се гледа равнодушно на Брекзита без споразумение. Защото това би означавало пълен провал. А от последиците биха страдали всички. Макар и не в еднаква степен. Отчаяние и гняв Брекзитът трябваше да бъде пътуване към златното бъдеще. Днес обаче цари отчаяние, раздразнение и гняв. И когато след известно време се запитаме защо доверието на хората в политиката постоянно намалява, в тази история бихме могли да открием доста сполучливи отговори.        ", "date": "2019.04.07", "title": "Брекзит: това би било срамно!"}
{"url": "http://www.classa.bg/%D1%81%D0%B2%D1%8F%D1%82/item/394323-2023-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B4%D1%80%D1%83%D0%B3%D0%B0", "text": "Настъпи ли краят на Ердоган и партията му? Още не. Но упадъкът на ПСР ще се ускори, защото тя губи младите турци. Ако ПСР не промени политиката си, скоро ще бъде само една малка партия  в консервативния Централен Анадол.       Загубите на турската управляваща Партия на справедливостта и развитието (ПСР) на местните избори миналата неделя показват ясно едно: апогеят ѝ вече е далеч в миналото. Няма я вече онази лекота, с която ПСР печелеше почти всички избори от създаването си през 2001 година насам. В изборната битка този път нямаше и следа от страстта, с която нейните функционери и кандидати се бореха в миналото. Сериозно предупреждение за Ердоган След изборите Ердоган държа традиционната си реч от балкона на партийната централа. По негово желание до него застанаха единствено съпругата му Емине и говорителя му Алтун. При посещението си в партийната централа в Истанбул на следващия ден Ердоган не поздрави нито един партиен функциинер. Дори и само заради това тези функционери трябваше да обжалват изборите в Истанбул. За да се спасят.     Всичко това не означава, че е настъпил краят на ПСР и нейния председател Реджеп Тайип Ердоган. Защото местните избори не променят разпределението на властта в Анкара. През последните пет години турците гласуваха шест пъти. А следващите избори ще се проведат чак след четири години. Следователно Ердоган има още четири години време, за да стори това, което очакват турците. Парламентът също не представлява някаква опасност: в него ПСР има стабилно мнозинство - благодарение на съюза с националистическата Партия на националното действие. И все пак: изборите бяха силен предупредителен изстрел, който дълго няма да отзвучи. Ердоган трябва да промени политиката си, а партията му е длъжна да се обнови и да се завърне към реформаторските си идеали от основаването си. В противен случай на следващите избори тя най-вероятно ще се провали. Те ще се проведат през 2023 година, когато Турската република става на 100 години. Ако ПСР не се промени... Четири опасности грозят Ердоган и партията му. Първо: партията загуби предишната си жизненост. Тя вече не се бори, няма цел и не знае накъде иска да води Турция. Второ: по тази причина вътрешнопартийните дисиденти около бившия министър на икономиката Али Бабаджан и бившия президент Абдуллах Гюл искат да създадат нова партия, която да се опира на принципите на старата ПСР. Трето: най-голямата опозиционна партия - Републиканската народна партия - получи силен тласък с успехите си на местните избори. В очите на много турци тя отново се превръща в алтернатива на ПСР. Четвърто: с досегашната си политика ПСР ще жъне все по-малко успехи. Защото за последните десет години турската младеж се промени. Особено в градовете. Групата на турците между 15 и 29 години стана по-модерна и светска в сравнение със същата възрастова група отпреди едно десетилетие. Младите турци днес познават само Ердоган и партията му. И ги отхвърлят все повече и повече. Защото политиката на ПСР не отговаря на жизнения стил на младото поколение. Ако Партията на справедливостта и развитието не се преоткрие, скоро ще престане да бъде народна партия и ще се превърне в малка политическа формация в консервативния Централен Анадол.        ", "date": "2019.04.07", "title": "2023 -Турция може да е друга"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394314-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес за да успеете, е достатъчно да покажете своите естествени качества. Вашите партньори и приятели най-категорично, ще ви подадат ръка, въпреки че е възможно, да не се нуждаете от тяхната помощ. ТЕЛЕЦ ( 21 април - 21 май )  Един добре разработен план, ще ви гарантира успех. Трябва да се придържате към него, без значение от обстоятелствата. Ако искате да развивате вашите духовни амбиции, както и религиозни или емоции нужди, вероятно ще трябва да изберете друга ниша, за да избегнете смесването на личните страни в живота с повърхностните си цели. БЛИЗНАЦИ ( 22 май - 21 Юни ) Приятелите ви, могат да се възползват от вашата щедрост и уникалността на вашите възгледи. Ако имате репутацията на щедър човек, не се изненадвайте, ако изведнъж се наложи да се грижите за партньорите си или напълно да подкрепите развитието и напредъка на съвместен неформален проект.   РАК ( 22 юни - 23 юли ) Днес амбициите, апетитите и желанията ви, ще стават все по-силни, това може да подхранва ентусиазма ви, но трябва да имате предвид, че ще бъдете в състояние да реализирате целите си, само с активна и упорита работа. ЛЪВ ( 24 юли - 23 август ) Деня насърчава бизнес предприятията, далечните пътувания и участия в спортни мероприятия. Може да станете лидер и да реализирате стари мечти, благодарение на активните си стъпки, оптимистичната нагласа и ярките творчески идеи. Вашият успех ще е възможен, благодарение на помощ от учител, ментор или надежден партньор. ДЕВА ( 24-ти август - 23 септември ) Днес, не е ден да бъдете стиснати. Това е ден, в който да вземете или всичко или нищо. Може да изберете да рискувате, в името на ваша цел, кариерата или бъдещето. Няма нещо, което да не може да направите, но цената за удоволствията и радостите, които получавате, може да се окаже доста висока. ВЕЗНИ( 24 септември - 23 октомври) Други хора ще определят правилата на играта днес. Никой няма да постави под въпрос чара ви (всички ще са приятелски настроени, където и да отидете), но почти никой няма да покаже сериозен интерес към мнението ви. Опитайте се, да усетите новите тенденции, за да може бързо да се приспособите към инициативите на другите. СКОРПИОН ( 24 октомври - 22 Ноември ) Уверете се, че управлявате времето си добре, само тогава ще бъдете в състояние да се справите с всичко, дори и с голям обем работа. Това е добър момент за организиране на семейния ви живот. Може да има някои идеологически, религиозни или юридически конфликти с ваши колеги или партньори.   СТРЕЛЕЦ ( 23 Ноември - 21 Декември ) Днес, лесно, ще съчетаете ентусиазмът с дисциплината и може да постигнете много. Всякакви действия, базирани на предишни познанства и споразумения, ще се окажат ефективни. Активните стъпки в областта на спорта, търговията, маркетинга и забавленията обещават да бъдат успешни. КОЗИРОГ (22 Декември - 20 януари ) Ако сте погълнати от усилия, за подобряване на условията си на живот, ремонтирате и разширявате жилището си, трябва да се опитате да следвате определен план. Не прехвърляйте финансовия си лимит, който е бил създаден от безмилостните обстоятелства. Днес може да почувствате нужда от промяна, свързана с домашния си живот.  ВОДОЛЕЙ ( 21 януари -  19  февруари ) Стриктното ви придържане към принципите, очевидно ще бъде много подходящо днес. Някои от миналите ви планове - както индивидуални, така и съвместни – най-накрая, ще имат шанс за реализация. Все пак, това ще бъде невъзможно без задълбочено координирани съвместни действия, дисциплина, творческа страст, свеж подход и ентусиазъм.   РИБИ ( 20 февруари - 20 март ) Трябва да се придържате към текущите си планове, когато разширявате перспективите или укрепвате финансите си. Опитайте се да, бъдете честни, предвидими и надеждни, дори ако партньорите ви проявяват противоположни качества и е трудно да разчитате на тях, в настоящия момент.", "date": "2019.04.07", "title": "Дневен хороскоп 7 април"}
{"url": "http://www.classa.bg/%D1%81%D0%B2%D1%8F%D1%82/item/394315-%D0%B7%D0%B0%D0%BF%D0%B0%D0%B4%D1%8A%D1%82-%D0%B2-%D0%BF%D0%B0%D0%BD%D0%B8%D0%BA%D0%B0-%D0%BC%D0%B0%D1%80%D1%88%D0%B0%D0%BB-%D1%85%D0%B0%D1%84%D1%82%D0%B0%D1%80-%D1%89%D0%B5-%D0%BF%D1%80%D0%B5%D0%B2%D0%B7%D0%B5%D0%BC%D0%B5-%D1%82%D1%80%D0%B8%D0%BF%D0%BE%D0%BB%D0%B8", "text": "По-рано фелдмаршал Хафтар заяви, че войската му започва настъпление към Триполи. Днес през нощта подразделенията на Либийската Национална гвардия, която е под ръководството на Хафтар, без бой е завзела редица райони на Триполи (южните и западните части на града). Армията е получила строга заповед да не стреля по мирното население, а самият Хафтар се е обърнал към силите на отбраната на столицата с предложението да предадат оръжието си, да издигнат бялото знаме и да не оказват съпротива.     Преди това ЛНА за няколко дена е завзела значителна територия около столицата, също без бой — на базата на споразумение с местните старейшини и племенните опълчения. Това, че всичко се случва без съпротива, без кръв, говори за следното: 1. Намиращото се в Триполи правителство не се ползва с подкрепата нито на населението, нито на собствената си армия. 2. Хафтар е авторитетен и консенсусен лидер, който е успял да се договори с болшинството групировки. Например, британските таблоиди пишат панически, че Русия доставя на Хафтар тежко въоръжение (Кремъл отрича), че там воюва «ЧВК Фигаро», че към Триполи са прехвърлени десантчици от Подмосковието. Ето конкретните последствия от това, че Хафтар ще обедини цяла Либия и ще си сътрудничи с Москва:  1. Русия може да използва пристанищата на Либия в качеството им на опорна база за своя флот. 2. Русия може да използва летищата на Либия за базиране на своята стратегическа авиация. А това означава, че «Калибрите» и «Кинжалите» ще могат да контролират цялото Средиземно море, включително Гибралтар. 3. Русия ще засили контрола си над пазара за нефт. 4. През Либия и Сирия върви основният поток бежанци към ЕС. Русия ще получи контрол над тези потоци — допълнителен лост за влияние над Европа). 5. Договори за доставка в Либия на въоръжение и храни, за ремонт и обслужване на АЕЦ, за строителство и възстановяване на инфраструктурата. Хафтар може да се легитимира като държавен глава на Либия достатъчно бързо — за няколко месеца може да проведе избори. А след това може да стартира в международните съдилища процеси с искането да се върнат замразените либийски активи, които са в размер над 150 милиарда долара, реално дори са повече. Да погледнем по-глобално на нещата: Русия и Китай изхвърлят американците от Либия и Сирия, от Близкия Изток и от Африка, от Афганистан ги изхвърлят «Талибаните». Във Венецуела срещу американската марионетка Гуайдо е възбудено наказателно дело, той вече изгуби депутатския си имунитет. При това, същите правеха това достатъчно равнодушно и безхаберно — като принудително и задължително действие.  ", "date": "2019.04.07", "title": "Западът в паника: Маршал Хафтар ще превземе Триполи"}
{"url": "http://www.classa.bg/%D1%81%D0%B2%D1%8F%D1%82/item/394316-%D0%BC%D0%B0%D1%89%D0%B0%D0%B1%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%B5%D0%BD-%D1%81%D1%8A%D0%B4", "text": "САЩ са отменили входната виза на Фату Бенсуда, главният прокурор на Международния наказателен съд, предадоха Франс прес и ДПА. От канцеларията на прокурорката потвърдиха информацията. Това съобщи БТА. САЩ искат да попречат на съда да започне разследване на предполагаеми престъпления, извършени от американски военни в Афганистан, отбелязва ДПА.     В него се уточнява, че тя ще продължи да изпълнява задълженията си «без страх или пристрастие» въпреки отмяната на входната виза. Стефан Дюжарик, говорител на генералния секретар на ООН Антониу Гутериш, каза, че издаването на визи за хора, които посещават службите и офисите на ООН, е отговорност на страната, в която се намира съответната служба или офис. В случая с докладванията на Бенсуда през Съвета за сигурност на ООН задължението за издаване на визи е на САЩ, допълни той, предаде ДПА. Бенсуда поиска през 2017 г. от съдиите в МНС да одобрят започване на официално разследване за предполагаеми военни престъпления, извършени в рамките на афганистанския конфликт, по-специално от американските сили, припомня Франс прес. Бенсуда каза, че има достатъчно доказателства за извършени военни престъпления и за това, че американски военни и служители на ЦРУ са измъчвали или са се държали брутално със затворници през 2003 г. и 2004 г. в Афганистан, допълва ДПА. Американският държавен секретар Майк Помпейо заплаши да отмени всяка входна виза на служители на МНС. А миналият месец САЩ обявиха визови ограничения, за да се опитат да попречат на всякакво разследване на МНС срещу американски военни, по-специално на служили в Афганистан, допълва Франс прес. САЩ не са член на МНС и от години отхвърлят легитимността на този съдебен орган, натоварен със задачата да съди предполагаеми извършители на престъпления срещу човечеството и на военнопрестъпници.  ", "date": "2019.04.07", "title": "Мащабен конфликт между САЩ и Международния наказателен съд"}
{"url": "http://www.classa.bg/%D1%81%D0%B2%D1%8F%D1%82/item/394317-%D1%81%D0%BA%D0%B0%D0%BD%D0%B4%D0%B0%D0%BB-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BE%D0%B1%D1%8F%D0%B2%D0%B8,-%D1%87%D0%B5-%D1%80%D1%83%D1%81%D0%B8%D1%8F-%D0%B5-%E2%80%9E%D0%BD%D0%B0%D1%85%D0%BB%D1%83%D0%BB%D0%B0%E2%80%9C-%D0%B2-%D0%B5%D1%81%D1%82%D0%BE%D0%BD%D0%B8%D1%8F", "text": "Малко по-късно водещият е заявил, че подобна ситуация въобще не е имало и всичко е било \"хипотетична, но напълно реалистична ситуация\" Водещият на новини в германския телевизионен канал ZDF Клаус Клебер обяви, че Русия „е нахлула\" в Естония, пише вестник „Известия\", цитиран о Агенция \"Фокус\". Според думите на водещия новинарската емисия армиите на САЩ и страните от Европейския съюз са се насочили към дадената територия, за да „изгонят подразделенията на руските въоръжени сили, които са настъпили в нея, както се е случило с Крим преди няколко години\".     Все пак, малко по-късно самият Клебер е заявил, че подобна ситуация не е имало изобщо и е помолил зрителите на телевизията да не се тревожат. Той им е обяснил, че „Това не е истина. Просто хипотетична ситуация. И въпреки всичко напълно реалистична\", предава РИА „Новости\", цитирана от всекидневника. После водещият е обяснил колко важна е „възпиращата\" роля на НАТО. Той е изтъкнал, че мирът на европейския континент се дължи именно на алианса. Тази емисия от „новини\" е възмутила руският телевизионен водещ Владимир Соловьов, който написал в социалната мрежа Instagram, че „подобна манипулация на държавния канал на ФРГ е провокация, излязла от Гьобелсовата кутия.\" На 5 април полският външен министър Яцек Чапутович заяви, че държавите, членки на НАТО гледат на Русия като на главна заплаха. Москва неведнъж е отбелязвала, че алиансът сам себе си плаши с несъществуваща „руска заплаха\", като така си поставя за цел да натрупва военна сила по границата с Руската федерация. Кремъл припомня, че ще е длъжен симетрично да отвърне на растящата опасност. От вестника припомнят, че Крим влезе в състава на Русия през 2014 година след референдум, на който огромното мнозинство от жителите на полуострова изразиха желание да се присъединят към Федерацията.", "date": "2019.04.07", "title": "Скандал! Германска телевизия обяви, че Русия е „нахлула“ в Естония"}
{"url": "http://www.classa.bg/%D1%81%D0%B2%D1%8F%D1%82/item/394308-%D0%BC%D0%B0%D1%80%D0%BA%D0%BE-%D1%80%D1%83%D0%B1%D0%B8%D0%BE-%D0%B8%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B4%D0%B0-%D0%BE%D0%B1%D1%8F%D0%B2%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B0%D0%B4%D1%83%D1%80%D0%BE-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "Американският сенатор Марко Рубио поиска от Държавния департамент и Министерството на финансите на страната му да определят правителството на президента на Венецуела Николас Мадуро като \"Транснационална престъпна организация\", която да бъде включена в списъка на спонсорите на тероризма. \"Режимът на Мадуро не е правителството на Венецуела\", пише републиканският законодател в своя профил в Twitter. \"Току-що помолих Държавния департамент и Министерството на финансите да определят режима като транснационална престъпна организация и да определят, както режима, така и въоръжените колективни банди, които той контролира, като чуждестранни терористични организации\" каза Рубио. Той се позовава на списъка, който Северноамериканското правителство конфигурира като чуждестранни терористични организации (FTO), и в него фигурират държави като Северна Корея, Иран, Сирия или Судан. Включването на Венецуела във FTO ще доведе до още повече санкции срещу карибската страна. В публикацията сенаторът включи линк към копието на официалното искане, адресирано до Майк Помпео и Стивън Мнучин, секретари съответно на Държавния департамент и Министерството на финансите. В текста, конгресменът твърди, че правителството на Мадуро е част от \"международна терористична\" мрежа, в която той споменава латиноамерикански въоръжени организации Революционните въоръжени сили на Колумбия (FARC) или сапатистката армия за национално освобождение (EZLN), както и ливанското движението \"Хизбула\". Той също така свързва венецуелската администрация с \"производството и трафика на наркотици\". Републиканският сенатор от Флорида води продължителна кампания срещу правителствата на Венецуела и Куба в Конгреса на САЩ и заяви публично, че \"светът ще подкрепи\" преврата срещу Николас Мадуро.", "date": "2019.04.07", "title": "Марко Рубио иска Държавния департамент да обяви правителството на Мадуро за терористична организация"}
{"url": "http://www.classa.bg/%D1%81%D0%B2%D1%8F%D1%82/item/394309-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D1%81%D0%B0%D1%89-%D0%BF%D1%80%D0%B5%D0%B4%D1%8F%D0%B2%D0%B8-%D0%B8%D1%81%D0%BA-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-%D0%B7%D0%B0-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5", "text": "Камарата на представителите на САЩ, която е контролирана от демократите, заведе в петък дело срещу президента Доналд Тръмп, като твърди, че обявяването на националното извънредно положение за мобилизиране на ресурси за изграждане на стена по границата е противоконституционно.   Председателят на Конгреса, Нанси Пелоси, обяви, че специален комитет на организацията, съставен от лидерите на Демократичната и Републиканска партия, е гласувал за съдебния процес, в който те посочват, че администрацията на Тръмп \"нарушава основните принципи на разделението на властите\".   Преди това Конгресът одобри мярка за отмяна на националното извънредно положение с подкрепата на малка група републиканци, но държавният глава въпреки това го наложи.   Конгресът отпусна приблизително 1 млрд. долара за изграждането на бариери на границата и отказа да предостави исканите от правителството 5 милиарда. Но конгресмените съобщиха, че администрацията ще похарчи повече от 8 милиарда за изграждането на стената.   По този начин законодателите поставят под въпрос произволната мобилизация на средствата. \"Дори монарсите от Англия отдавна са загубили властта да набират и харчат пари без одобрението на Парламента\", се казва в писмото към делото.   Демократите твърдят, че в граничната зона с Мексико няма криза и затова декларацията на президента за извънредна ситуация не е оправдана. Освен това критикуват едностранното решение на Тръмп да изразходва федерални средства според своята воля, вместо да продължи да следва подходящите политически канали.   Коалиция от 20 американски щати поиска от американския окръжен съдия Хейвуд Гилиам в Оукланд, Калифорния, да попречи на президента Доналд Тръмп да отпусне 6милиарда долара, най-вече от военния бюджет, за финансиране на проекта на границата с Мексико.", "date": "2019.04.07", "title": "Конгресът на САЩ предяви иск срещу Тръмп за обявяване на национално извънредно положение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394310-%D0%B1%D0%B8%D1%82%D0%BA%D0%B0-%D0%BD%D0%B0-%D0%B4%D0%B5%D0%BA%D0%BE%D0%BB%D1%82%D0%B5%D1%82%D0%B0%D1%82%D0%B0", "text": "Какво ли не правят световните знаменитости, за да привлекат вниманието към себе си. Често пъти звездните дами се появяват полуголи само и само папараците да започнат да ги снимат, а така и всички да ги коментират.   Сега обаче  ще ви покажем куп снимки на известни жени, които без свян развяха цици в големи деколтета.       №1 Ким Кардашиян       Якетата и смокингите на голото тяло са запазена марка от Ким Кардашиян. Колкото и да е странно, стилистите не одобриха първата й поява с подобен тоалет и дори го нарекоха вулгарен. Сега обаче много жени почнаха да се обличат по този начин. Най-често тя избира доста якета и сака с доста дълбоко деколте, а отдолу вее гръд без сутиен, а и не се страхува да ги покаже напълно.       №2 Оливия Уайлд  Черен костюм, ярко червено червило, голо тяло и очарователна усмивка. Именно в тази форма Оливия се появи през 2013 година на премиерата на филм, в който участва.   № 3 Иги Азалия  В смокинг на голото тяло на Иги Азалия се появи през 2016 година на партито на австралийското списание GQ. Така че вниманието бе приковано основно към гърдите й, които бяха изцяло на показ.     № 4 Кендъл Дженър  В един бял костюм от две части Кендъл се появи през 2018 година. Беше вечеря, посветена на публикацията на Business Of Fashion, която се проведе в хотел в Ню Йорк. Моделката изглеждаше невероятно в костюма си. Светлият тон на разголения й костюм бе силно подчертан от златистия тен на кожа на красавицата.   № 5 Кара Делевингне  Моделката се появи в разголен син костюм през 2015 годна по време на шоуто на марката Burberry. Тъй като събитието се провеждаше следобед активното сексуалният вид на Кара я накара да закопчае единственото копче на сакото си. Образът й дълго време се обсъждаше от жени, мъже и най-вече от модните критици и международната преса.    ", "date": "2019.04.07", "title": "Битка на деколтетата..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394311-%D0%BC%D1%8A%D0%B6%D1%8A%D1%82-%D0%BD%D0%B0-%D0%BF%D0%B5%D1%82%D1%8F-%D0%B4%D0%B8%D0%BA%D0%BE%D0%B2%D0%B0-%D1%9D-%D0%BA%D1%80%D1%8A%D1%88%D0%BD%D0%B0%D0%BB", "text": "Мъжът на бременната Петя Дикова е кръшкал с колежка, която не може да стъпи на малкия пръст на официалната му половинка, пише в. \"Уикенд\". Такива упорити слухове се носят в Нова тв, където работи бъдещият татко Илиян Любомиров. Любовницата сама се хвалела със своето завоевание. Жената, която твърди, че е омаяла с любимия на Петя Дикова, също била от медийните среди, но кариерата ѝ била нищо в сравнение с тази на водещата в Би Ти Ви. На външен вид въпросната дама не била кой знае какво, а освен това имала мъж и дете. Била с голям остър нос и наднормено тегло, но за сметка на това имала огромна гръдна обиколка.      Твърди се обаче, че самият Илиян тайно си падал по дами над 80 килограма и имал огромен интерес към жени с едър бюст. Колежката, която хванала окото му с форми и вулгарно поведение, обичала да си пийва, а алкохолът бързо ѝ развързвал езика. Именно в такива моменти тя започвала да споделя за забежките си с Любомиров, на които гледала като на огромно свое постижение и повод за гордост. Твърдяла, че е казала за тях дори на собствения си съпруг. Надеждата ѝ била, че като разбере с когото е била, той ще осъзнае колко харесвана жена има до себе си и ще започне да я цени по-високо. Въпросната дама разказвала също, че аферата ѝ с Илиян Любомиров започнала, когато вече било публично известно, че той е с Петя Дикова. Към момента отношенията им били приключени, но тя продължавала да се връща с носталгия към спомените си за тях и непрекъснато търсела повод да говори за Илиян. Колегите ѝ подозират, че може да е искрено влюбена в него и да преувеличава в разказите си за отношенията им. Те дори се шегуват, че аферата ѝ с ко-водещия на Гала може да е въображаема. Жената обаче се кълняла, че всичко, което разказва, е 100% истина. В миналото Илиян Любомиров обичаше да се държи фриволно с фенките, които му се лепяха като мухи да мед. Той дори се фукаше, че докато е живял в Германия, се е препитавал като жиголо и участник в порно филми – нещо, което колегите му по перо смятат, че си фантазира, за да скандализира и да привлича медиен интерес към себе си. Откакто обаче е с Петя, Илиян Любомиров създава впечатление на много влюбен в половинката си мъж, който с трепет очаква първото си дете и се надява то да не бъде единствено. Говори се, че бил в изключително добри отношения с майка ѝ Аня Пенчева, която го приемала почти като собствен син, разбирал се и със стоя тъст Сашо Диков. За доброто на младото семейство всички се надяват, че е верен на Петя, и се молят разказите на едрогърдата дама, която твърди, че е негова любовница, да се окажат измислица.", "date": "2019.04.07", "title": "Мъжът на Петя Дикова ѝ кръшнал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394312-%D0%BA%D0%B0%D0%BA-%D1%81%D0%B5-%D1%81%D0%B2%D0%B0%D0%BB%D1%8F-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0", "text": "Младата бразилска звезда на Аякс Давид Нереш разказа как е свалил приятелката си. Нападателят излиза с германския модел Кейра Уинона, а за да успее да я очарова е било достатъчно само едно изречение.    \"Видях я в Инстаграм и реших, че тя ще е моя. Написах й: \"Здравей, аз съм Давид Нереш. Излез с мен\". Това бе достатъчно, за да си уговорим среща\", разказа Нереш.    Бразилецът явно има високо самочувствие и на въпрос защо тя е префектна, отговаря: \"Защото излиза с мен!\".    Младият играч прави отличен сезон в Аякс и има 11 гола и 8 асистенции във всички турнири. ", "date": "2019.04.07", "title": "Как се сваля красавица?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394313-%D1%89%D0%B5%D1%80%D0%BA%D0%B0-%D0%BD%D0%B0-%D0%B3%D0%B0%D0%BB%D0%B0-%D0%B3%D0%BE-%D0%B7%D0%B0%D0%BA%D1%8A%D1%81%D0%B0", "text": "Доведената дъщеря на Гала очевидно няма късмета на сестра си Мари, която е доста по-лансирана в семейството. И докато на Мари, която всички бутат напред, всичко й се поднася на тепсия, то дъщерята от първия брак на бившия мъж на тв водещата – Аня, работи здраво. Оказа се, че младото момиче заработва по столичните барове, пише „Уикенд”.   За разлика от галеницата на съдбата Мари, по-голямата щерка на Константин Будев се е натоварила с няколко професии, които са опитва да упражнява едновременно, за да свързва двата края. Едно от работните й места било като водеща на шоупрограми в столични барове. За щастие на бащата, това не са забавления със стриптийзьорки и дами със съмнителен морал, а съвсем прилични куиз шоута, на които се явяват нормални хора, за да мерят знания в различни области, след като приключи работното им време.      Аня Будева била момичето, което задава въпросите, коментира отговорите, а на финала обявява победителите за съответната вечер. Хората я харесвали, защото е красива и духовита. Никой обаче не подозирал, че момичето е доведена дъщеря на звезда като Гала. Самата Аня предпочитала да пази това в тайна, тъй като не искала да я сравняват с бившата й мащеха, нито с нейната дъщеря Мари, която още след абитуриентския бал стана главен редактор на собствен сайт, а към момента се пробва като инфлуенсър и актриса в уеб сериал за тийнейджъри.    За Аня се знае, че е луда глава, която кара огромен мотори и е учила арабистика и международни отношения. Въпреки това обаче решила да се развива в шоубизнеса като своята бивша мащеха. Но късметът все още не й се е усмихнал. Зад гърба си има няколко изяви като модел, малка роля в сериала „Стъклен дом” преди години и опит в журналистиката, в който помага майка й. Тъй като обаче й липсва особена подкрепа от страна на влиятелни хора в шоубизнеса, се наложило да търси още изяви, включително по баровете.      Твърди се, че това изобщо не притеснявало момичето. То се забавлявало с работата си и не завиждало на своята по-малка сестра, която получава летящ старт в кариерата. Аня била в прекрасни отношения с Мари, но не и с майка й Гала. Двете поддържали протоколни отношения, когато се налага, но никога не са били близки, твърдят запознати.", "date": "2019.04.07", "title": "Щерка на Гала го закъса"}
{"url": "http://www.classa.bg/%D1%81%D0%B2%D1%8F%D1%82/item/394304-%D0%BF%D1%80%D0%B8%D0%BD%D1%86%D1%8A%D1%82-%D0%BD%D0%B0-%D0%BA%D0%B0%D0%BC%D0%B5%D1%80%D1%83%D0%BD-%D0%B2-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%B0%D0%BA%D0%B0%D0%BF%D1%83%D0%BB%D0%BA%D0%BE", "text": "Принц Банту от Камерун, Жан Луис Бингна, претърпя автомобилна катастрофа този петък в популярния курорт Акапулко, в щата Герреро (южно Мексико).   Според информация от секретаря по гражданска защита на щата, инцидентът се е случил поради превишаването на скоростта на камиона, в който е пътувал Бингна. Автомобилът ударил подпорна стена, преобърнал се и паднал върху превозно средство, чийто шофьор е претърпял ранения по различни части на тялото, съобщава местната медия Quadratín.", "date": "2019.04.07", "title": "Принцът на Камерун в автомобилна катастрофа в Акапулко"}
{"url": "http://www.classa.bg/%D1%81%D0%B2%D1%8F%D1%82/item/394305-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B0-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9C-%D1%82%D1%8A%D1%80%D1%81%D0%B8-%D0%B4%D0%B8%D0%B7%D0%B0%D0%B9%D0%BD%D0%B5%D1%80%D0%B8-%D0%B7%D0%B0-%D1%81%D0%B2%D0%BE%D1%8F%D1%82%D0%B0-%D0%BB%D0%B8%D0%BD%D0%B8%D1%8F-%D0%BE%D0%B1%D0%BB%D0%B5%D0%BA%D0%BB%D0%B0", "text": "Ема Коронел, съпругата на наркотрафиканта Хоакин Гузман Лоера, откри свободни работни места за модни дизайнери, които да интегрира в редиците на линията си за дрехи „El Chapo Guzmán: JGL\". Точно на 1 април мексиканският капо подписа разрешение на 29-годишната Коронел да използва неговото име за бизнеса, който предприема. \"Както може би вече сте чули, имам проект за линия облекла, която ще се нарича Ел Чапо Гузман: JGL Приканвам дизайнери на облекло, които току-що започват и се интересуват, да бъдат част от проекта и да работят в заедно с мен\", пише тя в съобщение, публикувано в Instagram. „Много съм развълнувана да стартирам този проект, който се основава на идеи и концепции, които съпругът ми и аз имахме преди години\", каза тя в изявление за CNN. Публикацията споделя и информация за контакт с адвокат Мариел Колон, адвокатка на лидера на Картела Синалоа, която ще приема \"идеите\" на заинтересованите страни. От друга страна, адвокатите на капо, посочиха, че клиентът им няма да влезе с пари в този бизнес. Според тях, идеята на Гузман Лоера е \"да може да създаде законно предприятие, в полза на жена си и на две дъщери\". Те също така увериха, че това ще бъде единствената официална марка, която ще използва името Гузман, във връзка продуктите, които в продължение на няколко години циркулират незаконно, ползвайки изображения и иконографии, свързани с техния клиент. През 2018 г. мексиканската преса съобщи, че Алехандрина Гиселе, дъщеря от първия брак на капо, е получила от 2010 г. четири регистрации на марката с прякора на баща си, за да може да произвежда от бижута до куфари с легендарното име „Ел Чапо\". Макар марката да е вече онлайн, официални продукти все още не са комерсиализирани. Фигурата на Хоакин Гузман Лоера се е превърнала, за някои, в парадигма, водена от легендите за начина на живот на лидера на картела Синалоа.", "date": "2019.04.07", "title": "Съпругата на наркотрафиканта „Ел Чапо“ търси дизайнери за своята линия облекла"}
{"url": "http://www.classa.bg/%D1%81%D0%B2%D1%8F%D1%82/item/394306-%D0%BD%D0%B0%D0%B4-1000-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%E2%80%9E%D0%BF%D0%BE%D0%B2%D0%B5%D1%87%D0%B5-%D0%BB%D0%B5%D0%BA%D0%B0%D1%80%D0%B8%E2%80%9C,-%D0%BF%D0%BE%D0%B4%D0%B0%D0%B4%D0%BE%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B8", "text": "Повече от 1000 бразилски лекари, които замениха кубинските си колеги, които работеха в Амазонка чрез програмата „Повече лекари\", напуснаха работата си през последните три месеца, съобщава АП, цитирайки източници от Министерството на здравеопазването на страната.   През февруари бразилският министър на здравеопазването обяви, че 8157 свободни работни места, появили се след приключването на програмата, са били попълнени от бразилски лекари. Според новата информация обаче вече 12% от тях са подали оставка. Куба реши да се оттегли от програмата през ноември миналата година, заради смятаното налагане на \"неприемливи\" условия от страна на Болсонаро. Много бразилци критикуват отмяната на програмата и поставят под въпрос способността на бразилското правителство да намери достатъчно лекари, които да ги заместят. \"След три месеца без кубинските специалисти, програмата е регистрирала наброява повече от хиляда оставки и нуждаещото се население остава без надзор. Да не забравяме, че кубинците са напуснали Бразилия поради обидите на Болсонаро, който е отговорен за демонтирането на програмата \", написа Хелдер Саломао, член на долната камара на Националния конгрес на Бразилия. От 2013 г. Куба си сътрудничи с програмата „Más Médicos\", създадена от тогавашния президент Дилма Русеф, чрез която кубинските специалисти осигуряват липсата на здравни специалисти в бедните райони и изолираните региони на Бразилия.", "date": "2019.04.07", "title": "Над 1000 бразилски лекари от програмата „Повече лекари“, подадоха оставки"}
{"url": "http://www.classa.bg/%D1%81%D0%B2%D1%8F%D1%82/item/394307-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D1%81%D0%BF%D1%80%D0%B5-%D0%B4%D0%B0-%D0%BF%D1%80%D0%BE%D0%B4%D0%B0%D0%B2%D0%B0-%D0%BF%D0%B5%D1%82%D1%80%D0%BE%D0%BB-%D0%B2-%D0%B4%D0%BE%D0%BB%D0%B0%D1%80%D0%B8", "text": "Саудитска Арабия заплашва да спре да продава петрола си в долари, ако Вашингтон одобри законопроект, който позволява антитръстови дела срещу членове на Организацията на страните износителки на петрол (ОПЕК) пред американските съдилища. Това предаде Ройтерс от три източника, запознати с нефтената политика на Рияд. Въпросният регламент, наречен Закон без картели за производство и износ на петрол (NOPEC), ще позволи на САЩ да премахнат имунитета на юрисдикцията на ОПЕК, с цел да съдят членовете му за монополната им дейност в сектора. Макар че проектът, представен за първи път през 2000 г., въпреки многобройните опити не е станал закон, той ще даде възможност на Вашингтон да контролира световното производство на петрол и цените, чрез заплахата от съдебни дела срещу партньорите на организацията. Макар че шансовете законопроектът да бъде приет или Саудитска Арабия да го изпълни са малки, фактът, че Рияд обмисля толкова драстична стъпка - да се отърве от петродоларите в операциите си, показва раздразнението, което пораждат в арабската страна потенциалните правни предизвикателства на САЩ. В малко вероятния случай, в който Рияд одобри тази мярка, тя ще подкопае статута на долара като основна световна резервна валута и ще намали влиянието на Вашингтон в световната търговия, отслабвайки способността му да налага санкции на други държави. \"Саудитците знаят, че имат долара като ядрена опция\", казва един от източниците. В случай, че американците одобрят закона на NOPEC, американската икономика ще се срине, добави друг източник. Решението да се отървем от долара ще бъде добре прието, според агенцията, от големите производители на петрол, които не принадлежат към ОПЕК, като Русия, както и от основните потребители, като Китай и Европейския съюз, които търсят мерки за диверсифициране на световната търговия, далеч от влиянието на долара. Други членове на ОПЕК, по-специално Иран и Венецуела, имат свои собствени причини за прекратяване използването на петродоларите: американските санкции. Москва, която също страда от ограничителните мерки на Вашингтон, вече се опитва да продава петрол в евро и китайски юани.", "date": "2019.04.07", "title": "Саудитска Арабия заплашва да спре да продава петрол в долари"}
