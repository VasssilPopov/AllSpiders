{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374870-%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%BD%D0%BE%D0%B2%D0%B0-%D0%B8%D0%B7%D0%BC%D0%B0%D0%BC%D0%B0", "text": "Ако все още не сте получили съобщение лично от „директора на Фейсбук\", то е много вероятно съвсем скоро да го получите. За това сигнализират потърпевши, цитирани от Флагман.  Хората са останали поразени от подхода на американския милиардер Марк Зукърбърк, който най-нагло и най-персонално навлиза в личното пространство на потребителите, пишейки им на чист български език, за да ги информира, че от утре фейсбук става платен. Ако и вие НЕ повярвахте, честито! Вие сте сред тези, които няма да изпратят съобщението на Марк на 10 свои приятели. Мнозина обаче се вързаха на поредната вирална измама и спомогнаха за разпространението на въпросното съобщение.  Публикуваме го без редакторска намеса, все пак Марк Зукърбърг е много богат и може да си позволи да говори както поиска на нашия роден език. Здравейте, аз съм Марк, директор на Facebook. Здравейте всички, изглежда, че всички предупреждения са реални. Използването на Facebook ще струва пари.  Ако изпратите този ред на 18 различни от вашия списък, вашата икона ще бъде синя и ще бъде безплатна за вас. Ако не ми повярвате, утре в 18 часа Facebook ще бъде затворена и за да я отворите, трябва да платите. Всичко е в съответствие със закона.  Това съобщение информира всички наши потребители, че нашите сървъри наскоро бяха претоварени. Ние ви молим да помогнете за разрешаването на този проблем. Ние изискваме активните ни потребители да изпращат това съобщение на всеки от хората в списъка ви за контакти, за да потвърдят активните ни потребители на facebook.  Ако не изпратите това съобщение до всичките ви контакти в Facebook, профилът ви ще остане неактивен, като по този начин ще загубите всичките ви контакти, без да изпратите това съобщение. Вашият SmartPhone ще бъде актуализиран в рамките на следващите 24 дни, ще има нов дизайн и нов цвят за чата.  Уважаеми потребители на Facebook, ще направим актуализация за Facebook от 23:00 часа. до 05:00 часа сутринта. на този ден. Ако не го публикувате във всичките си контакти, актуализацията ще бъде отменена. Няма да можете да общувате с вашите послания във Facebook. Ще трябва да платите таксата, ако не сте честен потребител.  Ако имате поне 10 контакта, изпратете това SMS съобщение и логото ще стане червено, за да покажете, че сте потребител Потвърден ... Завършихме го безплатно. Утре те започват да събират съобщения за facebook на 0.37 цента. Изпратете това съобщение на повече от 9 контакта и ще бъде безплатно за вас. Часовникът и топката ще станат зелени.  Направете това и ще видите, че Facebook вече е безплатна. Изпратете 10 души, за да активирате отново услугата си.Край на кореспонденцията.Въведете съобщението си...", "date": "2017.11.07", "title": "Шокираща нова измама!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374872-330-000-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%B4%D0%B5%D0%BC%D0%BE%D1%82%D0%B8%D0%B2%D0%B8%D1%80%D0%B0%D0%BD%D0%B8", "text": "Около 330 хиляди души са демотивираните българи – тези, които са в трудоспособна възраст, но не учат, не работят и не са регистрирани в Агенцията по заетостта (Бюрото по труда), показват данните от специално целево проучване на изследователски център „Тренд\" по поръчка на Фондация „Фридрих Еберт\". Данните за образованието показват ясна зависимост. Ниски дялове на демотивирани българи има при хората с висше образование, а най-сериозно натрупване на хора със средно образование – над половината от попадащите в тази група (53%). Данните еднозначно показват, че високото образование дава по-високи шансове за по-добра реализация, казват от \"Тренд\". По отношение на семейния статус малко над половината от демотивираните българи са женени/омъжени. В голяма степен това е предпоставка демотивираните българи да са издържани от други членове на семейството. По отношение на по-младите в голяма степен от техните родители и близки. Професионалният статус на по-голям процент от демотивираните българи е работник/неквалифициран труд – близо една трета, както и 21% квалифицирани работници. Мнозинството (72%) нямат личен месечен доход. 13% имат личен доход до 500 лв. Но част от респондентите, които по обективните критерии попадат в групата на демотивираните българи, получават доходи като работещи в сивата икономика, чрез ренти или доходи от чужбина. Месечният доход на домакинствата ясно показват, че демотивираните българи се издържат в голяма степен от доходите на други членове на семейството. Едва 2% са без никакви доходи на домакинството. Една четвърт от домакинствата на демотивирани българи получават доходи в размер до 500 лв. или между 501-1000 лв. По отношение на етническия произход, българите, които попадат в групата на демотивираните, са 56%. Отчитат се високи нива на такъв тип хора при ромите, които са близо една трета. По тип населеното място най-висок дял на демотивираните българи има в селата – 42%. В областните градове делът е малко под една трета, а в малките градове - 22%. С най-нисък дял от целевата група се отчита в столицата – едва 7%. Над 80% от демотивираните българи са без работа повече от една година, като 12% от тях никога не са работили. Близо половината (47%) от всички демотивирани българи не си търсят работа, тъй като твърдят, че няма работа за тях. Едва 13% посочват като причина, че ги издържат роднини и че няма работа по специалността им. Сред висшистите половината изразяват мнението, че няма работа по специалността им. Резултатите са логични, тъй като традиционно висшистите са по-претенциозна група, като не малка част от тях държат да се реализират по специалността си. Това се доказва и от данните, че само 21% от висшистите в целевата група са на мнение, че няма работа за тях. Официалният държавен посредник в лицето на Бюрото по труда се оказва изключително неефективен механизъм за успешна реализация на пазара на труда. Само 1% от всички анкетирани са имали положителен опит при намирането на работа чрез бюрата по труда. Повече от половината (52%) от всички демотивирани българи твърдят, че държавата е длъжна да им осигури работа, докато 42% са на обратното мнение. Голяма част от анкетираните (47%) заявяват, че биха започнали работа за сравнително адекватни възнаграждения – между 500 и 1000 лева. Предвид статистическите данни, че средната брутна месечна работна заплата в България в началото на 2017 г. е вече над 1000 лева, ясно сочи, че очакванията към пазара на труда в България са напълно реалистични от страна на респондентите. Сред висшистите и живеещите в София, желаната заплата е по-висока от общата картина в порядъка 1001-1500 лв. 43% от всички демотивирани българи имат доказана професионална квалификация, докато над половината нямат. 37% пък биха се включили в курсове за квалификация, за да си намерят по-лесно работа. Институцията, която трябва да бъде посредникът между безработните и пазара на труда, практически не се използва като средство за информация за работа. Над 80 процентни пункта сочат роднини/близки и приятели като основно средство. Това говори за обезсърчаване от основните методи, които им се струват ненадеждни, а надеждата остава основно в помощта и ходатайството от близки хора. Единствено висшистите залагат колкото на възможностите по „втория начин\", толкова и по търсене за информация за работа чрез интернет сайтове.", "date": "2017.11.07", "title": "330 000 българи са демотивирани"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374873-%D0%BA%D0%B7%D0%BA-%D0%BF%D1%83%D1%81%D0%BD%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0", "text": "Министърът на регионалното развитие и благоустройството Николай Нанков съобщи, че вече има определение на Комисията за защита на конкуренцията по искането на Пътната агенция за предварително изпълнение на поръчката за ТОЛ-системата. Имаме определение от КЗК, което одобрява искането на възложителя - Агенция \"Пътна инфраструктура\", за предварително изпълнение, но има законова процедура. Срокът за обжалване пред ВАС е 14 дневен, в който съдът трябва да се произнесе. Ако всичко приключи, може и в рамките на годината да подпишем договор\", каза Нанков.", "date": "2017.11.07", "title": "КЗК пусна тол системата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374874-15-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B5%D0%B2%D0%B0-%D0%B2-%D0%BE%D0%B1%D1%80%D0%B0%D1%89%D0%B5%D0%BD%D0%B8%D0%B5", "text": "В края на септември парите в обращение в България (банкноти и монети извън касите на БНБ) достигнаха 15,079 млрд. лева, като на годишна база нарастват с 12,69% (1,698 млрд. лева), пише в изданието на централната банка „Преглед на емисионно-касовата дейност на БНБ юли – септември\". От БНБ пресмятат, че през предходния едногодишен период (септември 2015 г. – септември 2016 г.) увеличението е било по-ниско като абсолютна стойност (1,529 млрд. лева), но по-високо в процентно отношение (12,90%). От анализа на централната банка се разбира, че тенденцията към нарастване на парите в обращение се запазва и през третото тримесечие на тази година, като в сравнение с второто тримесечие темпът на нарастване е по-висок. В сравнение с края на периода от април до юни парите в обращение се увеличават с 6,08% (864,9 млн. лева), докато през второто тримесечие, растежът беше 3,78%. В края на септември 2017 г. делът на банкнотите в общата стойност на парите в обращение е 97,63%, като през третото тримесечие е нараснал с 0,03 процентни пункта спрямо края на юни 2017 г. Средната по стойност банкнота в обращение в края на третото тримесечие възлиза на 33,67 лева, което представлява увеличение с 0,37 лева спрямо края на юни, и 1,17 лева спрямо края на 2016 г. За едногодишен период стойността ѝ се повиши с 1,84 лева, или с 5,78% вследствие на по-високия темп на нарастване в паричното обращение на броя банкноти от 50 и 100 лева в сравнение с останалите купюри. Към 30 септември 2017 г. делът на разменните монети в стойността на парите в обращение е 2,32%, като през третото тримесечие е намалял с 0,03 процентни пункта спрямо края на предходното. Средната по стойност разменна монета в обращение в края на септември достигна 0,16 лева, отбелязвайки увеличение с 0,01 лв. спрямо края на юни. За едногодишен период стойността ѝ нарасна с 0,02 лева в резултат от навлизането в обращение на монетата с номинална стойност 2 лева, отбелязват специалистите. В края на септември 2017 г. в обращение са 437,1 млн. броя банкноти, които са с 20,6 млн. броя, или с 4,95% повече в сравнение с края на юни. За същия период общата им стойност нарасна с 6,12% (848,7 млн. лева), като в края на септември достигна 14,722 млрд. лева. С най-голям дял от 29,89% в общия брой на банкнотите в обращение в края на третото тримесечие на 2017 г. е купюрата от 20 лева, като към 30 септември в обращение са 130,6 млн. броя банкноти с този номинал. С най-малък дял от 5,79% е броят в обращение на банкнотите от 5 лева. Общата стойност в обращение на банкнотите от 50 лева в края на септември е 5,805 млрд. лева, което им отрежда и най-големия дял (39,44%) в структурата по стойност на банкнотите в обращение. С най-малък дял от 0,41% е стойността на банкнотата от 2 лева. В края на септември 2017 г. в обращение са 2,245 млрд. броя разменни монети, които са с 52,7 млн. броя, или с 2,40% повече в сравнение с края на юни. За същия период общата им стойност нарасна с 16,1 млн. лева, или с 4,84%, и в края на септември тя достигна 349,6 млн. лева. През третото тримесечие на тази година в Националния център за анализ на БНБ са задържани общо 197 броя фалшиви български банкноти, циркулирали в паричното обращение. Спрямо второто тримесечие броят на неистинските пари е с 49 по-малко. От централната банка информират, че в общия брой на задържаните през третото тримесечие фалшификати най-голям дял има купюрата от 20 лева (55,84%), а купюрите от 50 лева и 10 лева заемат съответно дял от 23,86% и 16,24%. От юли до септември са регистрирани и задържани 151 броя фалшиви монети, от които пет броя от 2 лева, 57 броя от 1 лев и 89 броя от 50 ст. Сред задържаната на територията на България фалшива валута през третото тримесечие са 1837 броя евро, 100 броя щатски долари и 54 броя банкноти от други чуждестранни валути.", "date": "2017.11.07", "title": "15 милиарда лева в обращение"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374875-%D0%BF%D1%80%D0%B8%D0%BD%D1%82%D0%B5%D1%80%D1%8A%D1%82-hp-envy-zero-gravity-%D1%83%D1%81%D0%BF%D0%B5%D1%88%D0%BD%D0%BE-%D0%BF%D0%BE%D0%BA%D1%80%D0%B8-%D0%B2%D1%81%D0%B8%D1%87%D0%BA%D0%B8-%D0%B8%D0%B7%D0%B8%D1%81%D0%BA%D0%B2%D0%B0%D0%BD%D0%B8%D1%8F-%D0%BD%D0%B0-%D0%BD%D0%B0%D1%81%D0%B0-%D0%B8-%D1%89%D0%B5-%D0%BF%D0%BE%D0%BB%D0%B5%D1%82%D0%B8-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "                                                         ", "date": "2017.11.07", "title": "Принтерът HP ENVY Zero-Gravity успешно покри всички изисквания на НАСА и ще полети в космоса"}
{"url": "http://www.classa.bg/%D1%81%D0%B2%D1%8F%D1%82/item/374867-%D0%BA%D0%BE%D0%B9-%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D1%8A%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%BF%D1%80%D0%B8%D0%BD%D1%86,-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8-%D0%BA%D0%B0%D0%BA%D0%B2%D0%B0-%D0%B2%D1%80%D1%8A%D0%B7%D0%BA%D0%B0-%D0%B8%D0%BC%D0%B0-%D1%81-%D1%82%D1%80%D1%8A%D0%BC%D0%BF", "text": "Саудитският принц Ал Уалид бин Талал, който е бил арестуван заедно с още десетки изтъкнати принцове и министри в страната, е внук на краля-основател на Саудитска Арабия, Абдулазиз бин Сауд, и успешен международен предприемач, чието богатство се оценява на над 17 милиарда долара, според списание \"Forbes\". Принцът, 45-ти по богатство в света, е собственик на дялове в частни и публични компании в САЩ, Европа и Близкия изток чрез една от най-успешните фирми за международните инвестиции, Кралска Холдингова компания (KHC). KHC, чийто собственик и президент е Ал Уалид, участва в американските гиганти като Citigroup, Twitter, хотелите Four Seasons, хотел George V в Париж и хотел Savoy в Лондон. Принцът, известен като арабският Уорън Бъфет, притежава по-голямата част от развлекателната фирма Ротана, инвестира в AOL, Apple, Motorola, Fox Broadcasting и други технологични и медийни компании. През декември 2016 г. Ал Waleed се присъедини към глобалната група от инвеститори на Бил Гейтс Breakthrough Energy Coalition, с обещанието за инвестиция от 50 милиона долара. Той притежава няколко самолета: Boeing 747, Airbus 321 и Hawker Siddeley 125. През ноември 2007 г. принцът стана първият частен купувач на Airbus A380 и го адаптира към екстравагантните си вкусове. Той съди Форбс през 2013 г., за подценяване на състоянието му. Принцът е филантроп. Голяма част от неговата благотворителна дейност е насочена към образователни инициативи за преодоляване на разликата между западните и ислямските общности. Той се смята за защитник на женската еманципация в саудитския свят. Арабският магнат има и лична история с президента на САЩ Доналд Тръмп, която датира от 90-те години на миналия век. 62-годишният милиардер два пъти помага на президента на САЩ във времена на икономически проблеми. През 1991 г. придобива неговата яхта Кингдъм 5KR и през 1995 г. купува от него мажоритарния дял на хотел Plaza в Ню Йорк (САЩ). Преди две години Ал Уалид и Тръмп организираха твърда размяна на коментари чрез Twitter. \"Това е позор, не само за републиканската партия, но и за Съединените щати, да се откаже от кампанията, защото никога няма да спечели\", написа тогава арабският милиардер. От своя страна, тогавашният кандидат за американски президент председателство не сдържа езика си и отговори, че \"Уалид бин Талал иска да контролира нашите американски политици с парите на баща си, но не ще може да го прави, когато бъда избран.\" Когато Тръмп най-накрая спечели президентските избори, Ал Уалид го поздрави в Twitter.", "date": "2017.11.07", "title": "Кой е милиардерът - саудитски принц, арестуван за корупция и каква връзка има с Тръмп?"}
{"url": "http://www.classa.bg/%D1%82%D0%B5%D1%85%D0%BD%D0%BE/item/374871-300-000-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B8%D0%B7%D0%BC%D0%B0%D0%BC%D0%B8", "text": "Над 300 хиляди са пълнолетните българи, които твърдят, че са били потърпевши на измама или фалшификации в интернет. Това са част от данните от редовния експресен сондаж на „Галъп интернешънъл\" по актуални теми. Този път той е посветен на въпроси, свързани с потребителските права – заради натрупването на такъв тип проблеми в последните седмици. Пример за това е измамата „Спас/Александър\" или как човек с фалшива самоличност в интернет може да измами много хора без проблем. 5% от анкетираните от Галъп казват, че лично са ставали потърпевши на измама или фалшификация в интернет. Още един процент казват, че и те, и техни близки са ставали жертва. Тези общо 6% се равняват на малко над 300 хиляди души. Други 4% споменават, че техни близки са били потърпевши. Изследването показва още, че в началото на зимния сезон цели три четвърти от българите са почти автоматично сигурни, че в предстоящите празнични акции и намаления търговците ще са по-скоро некоректни. Високи са опасенията от некоректни търговски практики преди началото на зимния сезон, но българите постепенно привикват с инстанциите, към които могат да се обръщат. Според изследването повече от половината пълнолетни българи няма да почиват тази зима, но въпреки това, развитието на туризма у нас се оценява високо. Когато бъдат попитани кой защитава потребителските интереси в курортните места, анкетираните отговарят - най-вече ресорната Комисия за защита на потребителите или 40% от отговорите. Любопитното обаче е, че веднага след това идват медиите с 16%. Със 7 на 100 се споменават неправителствените организации, а правителствената администрация в лицето на ресорните министерства, се споменава в едва 5% от случаите.", "date": "2017.11.07", "title": "300 000 жертви на интернет измами"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374869-%D0%BE%D1%82%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%BF%D0%BB%D0%BE%D1%81%D0%BA%D0%B8%D1%8F-%D0%B4%D0%B0%D0%BD%D1%8A%D0%BA-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%BE%D0%B1%D1%80%D0%B0%D1%82%D0%B5%D0%BD-%D0%B5%D1%84%D0%B5%D0%BA%D1%82", "text": "Πpeди дни Бългapcĸaтa coциaлиcтичecĸa пapтия (БCΠ) пpeдcтaви aлтepнaтивeн пpoeĸтoбюджeт зa cтpaнaтa зa 2018 г. B нeгo лeвитe зa пopeдeн път зaлaгaт въвeждaнeтo нa пpoгpecивeн пoдoxoдeн дaнъĸ, ĸoйтo дa зaмeни плocĸaтa cтaвĸa, ĸoятo имeннo тe въвeдoxa пpeз 2008 г., ĸoгaтo миниcтъp нa финaнcитe бe Πлaмeн Opeшapcĸи, a пpeмиep - Cepгeй Cтaнишeв.   B пocлeднaтa cи вepcия нa пpoгpecивния дaнъĸ БCΠ пpeдлaгaт нeoблaгaeм минимyм дo paзмepa нa минимaлнaтa paбoтнa зaплaтa (510 лв. oт 2018 г.), 10% cтaвĸa зa дoxoдитe дo 3 300 лeвa и 15% зa тeзи нaд тaзи гpaницa, ĸoятo тpябвa дa ce пpeвъpнe и в нoв мaĸcимaлeн ocигypитeлeн пpaг.   Toвa пpeдлoжeниe e дocтa пo-\"мeĸo\" oт пpeдxoднитe, ĸaтo пpeди двe гoдини БCΠ иcĸaxa дa oблaгaт дoxoдитe мeждy 1 000 и 2 000 лeвa cъc 17%, ĸaтo cтaвĸaтa пpoгpecивнo pacтeшe, дoĸaтo cтигнe дo 27% зa дoxoди нaд 10 000 лeвa.   Haй-гoлямaтa пapтия - ГEPБ, вeчe e зaявявaлa нeĸoлĸoĸpaтнo, чe плocĸият дaнъĸ щe бъдe зaпaзeн. Πopeднoтo пoтвъpждeниe дoйдe вчepa oт пpeдceдaтeля нa Koмиcиятa пo бюджeт и финaнcи в Hapoднoтo cъбpaниe Meндa Cтoянoвa, ĸoятo зaяви, чe пapтиятa нямa нaмepeниe дa зaпoчвa дeбaт зa пpoмянa нa дaнъцитe.   Aĸo вce пaĸ пpиeмeм тeopeтичнo, чe тaĸaвa пpoмянa вce пaĸ бъдe въвeдeнa, ĸaĸ тoвa щe ce oтpaзи нa дъpжaвнaтa xaзнa?   Зa дa paзбepeм, мoжe дa oбъpнeм пoглeд ĸъм eднa cъceднa нa Бългapия cтpaнa, в ĸoятo дaнъцитe тpъгнaxa нaгope. Aтинa пoвиши peдицa нaлoзи, вĸлючитeлнo въpxy жилищaтa, oтмeни нeoблaгaeмитe минимyми и cмeни мeтoдoлoгиятa зa изчиcлeниe нa coциaлнитe ocигypoвĸи, ĸaтo ĸpaйнaтa цeл бe бюджeтът дa cъбиpa пoвeчe дaнъци.     B ĸpaйнa cмeтĸa ce oĸaзa, чe c пoвишaвaнeтo нa дaнъцитe гpъцĸoтo пpaвитeлcтвo пocтигнa тoчнo oбpaтнoтo нa тoвa, нa ĸoeтo ce нaдявaшe. Πpeз 2016 г. дeĸлapиpaнитe пpиxoди нa гъpцитe ca cпaднaли c нaд 2.5 милиapдa eвpo cпpямo гoдинa пo-paнo, пишe aвтopитeтнoтo издaниe \"Kaтeмepини\".   \"Cвpъxoблaгaнeтo oчeвиднo пoвиши pязĸo избягвaнeтo нa плaщaнe нa дaнъци, ĸaĸтo и дoвeдe дo пpeĸpaтявaнe нa дeйнocттa нa дeceтĸи xиляди пpoфecиoнaлиcти, ĸoитo paбoтexa нa cвoбoднa пpaĸтиĸa\", ĸoмeнтиpa eжeднeвниĸът. Mнoжecтвo oт фpийлaнcъpитe и caмoocигypявaщитe ce зaпoчнaxa дa ĸpият дoxoди, зa дa избeгнaт плaщaнeтo нa oщe пoвeчe дaнъци.   He e cъвпaдeниe, чe бpoят нa xopaтa, paбoтeщи нa cвoбoднa пpaĸтиĸa, нaмaля c 58 000 зa гoдинa, a дpyги 20 000 пeнcиoнepи и гpaждaни, paбoтeщи нa зaплaтa, \"изчeзнaxa\", дoпълвa \"Kaтeмepини\".   Дaннитe пoĸaзвaт oщe, чe пpeз 2016 г. фpийлaнcъpитe ca дeĸлapиpaли c 18.9% пo-ниcĸa зaплaтa, oтĸoлĸoтo пpeз 2015 г. - или oбщo 3.78 милиapдa eвpo cpeщy 4.67 милиapдa eвpo гoдинa пo-paнo.   Taĸa в ĸpaйнa cмeтĸa дaнъчнитe пpиxoди зa xaзнaтa, въпpeĸи cĸoĸa нa нaлoзитe, ca нaмaлeли дo 3.41 милиapдa eвpo пpeз 2016 г. cпpямo 3.46 милиapдa eвpo пpeз 2015 г.   Πpoблeмът e яcнo oпиcaн и oт Гeopги Aнгeлoв oт Инcтитyтa зa пaзapнa иĸoнoмиĸa (ИΠИ), ĸoйтo вcъщнocт e и ocнoвният инициaтop и aвтop нa пиcмoтo зa пpeмaxвaнe нa пpoгpecивния дaнъĸ и въвeждaнe нa плocъĸ тaĸъв oщe пpeз 2003 г.   Πpи пpoгpecивнaтa cĸaлa, пocoчвa тoй, дaнъчнaтa тeжecт нapacтвa пo-бъpзo oт нapacтвaнeтo нa дoxoдa. B peзyлтaт възниĸвa cилeн cтимyл дoxoдът, въpxy ĸoйтo ce плaщaт дaнъци, дa бъдe пo-ниcъĸ, ĸoeтo oзнaчaвa, чe yĸpивaнeтo нa дoxoди щe ce yвeличи.   \"Peзyлтaтът oт cтимyлитe зa yĸpивaнe и нeизĸapвaнe нa дoxoди пpи виcoĸoтo пpoгpecивнo дaнъчнo oблaгaнe e нe yвeличeниe нa дaнъчнитe пpиxoди, a нaпpoтив - пo-cĸopo нaмaлeниe нa дaнъчнитe пpиxoди в cpaвнeниe cъc cитyaциятa нa ниcĸи дaнъчни cтaвĸи. Toзи eфeĸт ce oбoзнaчaвa нaй-чecтo ĸaтo Kpивa нa Лaфep.    Tя пoĸaзвa, чe пpи нyлeв дaнъĸ пpиxoдитe oт дaнъĸa ca нyлa, пpи мнoгo виcoĸи дaнъчни cтaвĸи пpиxoдитe cъщo ca нyлa, зaщoтo вcичĸи xopa избягвaт дa paбoтят или yĸpивaт цeлия cи дoxoд. Cлeдoвaтeлнo, ĸoгaтo дaнъцитe ca мнoгo виcoĸи, e възмoжнo нaмaлeниeтo им дa дoвeдe дo yвeличeниe нa пpиxoдитe в бюджeтa и oбpaтнo - ĸoгaтo дaнъчнитe cтaвĸи ce yвeличaт в peзyлтaт e възмoжнo дaнъчнитe пpиxoди дa нaмaлeят\", пишe Гeopги Aнгeлoв.   Teopeтичнитe пpимepи, пocoчeни oт нeгo, ĸaĸтo и peaлният пpимep oт Гъpция, яcнo пoĸaзвaт, чe пpoмянa нa дaнъчнaтa cиcтeмa в пocoĸa зaмeнянe нa плocĸия дaнъĸ c пpoгpecивeн тaĸъв пoчти cигypнo щe дoвeдe дo пo-ниcĸи пpиxoди зa дъpжaвaтa, ĸaĸтo и дo пo-ниcĸa coциaлнa зaщитa нa oбиĸнoвeнитe paбoтници, ĸoитo щe бъдaт ocигypявaни нa пo-ниcĸи cyми зapaди yĸpивaнeтo нa дoxoди и yвeличaвaнe нa cивaтa иĸoнoмиĸa и нa пpaĸтиĸaтa \"плaщaнe пoд мacaтa\".", "date": "2017.11.07", "title": "Отмяната на плоския данък може да доведе до обратен ефект"}
{"url": "http://www.classa.bg/%D1%81%D0%B2%D1%8F%D1%82/item/374865-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%B8%D1%8F%D1%82-%D0%B4%D0%B2%D0%B8%D0%B3%D0%B0%D1%82%D0%B5%D0%BB-%D0%BD%D0%B0-%D0%BD%D0%B0%D1%81%D0%B0-%D1%81-%D1%80%D0%B5%D0%BA%D0%BE%D1%80%D0%B4,-%D0%BA%D0%BE%D0%B9%D1%82%D0%BE-%D0%BD%D0%B8-%D0%B4%D0%BE%D0%B1%D0%BB%D0%B8%D0%B6%D0%B0%D0%B2%D0%B0-%D0%B4%D0%BE-%D0%BC%D0%B0%D1%80%D1%81", "text": "X3 е един от трите прототипа, които НАСА изследва за бъдещи пилотирани мисии на Марс, с цел да се намалят времето за пътуване и количеството необходимо гориво. По време на неотдавнашен тест този двигател счупи рекорд за двигател с ефекта на Hall, постигайки по-голяма мощност и тяга, съобщава Science Alert. Механизмът, наречен \"невъзможен двигател\" заради неговите свойства, които дори и учените не могат да определят напълно, счупи рекорда за тяга, достигайки 5,4 нютона, в сравнение със стария рекорд от 3,3 нютона. Също така значително подобри интензитета на електрическото напрежение (250 ампера спрямо 112) и мощността (102 киловата спрямо 98). Тестът бе проведен от Скот Хол и Хани Камхауи от Изследователския център на НАСА Джон Глен в Кливланд, САЩ. Този двигател X3 работи чрез преобразуване на малки количества инертни газове, като ксенон, в плазма, зареждана с електрически полета, която след това се ускорява много бързо с помощта на магнитно поле. Едно от предимствата на двигателя е, че може да достигне максимална скорост, използвайки малко количество гориво, за разлика от химическите ракети. Но изпробването на тези видове двигатели на Земята не е лесно, тъй като има нужда от вакуумна камера с достатъчно мощност за монтиране на двигателя. След това е необходимо да се извлече целия въздух от камерата - процес, който продължава около 20 часа. В началото на 2018 г. екипът планира да проведе повече тестове в лабораторията \"Галимор\", като използва подобрена вакуумна камера.", "date": "2017.11.07", "title": "\"Невъзможният двигател\" на НАСА с рекорд, който ни доближава до Марс"}
{"url": "http://www.classa.bg/%D1%81%D0%B2%D1%8F%D1%82/item/374866-%D0%B2-%D0%BF%D0%B0%D1%80%D0%B8%D0%B6-%D0%BE%D1%82%D0%B2%D0%BE%D1%80%D0%B8-%D0%BF%D1%8A%D1%80%D0%B2%D0%B8%D1%8F-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B7%D0%B0-%D0%BD%D1%83%D0%B4%D0%B8%D1%81%D1%82%D0%B8", "text": "В миналия четвъртък вечерта ресторантът O'Naturel приветства първите си клиенти от Асоциацията на художниците в Париж. \"Тази вечер приехме само членовете на Асоциацията на художниците в Париж, те ни подкрепиха от самото начало и за тях запазихме първата вечер\", казаха собствениците на ресторанта за \"Le Parisien\". Известни с поддържането на позитивно отношение към голотата, французите вече имат първия си ресторант, където вечерят без дрехи. Заведението е отворено за обществеността от вторник до събота, като предлага изискана кухня за около 40 евро. Разположен в жилищен квартал номер 12, O'Naturel изглежда не притеснява съседите. \"Когато разбрахме какво ще бъде тук, това ни накара да се смеем, особено след като има детска градина в съседство\", казва гражданин, който живее в апартамент над ресторанта. \"Но това изобщо не ме притеснява, а съседите не ги виждат, не виждаме нищо от улицата и знаем, че няма стая за масаж\", каза съседът, който не изключва да посети ресторанта някой ден. Ресторантът има непрозрачна завеса, която покрива цялата витрина и предотвратява виждането на онова, което се случва вътре, докато втора завеса предотвратява погледите към вътрешността на ресторанта, когато някой отвори вратата.", "date": "2017.11.07", "title": "В Париж отвори първия ресторант за нудисти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374868-%D0%BD%D0%B0-7-%D0%BD%D0%BE%D0%B5%D0%BC%D0%B2%D1%80%D0%B8-%D0%B2-%D1%81%D0%BD%D0%B8%D0%BC%D0%BA%D0%B8", "text": "1659 г. - Сключен е Пиренейският договор, който слага край на Френско-испанската война.   1816 г. - Александър I Павлович - цар на Русия и крал на Полша учредява Варшавския университет.   1869 г. - Излиза първият брой на вестник „Свобода\", редактор на който е Любен Каравелов   1885 г. - Сръбско-българска война: Българските войски удържат победа над сръбската армия в Битката при Сливница.   1917 г. - Започва Октомврийската революция в Русия: В Петербург болшевиките на Владимир Ленин и Лев Троцки свалят правителството на Александър Керенски (25 октомври по стар стил).   1938 г. - Хершел Гринспан прострелва смъртоносно с 5 куршума в корема третия секретар на германското посолство в Париж Ернст фон Рат, което става формален повод за трагичните събития 2 дни по-късно (когато фон Рат умира от раните си), завършили с избиването на близо 100 евреи през така наречената „Кристална нощ\".   1942 г. - Втората световна война: Армейски части на Великобритания и САЩ навлизат в Мароко, окупирано от Нацистка Германия   1946 г. - В България е открито 6 Велико народно събрание.   1956 г. - Суецката криза: Общото събрание на ООН приема резолюция, която призовава Великобритания, Франция и Израел незабавно да изтеглят военните си сили от Египет.   1959 г. - Започват емисии на Българската телевизия, първият тв канал в България, известен днес като БНТ1   1982 г. - В Турция се провежда референдум за приемане на нова, трета поред конституция. Кенан Еврен е избран за президент със 7-годишен мандат.   1983 г. - В Турция се провеждат първите след военния преврат от 1980 парламентарни избори. Съставено е правителство начело с Тургут Йозал, което остава на власт до 1987 г.   1996 г. - НАСА изстрелва към Марс космическата сонда Марс Глобъл Сървейър.  ", "date": "2017.11.07", "title": "7 ноември в снимки"}
{"url": "http://www.classa.bg/%D1%81%D0%B2%D1%8F%D1%82/item/374863-%D0%B3%D0%B5%D1%80%D0%BC%D0%B0%D0%BD%D0%B5%D1%86-%D1%81%D1%8A%D0%BE%D0%B1%D1%89%D0%B8,-%D1%87%D0%B5-%D0%B2-%D0%B3%D1%80%D0%B0%D0%B4%D0%B8%D0%BD%D0%B0%D1%82%D0%B0-%D0%BC%D1%83-%D0%B8%D0%BC%D0%B0-%D0%B1%D0%BE%D0%BC%D0%B1%D0%B0,-%D0%BD%D0%BE-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BE%D1%82%D0%BA%D1%80%D0%B8-%D0%BF%D0%B0%D1%82%D0%BB%D0%B0%D0%B4%D0%B6%D0%B0%D0%BD", "text": "81-годишният жител на германския град Бреттен, повика полицията, след като констатира дълъг, цилиндричен и тъмен обект в градината си, който взел за бомба, се казва в изявление на Районното полицейско управление в Карлсруе, публикувано на Facebook страницата. Въпреки това, когато офицерите пристигнаха, подготвени от честите находки на бомби от Втората световна война на германска територия, те открили, че обектът не е нищо повече от един гигантски патладжан, около 40 см и 5 кг, така че не те трябваше да викат сапьорите. \"Обектът, който наистина много прилича на снаряд, е с дължина 40 см\", казаха от полицията. На 3 септември, германските власти евакуираха 65,000 души от домовете им във Франкфурт, за да обезвредят британска бомба тежаща 1.4 тона. Това е най-голямата евакуация в германската следвоенна история поради предупреждение за неексплодирана бомба. Повече от 70 години след Втората световна война, неексплодираните бомби са сериозен проблем в Германия. Според списанието \"Смитсониън\", между 1940 г. и 1945 г. въздушните сили на САЩ и Великобритания са хвърлили повече от един милион тона бомби над нацистка Германия. Смята се, че до 10% от бомбите не са експлодирали.", "date": "2017.11.07", "title": "Германец съобщи, че в градината му има бомба, но полицията откри ... патладжан"}
{"url": "http://www.classa.bg/%D1%81%D0%B2%D1%8F%D1%82/item/374864-%D1%85%D0%B8%D0%BB%D1%8F%D0%B4%D0%B8-%D1%84%D0%B0%D0%B9%D0%BB%D0%BE%D0%B2%D0%B5-%D0%B7%D0%B0-%D1%81%D0%BA%D1%80%D0%B8%D0%B2%D0%B0%D0%BB%D0%B8%D1%89%D0%B5%D1%82%D0%BE-%D0%BD%D0%B0-%D0%B1%D0%B8%D0%BD-%D0%BB%D0%B0%D0%B4%D0%B5%D0%BD-%D0%BD%D0%B5%D0%B4%D0%BE%D1%81%D1%82%D1%8A%D0%BD%D0%B8-%D0%B2-%D1%83%D0%B5%D0%B1%D1%81%D0%B0%D0%B9%D1%82%D0%B0-%D0%BD%D0%B0-%D1%86%D1%80%D1%83", "text": "Една партида от 470 000 файла, съдържащи гласови документи, снимки, видео и софтуер, както и лични снимки на семейството на лидера на Ал Кайда, бяха публикувани от ЦРУ тази седмица. Документите са получени по време на нападението през май 2011 г. в укритието на Осама Бин Ладен, намиращо се извън град Абботабад (Пакистан). В момента обаче не е възможно да се получи достъп до архивите, тъй като уебсайтът на ЦРУ \"изпитва проблеми от техническо естество.\" Тези, които искат да видят документите, откриват само съобщение, в което се казва, че \"файловете за Абботабад са временно недостъпни, чакащи разрешаването на технически проблем\". Също така се съобщава, че техническият екип работи за улесняване на достъпа до материалите \"възможно най-скоро\".", "date": "2017.11.07", "title": "Хиляди файлове за скривалището на Бин Ладен - недостъни в уебсайта на ЦРУ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374856-%D0%BE%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%E2%80%93-100-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE", "text": "През последните дни зачестяват дискусиите и разговорите на различни политически, академични, медийни и граждански нива около неизлечимите последици от „болшевишкия“ комунизъм, един от най-мракобесните тоталитарни режими на ХХ век. И това съвсем не е случайно. През ноември 2017 г. се навършват 100 години от военния болшевишки преврат в Русия, извършен от Ленин и Троцки срещу правителството на Керенски и установяването на най-мащабната комунистическа диктатура в световната история.   От всички масови убийци на 20-ти век Ленин е този, чиито действия са с най-големи последици, а в същото време остава най-прикрит и мистифициран. Това е свързано с факта, че в бившите републики на СССР едва след средата на 90-те години се премахва официалната пропагандна линия: „Ленин бе добър, а Сталин е чудовището“.   Изкуствено предизвиканият глад (1917 г. – 1921 г.) в части от СССР, усилен посредством Лениновата политика на национализиране и премахване на частната собственост и производство, отнема живота на над 9 милиона души. Тези данни са за масови жертви, различни от милионите политически убийства, извършени по времето и по заповеди на Ленин. [i]   Поради съпротивата на социалдемократите и други граждански партии срещу планираната диктатура на болшевиките, от януари 1918 г. до 1920 г. протича гражданска война, която „червените“ успяват да спечелят с много насилие и жертви. На 17.07.1918 г. Ленин лично нарежда да се убие последния руски цар Николай II заедно със семейството му в Екатеринбург.   Много още потресаващи факти могат да бъдат цитирани за първите години на установяване на болшевишката диктатура, но това няма изобщо да промени мнението на русофилската ни гвардия. Ако се заслушаме в до болка познатите ни техни словоизлияния, всичко ще прозвучи по съвсем различен начин: „През тази година ще отпразнуваме 100-годишнината от Великата октомврийска социалистическа революция (ВОСР) – най-голямото постижение на прогресивното човечество“.   В „извратеното“ съзнание на представителите на днешния ни (уж прероден) посткомунистически партиен елит, годината 1917 продължава да бъде „повратната точка“ в историята, която е сложила край на престъпленията, мизерията и неправдите и е маркирала началото на едно ново, справедливо и най-вече „безкласово“ общество. За тях Москва винаги е била и все още е новият „Йерусалим“, „туптящото сърце“ на комунистическата религия, „центърът“ на „великия и незаменим“ комунистически цивилизационен модел.   Политическото болшевишко „цунами“ заляло Русия в края на 1917 г. има своето дълбоко отражение и в изкуството. Една от най-впечатляващите художествени творби е наистина талантливата картина на Борис Кустодиев „Болшевик“ от 1920 г., която и до днес се намира в Московската Третяковска галерия. [ii], [iii] От дистанцията на времето една (психологическа) аналогия на гигантската фигура на „Болшевика“ и мъничките като насекоми „човечета“, пъплещи в краката му, с прочутото филмово чудовище „Годзила“ би изглеждала направо поразителна. Особено, ако става дума за директните последствия върху човешкия живот.   Вече цял век манипулираната и дълбоко непочтена интерпретация на времето на комунизма продължава да се разпространява в книги, филми, картини, театрални постановки и „научни“ разработки, но преди всичко в училища и университети, граждански и политически форуми. Трудно е дори и да си представим какви нелепости ще се изпишат и изговорят в страна като България на „сакралната“ дата 7 ноември…   Реалната история на Октомврийския болшевишки преврат, неговите предпоставки и жестоки последствия за всички държави, които имаха съдбата да бъдат подложени на този „гигантски“ експеримент на столетието, са многократно описвани и изследвани през годините. Но всичко това не успява да попречи на комунистическата митология да надживее не само блудкавата и лепкава комунистическа реалност, но дори и самия Съветски съюз.   Нещо повече, днес митът за комунизма като че ли живее нов живот и е все по-възхваляван от „модерни“ и „постмодерни“ философи и икономисти, които пишат „черни книги за капитализма“ и оплюват „жалките му опити“ за половинчати реформи, а разюздани млади и не толкова млади глобалисти изпълват площадите и скандират лозунги срещу НАТО и ЕС, облечени в тениски с ликовете на Ленин, Сталин, Мао и не на последно място на Карл Маркс, „вечният“ символ на „пролетарската“ икономическа революция.   Тук е мястото да споменем, че през май 2018 г. историческият германски град Трир ще отбележи 200 години от рождението на Карл Маркс. По този повод Китайската народна република е подарила на града една огромна бронзова статуя на Маркс (около 6 м. висока заедно с постамента), която ще бъде поставена в градския център, близо до прочутата древна „Порта Негра“. Не ни остава нищо друго, освен да цитираме „вечното“ възклицание на Цицерон против Катилина: „О времена, о нрави“…   По разбираеми причини, особено чувствителни към „дълбоко болезнената“ тема за „Ленинско-Сталинския“ комунизъм сме ние, гражданите на страните от Централна и Източна Европа, за които Втората световна война приключи реално едва след падането на Берлинската стена през 1989 г. След като през 1944 – 45 г. комунистите дойдоха на власт с помощта на Съветската армия, те смениха радикално политическите системи, избиваха, затваряха или изпращаха в лагери стотици хиляди хора, a други изселваха и въдворяваха на местожителство.   Бяха забранени политическия плурализъм и свободните медии, национализирана бе частната собственост и на практика бяха унищожени или физически, или материално и професионално елитите на тези държави. През този драматичен половин век преживяхме по-малки или по-големи опити за съпротива, които бяха демонстративно смазвани с насилие пред „полузатворените“ очи на вече „Свободна Европа“, към която ние (още) не принадлежахме.   На този фон, другите престъпления на комунистите, като забраните за следване, работа и пътувания в чужбина, липсата на свободни избори, на свобода на словото и информацията, се възприемаха като нещо едва ли не в „реда на нещата“. И все пак, въпреки огромните наследени проблеми от времето на комунизма, тези страни, които бяхме известни като „най-верните сателити“ на Съветския Съюз, днес вече сме пълноправни членове на НАТО и ЕС.   Психологическият, културно-политическият и икономическият ефект от присъединяването ни към свободния свят е от огромно значение за всички ни. Особено за младите. Успешната ни евроатлантическа интеграция в никакъв случай не бе някакъв подарък или благотворителен жест. Тя бе плод на много сериозни и последователни икономически и политически процеси с участието на огромен брой хора, с радикален сблъсък между елити, ценностни системи, между „ново и старо“, между „добро и зло“.   Когато говорим за сблъсък между „добро и зло“, не трябва никога да забравяме, че България имаше може би едно от най-ужасните наследства от комунистическия режим. За страна като нашата и най-успешните ходове за морално, политическо и юридическо осъждане на комунизма винаги ще изглеждат недостатъчни. Нито жертвите на терора могат да се върнат между живите, нито могат да се върнат изгубените години на нашите поколения. И все пак, преодоляването на комунистическото минало е абсолютно необходимо в името на истината, на свободата и справедливостта, в името на историческата памет и европейското ни и евроатлантическо бъдеще.   Първият горчив резултат от болшевизацията на българските комунисти (тесни социалисти) датира още от 1923 г. и е свързан с безмислените и предварително обречени на неуспех септемврийски размирици, представяни ни в исторически план като „първото антифашистко въстание в света“. Организирано от БКП и ръководено от дългата ръка на Москва, то доведе до невинни човешки жертви и до ненужно изостряне на политическата обстановка в страната. Като спомен от него в народната памет остават единствено черните забрадки и позорното бягство на неговите подбудители – Коминтерновските агенти Васил Коларов и Георги Димитров.   Както пише в комунистическите учебници по история, „макар и завършило с поражение, септемврийското въстание има огромно значение в историята на България, за развитието на БКП, за международното комунистическо движение“. Значението действително е потресаващо със своята нелепост и политически инфантилизъм на неговите организатори. Доколкото до необратимото болшевизиране на БКП, то проличава най-добре в следващите жестоки кървави години в нашата история.   Апогей в развитието на тръгналата по „ленински“ път комунистическа партия е нямащият аналог в историята на световния тероризъм атентат в църквата „Св. Неделя“ на 16 април 1925 г. Общият брой на жертвите е ужасяващ – 213 души са загиналите и над 500 са ранените. Въпреки че през 2015 г. 90-годишнината на този терористичен акт бе отбелязана по изключително достоен начин, все пак бих желал да подчертая още веднъж дълбоко пресметнатата и откровено цинична садистичност на извършителите.   Всичко е организирано така, че да бъдат убити колкото може повече хора и то от най-блестящите представители на обществения елит. Изборът на жертвите съвсем не е случаен. Комунистите винаги са изпитвали яростна ненавист не само към другомислещите, но и към всички, които ги превъзхождат в някакво отношение.   Под развалините намират смъртта си генералите Найденов, Нерезов, Попов, Кюркчиев, Табаков, Златарев, Радойков, Стойков, Павлов, Пушкаров, Лолов, Давилов, много други офицери, столичният кмет Паскалев, окръжният управител Неделчев, градоначалникът Кисьов, депутатите Колушев, Рачев, Цанов, търговци, чиновници, инженери, адвокати, журналисти, войници, жени и деца.   Много семейства дават по няколко жертви едновременно. Никога не трябва да се забравя и невероятната гавра с религиозните чувства на народа ни. Какви могат да бъдат тези изчадия адови, способни да избият стотици хора в божия храм, и то на връх Великден. Затова само с дълбоко презрение и съжаление може да бъде посрещнат фарисейският флирт с християнството на новите социал-комунисти.   Последствията от атентата не се ограничават само с жертвите от бомбения взрив. В ответния бял терор загиват невинно много прогресивни, леви интелектуалци, станали косвена жертва на болшевизацията на социалистическата идея. Периодът 1923 г. –1925 г. година е само един от многото трагични периоди във „великата“ стогодишна история на БКП. [iv]   След тазгодишното толкова горещо лято, както от метеорологична, така и от политическа гледна точка, достигнахме отново до „9 септември“, една от най-трагичните ни политически дати, която за 73-ти пореден път ни напомни за най-жестокото разединение и противопоставяне в българската история и неговите неизлечими последици. Писал съм и съм говорил многократно през годините по темата за „комунистическото наследство“, но горчивите факти трябва да се повтарят и дискутират при всяка възможност. В никакъв случай не трябва да си позволяваме да забравяме откъде идваме и докъде се опитваме да стигнем.   Нима можем с лека ръка да загърбим и да запратим в „кошчето на историята“ злокобните събития непосредствено след „9 септември“. След като дойдоха на власт с помощта на Съветската армия, само за 5 години, от 1944 г. до 1949 г., комунистите успяха да сменят радикално политическата система, да избият или да изпратят в лагери и да „въдворят на местожителство“ стотици хиляди хора, да забранят политическите партии и свободните медии, да национализират частната собственост, да отнемат земята на хората и на практика да унищожат или физически, или материално и професионално елита на България.   Само до март 1945 г. така наречените „народни съдилища“ произнасят повече от 11000 присъди. 2730 човека са осъдени на смърт, като между тях са регентите, министри и 62 народни представители. 1305 човека са осъдени на доживотен затвор, а 5119 – на 20 години. Голям брой от осъдените на затвор умират непосредствено след съда от побой и изтезания, а хиляди са безследно изчезналите. От септември 1944 г. до февруари 1945 г. са убити без съд и присъда повече от 30 000 човека. И тук е мястото да направим сравнение с прочутия Нюрнбергски процес, на който са осъдени 19 души, от които на смърт 12.   С прекъсвания, до 1962 г. в България съществуват концентрационни лагери за интерниране на противниците на режима. Има сведения, че и през 1968 г. в „Белене“ все още са изпращани затворници. Дори през 1985 г. лагерът „Белене“ е отворен отново, този път за интерниране на представители на турското малцинство по време на т.нар. „Възродителен процес“.   Въпреки че до свикване на един нов „Нюрнбергски процес“ за международно официално осъждане на престъпленията на „ленинско-сталинския“ комунизъм очевидно няма да се стигне, битката далеч не е приключила. Блестящ пример в този дух е изключително популярната Резолюция 1481 на ПАСЕ за международно осъждане на тоталитарните комунистически режими.   Тя е приета на 25 януари 2006 г., като по този начин ПАСЕ става първата международна организация, обявила се ясно и категорично против комунистическите престъпления. През 2009 г. резолюцията е подкрепена и с резолюции на Европейския парламент и Парламентарната асамблея на ОССЕ, както и с решение на 41-то Народно събрание. [v]   След като все пак през 2000 г. у нас беше приет специален закон за обявяване на комунистическия режим за престъпен (ДВ, бр.37 от 05 май 2000 г.), а на 17 септ. 2015 г., 43-то НС прие поправки в Наказателния кодекс (НК), с които с 26 години закъснение бе премахната давността, пречеща за съдебно осъждане на извършители на престъпления от времето на комунизма, изглеждаше, че най-сетне ще възтържествуват справедливостта, моралът и законността! Но нищо подобно не се случи.   С решение №12 от 13 окт. 2016 г. Конституционният съд (КС) по искане на Цацаров отмени като противоконституционни поправките в НК, приети с гласовете на ГЕРБ, Реформаторския блок и ДПС. Решението бе взето с 11 гласа „за“ и един глас „против“ на конституционния съдия Филип Димитров. [vi]   Макар и обявен за противоконституционен, извоюваният законодателен акт в 43-то НС за отпадане на давността за комунистическите престъпления, има своето политическо и морално значение и е най-малкото един дълбок поклон пред паметта на жертвите на комунистическия терор. Особено днес, 100 години след злокобния политически фарс, наречен „Велика октомврийска социалистическа революция“.   ------------------- [i]  . Ленин;  [ii] Борис Кустодиев: „Болшевик“ 1920 г., Третяковска галерия;  [iii] Wolfgang Templin: „Mythos Oktoberrevolution“, Teil I; Impressum Der Stacheldraht, Nr.6/2017 [iv] Аспарух Панов: „ “;  [v] „ ”;  [vi] Конституционният съд реши   г.", "date": "2017.11.07", "title": "Октомврийската революция – 100 години по-късно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374857-%D0%B3%D0%BE%D0%BB%D1%8F%D0%BC%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%83%D1%87%D0%B8%D1%82%D0%B5%D0%BB%D1%81%D0%BA%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8-%D0%BB%D0%B8%E2%80%A6", "text": "Който и герберист да се появи на някой от телевизионните екрани, бълва огън и жупел срещу БСП и правителството на Орешарски. И безкрайни венцехвалебствия за любимия вожд и пазител на българския народ – трикратно избирания и два пъти смъкван премиер.    И го хвалят за какво ли не! И как ли не! Напоследък най-много го венцехвалят за повишаването на учителските заплати. Едни усмихнати и самодоволни журналистки едва ли не преливат от радост от досега с премиера, от проявената от него „грижа“ за част от българската интелигенция.   И у наивните българските телевизионни зрители и читатели на пеевските и другите вестници се формира неусетно масовото усещане, че най-после един социален проблем ще бъде решен – достойно възнаграждение на труда на учителите на българските деца. Аха, и аз да се хвана на въдицата, на просташките внушения.   А както е известно, блажени са верующите. А реалната картина е съвсем друга. Разбираме го, когато си послужим със сравнението. Истината се познава в сравнението. Но не само и не толкова сравнението с предишното, с миналото, а с реалността, сравнението с други дейности. И няма да се ровим в социалната и икономическата статистиката, която в редица случаи може да носи и името стъкмистика. А иначе изглежда много примамливо, това което каза министъра на образованието и науката още през май.    От новата учебна година 759 лв. стартова заплата за учител, 791 лв. за старши учители 836 лв. за главен учител. От много мизерни трудови възнаграждения се преминава към по-малко мизерни учителски заплати. Сравнението с настоящите заплати, ръстът с 15% към тях е капка в морето на бедността. По-важен е житейският критерии. И пак със стартовата заплата.   И понеже си нямам друга работа, чета пред голям софийски супермаркет на входа едричка обява, че те търсят работници. Ама никакви изисквания за образование, за стаж по специалността, умения за работа в екип и т.н. стандартни изисквания и процедури на трудовия пазар в България.    Дори няма изискването за възраст до 25 г., висше, средно или дори начално образование и поне 5 години трудов стаж. На таблото с обявата се посочва скромната стартова заплата от 920 лв. месечно и като бонус ваучер за храна на стойност още 60 лева. Или около 980 лева стартова заплата само за първите 6 месеца, заплата без изисквания за образование и без изисквания за умения и опит.   Е, и как да оценим увеличаването на стартовата заплата на главен учител от 836 лв? Или пък току що завършил университет учител със стартовата заплатица от 791 лв., само около 200 лева по-малка от общ работник в супермаркет без образование или пък с килийно начално образование. А при главния учител разлика е по-скромничка – само от някакви си около 150 лв. по-малко. А главен учител човек може да стане само ако има завършено висше образование с магистърска степен и стаж поне около 10 години. Да не говорим за стартовата заплата на млад научен сътрудник в БАН!    А да сравняваме ли със заплатите на шофьорите, не само тези от международни превози, огромната част от които са с основно образование и по-рядко със средно. Мит са големите възнаграждения от частни уроци на учителите.    Сега всеки абитуриент влиза в университет и дори само с подарена тройка. И няма балами, които да плащат за подготовка за приемни изпити. Само една малка част, предимно учители по математика и чужди езици, припечелват по някой лев от частни уроци. Останалото е нищета. Нищета не само на самите учители, но и на техните деца.   Неолибералната мантра, че заплати трябва да се дават за резултати в образованието не работи. Резултатите от учебния процес се виждат след много години. И ако сега залагат ниски заплати, учителите ще работя по на няколко места за да си издържат семействата и ще влагат по-малко старание в учебния процес. Това е закономерност, която с критика, мантри за получени резултати не може да бъде преодоляна.   Медийната шумотевица с увеличаването на учителските заплати е част от общата манипулация за социалните грижи на гербаджийте. Търси се по същество сваляне на общественото напрежение от масовите кражби от бизнеса чрез държавните поръчки и еврофондовете и създаване на по-благоприятно лице на управляващите във връзка с т.нар. Европредседателство.   Българските учители отново са прецакани. И то под маската на увеличаване на работните заплати. В крайна сметка е прецакано цялото българско общество, тъй като учителите са тези, от които в най-голяма степен зависи развитието на интелектуалния потенциал на нацията. Но това не могат да разберат псевдодържавници с физкултурно и пожарникарско образование. Уважавам труда на завършилите    Спортната академия и огнеборците, които са си избрали достойни професии и имат добро образование. Но не уважавам всезнайковците, както и опитите им да баламосват учителите. Да, не случихме с управници. Но дядо Хегел не напразно твърди, че „всеки народ си заслужава управниците“.    И щом си ги избираме и си ги търпим тези управници, образователното дело ще е на този незавиден хал. И държавата ще се подиграва с техния труд. А иначе с фанфари и тържества за показ на политиците по телевизиите ще си честваме деня на будителите, денят на учителите, 24 май и т.н. Все празници с напразни обещания за българското учителство. А трябва, много трябва бърза действителна, решителна социална промяна в България.", "date": "2017.11.07", "title": "Голямо увеличение на учителските заплати ли…!?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374858-%D0%BD%D0%B0-%D0%BF%D1%80%D0%B0%D0%BA%D1%82%D0%B8%D0%BA%D0%B0-%D0%B5-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B4%D0%BE%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BF%D1%80%D0%B8-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "Идеята за отпадане на давността за престъпления при приватизацията е прекрасна от политическа гледна точка, но трудно осъществима или на практика невъзможна за реализация. Това каза пред БНР ректорът на ВУЗФ доц. Григорий Вазов, член на Фискалния съвет на България по повод   при разследването на приватизационни сделки.   \"Много са факторите, които ще попречат. Първият е юридически. Предполагам, че тук ще има много сериозни юридически обструкции именно за това понятие \"падане на давност\". От гледна точка на самата технология на извършваните сделки, струва ми се, че тук ще бъде голямата трудност. Какво имам предвид? Според мен, на практика огромна част от тези сделки са направени от юридическа гледна точка перфектно - тези, които са правили сделките, са ползвали най-добрите български, а някои и международни юридически кантори, които, от юридическа гледна точка, а и от законова най-вече, са \"изпипали\" сделките перфектно. Това е единият аспект.    Второто е, че голяма част от тези, които направиха големите приватизационни сделки, които разбуниха сериозно обществото в много аспекти, ако тогава са имали единица обществено и политическо влияние, сега, след тези сделки, тяхното влияние - икономическо, политическо, обществено, е много по-силно, така че възможността те да бъдат разследвани е много, много слаба\", каза Доц. Вазов.   Той изтъкна, че от публикуваните данни за приватизацията е видимо, че най-големите сделки са ставали по време на мандатите на Иван Костов, Симеон Сакскобурготски и Сергей Станишев.   Оценката на дадени активи преди 10,15 или 20 години и оценката сега е много различна. Обществено-политическото, икономическото време, цената, стойността на парите, всичко е било много по-различно, отколкото е в момента. Това също ще предизвика много сериозни противоречия при правенето на оценка на тези сделки.   Калоян Стайков от Института за пазарна икономика коментира, че няма пречка идеята да бъде реализирана, но тя „не е добра по ред причини\" и я определи като поредния политически шумен опит да се спечели някаква обществена подкрепа, който обаче е безкрайно нереализируем.   Специално третиране на едни сделки не е добра идея и не се гледа с добро око, въпреки че се прилага в сравнително неразвити страни. Такова нещо в Германия няма да видите, например. От чисто икономическа гледна точка, господин Вазов преди малко го спомена, не е толкова лесно в ретроспекция да се правят оценки на сделки, които са се случвали преди 10,15,20 години, тъй като наличната информация е една, докато тогава е била съвсем различна.    Много трудно може да се докаже някаква злоупотреба по този начин и през годините имахме на няколко пъти такива случки, в които излиза някой политик и казва: \"Ами тази сделка всъщност е ощетила държавата с еди колко си милиона\", обаче след това в съда няма как да го докаже.   Идеята изглежда много популярна. Всички сме наясно, че при бърза приватизация, каквато беше приватизацията в България, е норамлно да има някакви злоупотреби и на всички ни се иска тези злоупотреби по някакъв начин да получат някакво възмездие, но след толкова време е много трудно това да се случи, а ако случайно падне давността, след 10 години ще е още по-трудно.   Стайков коментира, че идващите в последните години чуждестранни инвеститори не идват у нас, за да приватизират, а за да правят бизнес, така че не биха били отблъснати от съобщението. Практически обаче би било по-лесно да се направи реална съдебна реформа, която да има положителен ефект върху инвеститорите, допълни той.", "date": "2017.11.07", "title": "На практика е невъзможно доказването на престъпления при приватизацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374859-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%82%D1%80%D0%B5%D1%82%D0%B8-%D0%BF%D1%8A%D1%82-%D1%89%D0%B5-%D0%B0%D0%B1%D0%B4%D0%B8%D0%BA%D0%B8%D1%80%D0%B0-%D0%B8-%D1%89%D0%B5-%D0%BE%D0%B1%D0%B2%D0%B8%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5", "text": "  Доган има много говорители. Митко Тадаръков не прави изключение. Той лъже, че познава Доган от 25 години. Това каза бившият зам.-председател на ДПС Осман Октай пред Люба Кулезич по БиАйТи.   Никой не може да каже кой кой е в публичното пространство. Тадаръков  е лъжец, познавам го от  1991 г. Той лъже, че познава Доган  и е толкова близък с него. Не ми се говори за хора, които успяха да използват модела Доган.    Аз мога да запаля държавата. Изнудването продължава, но това няма как да се случи с турците в България. Има обаче цигани, българо -мохамедани,  които могат да бъдат употребени.  Каракачанов е толкова фалшив патриот.    Бях в ръководството на  ДПС, когато поискахме да има ислямски висш духовен център. Патриотите  скачаха като ужилени тогава. 10 години мълчаха да влиянието за Дианета. Днес Каракачанов предлага нашата идея и я приема  съвсем нормално. Ако нямаше модела Доган, нямаше да ги има и патриотите. Те взаимно си сътрудничат. Това са опасни явления за политическа употреба. Те взаимно се употребяват.   Защо никой не си зададе въпрос колко струват разходите за Сараите? НСО  харчи по 2 млн. всяка година за охрана на Доган.   За първи път вкараха в закона  да се охранява и цивилен гражданин. Цялото  политическо статукво е в играта. Раздават се пари на калпак без реформи. Това са нашите средства. Сега искат тишина заради европредседателството. Мен тишината в политиката ме плаши. Сега има политическо заиграване кой колко ще вземе. Тази тишина ще избухне по време на председателството. Хората не виждат смисъл да протестират. Когато дойде председателството ще има много протести и вълнения, за да ни чуе Брюксел.   По време  на председателството Борисов за трети път ще абдикира и ще хвърли вината върху патриотите. Следващата година през есента ще има парламентарни избори. ДПС  не искат да свалят правителство.", "date": "2017.11.07", "title": "По време на председателството Борисов за трети път ще абдикира и ще обвини патриотите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374860-%D0%BF%D1%80%D0%B5%D0%BF-%D0%BB%D0%B0%D0%B7%D0%B0%D1%80-%D0%B3%D0%B0%D0%BB%D0%B8%D1%81%D0%B8%D0%B9%D1%81%D0%BA%D0%B8-%D1%81%D0%B2-33-%D0%BC%D1%87%D1%86%D0%B8-%D0%B2-%D0%BC%D0%B5%D0%BB%D0%B8%D1%82%D0%B8%D0%BD", "text": "Преп. Лазар бил роден в Магнезия (Мала Азия). Той рано почувствал призвание към иночески живот. Отишъл в Йерусалим да се поклони на светите места и там постъпил в обителта на преподобни Сава, където прекарал 10 години.   След това се върнал в отечеството си и започнал тежък подвижнически живот в една необитаема планина в Галисия.    Там построил храм \"Възнесение Христово\", а около храма издигнал стълб, на който прекарал много години в молитва и всевъзможни лишения. По-късно тук бил основан Галисийският манастир. Лазар живял в половината на ХІ век.   В съшия ден се празнува паметта на 33 мъченици, пострадали в Мелитин, през времето на император Диоклетиан.", "date": "2017.11.07", "title": "Преп. Лазар Галисийски. Св. 33 мчци в Мелитин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374861-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%B0-%D1%82%D1%8A%D0%B6%D0%BD%D0%B8-%D1%85%D0%BE%D1%80%D0%B0", "text": "Наскоро се случи така, че имах малко по-близки отношения с органите на властта. Знаете, човек и добре да живее, попада в някое районно. Фокусът тук не е колко е хубаво да прекараш няколко часа на пейка до травестит. Нито колко е приятно вдигнеш скандал, че няма да те закарат до дома, след като са те прибрали. Става дума, че разбрах, че полицаите не са точно полицаите от вицовете – четирима въртят масата, за да завинти петият крушката.     Откакто влязохме в Европейския съюз, безобразията по районните намаляха правопропорицонално на делата в Страсбург. Онези истории за бонбона в бузата и влаченето на хора по пода, всевъзможните гаври с арестантите т.н. може и да са не изчезнали съвсем, но честотата им със сигурност в намаляла.   В РПУ-тата вече няма \"трамвайче\". Възможно е дори проститутки да си тръгват от районното, без да са поработили на негова територия. Това обаче никак не промени презрителното отношение на хората към полицаите.   Онова, за което масово ги мразим, е ясно. Гнилоч от корупция на дребно и на едро, полицейско насилие, простотия пр. Но зад тези видим неща стои един гротескно обезсърчаващ фон: нашите полицаи са смазани, тъжни, грозновати, кривоврати, с вехти униформи, носове на капиляри, отпуснати кореми, мръсни нокти…   Имат ограничение от 8 литра на горивото, което прави автомобилното преследване абсурдна идея. Районните са мизерни, студени, в РПУ-то в Студентски град държат веществените доказателства в кенефа, а това на Асен Златаров миреше на градска тоалетна.     И не всички от тях са виновни за това. Държавата не обича своите органи на реда. Средата, която им е създадена, не ги провокира да са добри в работата си, те се носят по една инерция и масово спират да си вършат работата. Онези с по-висок интелектуален капацитет бягат от тази професия, а „да ни пазят“ остават едни примирени, нещастни хора с ниски заплати и униформи с дъх на мухъл.   Те се червят от неудобство пред нормалните хора за това, че нямат достатъчно дрегери за алкохол и наркотици. Не се гордеят с професията си, а скромната им власт им дава криле, които обаче се топят под условията, в които могат да я упражняват.     Испанските ченгета приличат на извадени от кориците на календар на женския Playboy, а италианските с техните Lamborghini-та карат жените да искат да бъдат арестувани. В Щатите тамошните „катаджии“ прекарват по пет минути в гласене на шапките на главите си, за да може като отидат при спрения шофьор, да внушават уважение и страхопочитание дори само с вида си.   Българските са притеснителни не защото имат пищови в кобурите, а защото не се знае дали от униформите им човек не може да хване краста. И това е сериозен проблем. Защото ниското самочувствие в професия, която предполага сблъсъци с престъпници е пагубно.   И ако държавата не подпомогне тези вяли отегчени служители на реда, не се чудете следващия път, когато някой ви открадне лаптопа от колата и никой не си направи труда да го намери.", "date": "2017.11.07", "title": "Българските полицаи са тъжни хора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374862-%D0%B4%D0%BE%D0%BD%D0%B4%D1%83%D0%BA%D0%BE%D0%B2-%D1%82%D0%B5%D1%81%D1%82-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%BE%D1%81%D1%82", "text": "7 милиона и 200 хиляди лева не са малко пари - толкова е цената по договор за ремонта на бул. \"Дондуков\", който най-вероятно ще остане в историята на София завинаги като пример за зле свършена работа и неадекватна реакция на властите едновременно. За много по-малка сума - 1,2 милиона, от които реално изплатени 300 хиляди лева, падна главата на здравния министър миналата седмица.   В договора с фирма \"Трейс Груп Холд\" няма подозрения за свързани лица, но съмненията за качеството се увеличават с всеки изминат ден.      Новите пешеходни пътеки вече са с изтрита маркировка и така ще е винаги, защото боята на строителите и паветата са от различни и несъвместими епохи. Неслучайно предишните пътеки бяха изградени от бял паваж.   Ремонтът започна на 3 юли и трябваше да приключи за срок от 75 дни - последната обявена крайна дата за пускане на движението е 20 ноември, което означава 142 дена след началото на проекта.   \"Който не работи, не греши\" - отговарят от Столична община, откъдето декларират, че няма да бъде платен нито лев преди всичко да бъде изрядно, а за забавянията ще бъдат глобени изпълнителите.     В началото проектът за ремонт на булеварда изглеждаше по коренно различен начин - \"Дондуков\" трябваше да е със смесена настилка - павета по трамвайните релси и асфалт, там, където ще преминават автомобилите. Релсите щяха да са шумоизолирани, за да не се превръща първият трамвай в 5.05 ч. в автоматичен будилник за живущите, а по спирките трябваше да има спиркови перони и тротоарни уширения, както и велоалея.       Така в навечерието на ремонта, започнаха пререкания между Министерство на културата и Столична община, в които се включиха активно и гласовити радетели за запазването на Стара София. Вследствие на това проектът бе преправен, съответно забавен, и се реши, че до бул. \"Васил Левски\" ще има павета. Два месеца по-късно от министерството все пак позволиха на втората отсечка на \"Дондуков\" - след ул. \"Раковски\", да има и асфалт в името на развитието на града, а \"съвременната епоха да остави своя отпечатък във времето\".   Един от другите активни защитници на паветата беше не кой друг, а пазителят на духа на автентична София, общинският съветник Иво Божков, който твърдеше, че с паваж столицата ще стане \"недружелюбна за колите, а дружелюбна за хората\". Пет месеца по-късно той отново е на вълната на гражданското недоволство, този път с призиви за разваляне на договора с фирмата-изпълнител, сигурна гаранция, че ремонтът няма да има край.     Благодарение на усилията на различните институции от добре направения първоначален проект не остана нищо, от паветата на първата отсечка ще минем направо в асфалта, колоездачите ще се друсат по паважа, а гражданите ще продължат да преживяват всеки трамвай като земетресение. Все пак макар и \"най-трудният ремонт в София\", по думите на кмета, - става дума за отсечка по-малка от 1 километър.   Възможно ли е Столична община да се запъне пред ремонта на един булевард? Нима положението е толкова безнадеждно и в България няма нито една качествена строителна фирма, която да работи така, че гражданите да не заливат социалните мрежи със снимки, скандализирани от начина на ремонт?   Ако на гърба на \"Дондуков\" не се бяха упражнявали толкова много субекти - кой за политически дивиденти, кой от финансова изгода, кой от безсилие, булевардът можеше да изглежда много по-добре, а ремонтът да бъде по-качествен. Толкова много ли искаме?", "date": "2017.11.07", "title": "Дондуков - тест за политическа интелигентност"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374855-%D1%89%D0%B5-%D0%BF%D1%80%D0%B5%D0%BF%D1%8A%D0%BD%D0%B0%D1%82-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%B8%D1%82%D0%B5-%D0%B2%D0%B0%D0%BB%D1%83%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8", "text": "Днес стойността на биткойна и на конкурентните продукти се основава на сравнителната анонимност на трансакциите, която позволяват. Когато държавите засилят своя надзор - или създадат своя собствена виртуална валута - това предимство ще изчезне.   Дали всъщност биткойнът (bitcoin) е най-големият балон с криптовалути в света или пък една много добра авангардна инвестиция в новата ера в областта на финансовите технологии? Моята интуиция ми подсказва, че в дългосрочен план технологията ще се развива, но цената на биткойна ще се срине.   На равнище от над 4200 долара в началото на октомври (в петък стойността на биткойна достигна рекордните 7500 долара на базираната в Люксембург борса Bitstamp - бел. прев.), една-единствена единица от виртуалната валута сега е над три пъти по-скъпа от унция злато. Някои адвокати на биткойна прогнозират, че цената му ще скочи през следващите години.   Онова, което ще се случи по-нататък, ще зависи, до голяма степен, от начина, по който ще реагират правителствата. Дали те ще толерират анонимните системи за разплащане, които улесняват укриването на данъци и извършването на престъпления? Ще създадат ли свои собствени дигитални валути? Друг ключов въпрос е да се разбере с какъв успех могат да проникнат на пазара многобройните конкуренти на биткойна.   По принцип е изключително лесно да се клонира или да се подобри технологията на биткойна. По-трудно е обаче да се дублира лидерското място, придобито от биткойна, когато става дума за надеждността в голямата екосистема от приложения, изградена около него.   За момента регулаторната среда остава много хаотична. Китайското правителство, обезпокоено, че с употребата на биткойн се източват капитали и се укриват данъци, неотдавна забрани обмена на тази виртуална валута. Япония пък регистрира биткойна като законно разплащателно средство, в очевиден опит да се превърне в световния център на финансовите технологии.   В Силициевата долина мениджърите на сляпо инвестират в биткойна и едновременно с това наливат пари в неговите конкуренти. Най-важният сред тях е етериум (ethereum). Неговите амбиции са големи, сравними с тези на Amazon. Целта е потребителите на етериума да използват същата обща технология, за да преговарят и сключват “интелигентни договори” за почти всичко.   В началото на октомври борсовата капитализация на етериума възлизаше на 28 милиарда долара срещу 72 милиарда долара за биткойна. Ripple - платформа, поддържана от банковия сектор с цел да се намали цената на трансакциите при междубанковите и чуждестранните трансфери, остава далеч назад с 9 милиарда долара. След първата тройка има десетки нови конкуренти.   По-голямата част от експертите се обединяват около мнението, че умната технология, която стои зад виртуалните валути, може да има широко приложение в областта на киберсигурността, която представлява едно от най-големите сегашни предизвикателства срещу стабилността на световната финансова система. За голям брой разработчици целта да измислят по-евтин и по-обезопасен механизъм за разплащане измести амбицията на биткойна да замени долара.    Лудост е обаче да се мисли, че на биткойна ще бъде разрешено да замени валута, емитирана от централна банка. Едно нещо е правителствата да позволяват малки анонимни трансакции с виртуални валути, а друго - анонимни плащания от голям мащаб - нещо, което би могло да направи изключително трудно установяването на данъчните задължения и контрола върху престъпната дейност.   Ще бъде интересно да видим как ще еволюира позицията на Япония. Правителството даде индикации, че ще наблюдава трансакциите с биткойни, за да внимава за престъпните дейности и за да събере информации за хората, притежаващи от виртуалната валута. Може обаче да сме сигурни, че укриването на данъци в световен мащаб ще търси начини за придобиване на биткойни по анонимен начин в чужбина, след което да изпере парите през японски сметки. Приемайки виртуалните валути, Япония рискува да се превърне в данъчно убежище от мащаба на Швейцария - с вървящи неразделно с технологията закони за банковата тайна.   Ако биткойнът бъде изваден от своето почти анонимно състояние, ще се появи риск да бъде трудно оправдана сегашната му цена. Ще падне ли тя до нулата, ако правителствата станат в състояние да наблюдават напълно трансакциите? Може би не. Въпреки че трансакциите в биткойни изискват извънредно голямо количество електроенергия, с някои подобрения, тази виртуална валута все пак би могла да “бие” равнището от 2% на разходите на големите банки за кредитните и дебитните карти.   Най-сетне, трудно е да се види какво би попречило на централните банки да създадат свои собствени дигитални валути и да използват регулации, за да наклонят баланса в тяхна полза, докато те спечелят надпреварата. Дългата история на валутите ни показва, че иновациите, измисляни от частния сектор, в крайна сметка биват поставяни в регулаторна рамка и присвоявани от държавата. Нямам никаква представа каква ще бъде цената на биткойна през следващите две години, но няма никаква причина да очакваме, че тази виртуална валута няма да бъде застигната от сходна съдба.    ", "date": "2017.11.07", "title": "Ще препънат виртуалните валути заради укриване на данъци"}
{"url": "http://www.classa.bg/component/k2/item/374852-%D0%B8%D1%81%D1%82%D0%B8%D0%BD%D0%B8-%D0%B8-%D0%BB%D1%8A%D0%B6%D0%B8-%D0%BE%D1%82-%D1%81%D0%B2%D0%B5%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "„В този град, и вие сигурно добре го знаете, има хора, които ви желаят злото. Заради вашата репутация, власт и богатство. В Перу тези неща не се прощават. Завистта и злобата тук цъфтят по-буйно, отколкото във всяка друга страна.\"     Думите са на Роландо Гаро, ловец на сензации с претенции за журналист. Едно е да си разследващ журналист и да вадиш на показ нечистоплътните сделки в разклатена държава, друго е да упражняваш шантаж и да захранваш мелницата на клеветите за лична изгода. Роландо Гаро е от втората порода хора. И е силен, защото играе със силните на деня.     На мястото на „Перу\" по-горе спокойно можеше да се мъдри „България\", но у нас предприемачите с добра репутация са, меко казано, утопичен вид. Затова пък таблоиди си имаме в изобилие, не само печатни. И завист си отглеждаме в изобилие, вместо да живеем и работим със страст. Дали писателят е напипал тези аналогии при гостуването си в София през 2013-а?   Книгата засмуква вниманието с гореща сцена между две жени - Мариса и Чабела. И двете са омъжени, а съпрузите им са близки приятели. Докато чакаме развоя на тази неочаквана връзка, ставаме свидетели на изнудване. Жертва е мъжът на Мариса, влиятелният индустриалец Енрике Карденас. Притиснат от хроникьора Гаро, той отказва да налее пари в долнопробния вестник  , в резултат ще бъде позорно изтипосан на първа страница.     Но преди да се опита да изчисти името си, ще бъде въвлечен в друга каша. Ще бъде обвинен за убийството на въпросния журналист... Междувременно Мариса и Чабела решават да запазят връзката си в тайна. За да не провали браковете им, а напротив, „само да изостри вкуса и да им вдъхне нов живот\".   Романът носи името на един от най-престъпните квартали в Лима, където обири, насилие, побоища и нападения стават на всяка крачка. Тероризмът е ежедневие, но познайте кой опира пешкира, когато някоя брънка във веригата власт-машинации и злоупотреби се скъса. Отчаяните и безимотните. Онези, които нямат сили да се съпротивляват. В случая с Енрике Карденас някой не си е направил сметката правилно.   Сюжетната линия с изнудването се разклонява в няколко посоки, за да даде глас на не по-малко интересни персонажи като Дребосъчката и стария комик Хуан Пейнета. А после на хоризонта изплува зловещата фигура на Доктора, най-силният човек в държавата („той коли, той беси\").     Варгас Льоса услужливо набутва огледалото на перуанската действителност и под носа на българския читател. Ето още един цитат, от който трябва да ни стане неловко: „Омразата на хората не лишаваше Роландо Гаро от съня му. Дори го изпълваше с известно удовлетворение - да бъдеш мразен, означаваше да вдъхваш страх, означаваше признание. Нещо, което перуанците добре умееха - да лижат краката, които ги тъпчат.\"", "date": "2017.11.07", "title": "Истини и лъжи от света на политиката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374853-%D0%BD%D0%B8%D1%81%D0%BA%D0%B8%D1%82%D0%B5-%D0%B4%D0%BE%D1%85%D0%BE%D0%B4%D0%B8-%D1%81%D0%B0-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B4%D0%B5%D0%BC%D0%BE%D1%82%D0%B8%D0%B2%D0%B0%D1%86%D0%B8%D1%8F-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B2-%D1%82%D1%80%D1%83%D0%B4%D0%BE%D1%81%D0%BF%D0%BE%D1%81%D0%BE%D0%B1%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82", "text": "Перспективата за достатъчен доход би накарала 53% от демотивираните българи да се активизират на пазара на труда, става ясно от изследване на нагласите сред хората, които не учат, не работят и не са регистрирани в Агенцията по заетостта. Техният брой е около 330 хил. или 11% от настоящия брой заети лица, което означава, че тези хора представляват огромен неизползван резерв на пазара на труда. Проучването е осъществено в края на септември от изследователски център „Тренд“ по поръчка на Фондация „Фридрих Еберт“ сред 1100 души.   Следващият най-често посочван източник на мотивация за 6% от интервюираните отново е свързан с финансовите измерения – желанието да имат собствен доход, да се чувстват пълноценни и да разполагат с необходимите средства за живот. Също 6% са посочили, че перспективата да намерят работа по специалността си би ги мотивирала. Останалите отговори показват стремеж към работна среда, в която се спазват законите и се   – нормално работно време (5%), добри условия на труд (4%), редовно заплащане (4%), осигуровки (3%), трудов стаж (2%), без стресови ситуации (2%).   Дали тези хора нямат нереалистични очаквания относно това, което считат за достатъчен доход? Проучването показва различна картина – близо половината (47%) от анкетираните биха се мотивирали да започнат работа със заплата между 501 и 1000 хиляда лв., което значи, че са съгласни да се трудят и срещу компенсация значително  . 16% нямат никакви претенции за заплатата, а други 5% ще са доволни и на не повече от 500 лв. Висшистите и живеещите в столицата имат малко по-големи очаквания за доходи от порядъка на 1001-1500 лв., но като такива с нереалистични очаквания могат да се определят само 5%, очакващи заплата над 1501 лв. Но дори и това е условно, защото сред демотивираните хора има такива с високо образование и сериозен опит. Един от десет е висшист, а дори по-голяма част от тях са работили повече от 10 години на последната си позиция.   Други 16% пък са попаднали в капана на безработицата още преди да намерят първата си работа. Те са част от най-голямата група сред демотивираните – млади хора до 30 г., които са 27%. Доколко измъкването от този капан може да се осъществи без външна помощ, разбираме от продължителността на безработицата сред демотивираните хора. Цели 20% от тях не са работили  . 19% са изгубили работата си в последната година, а останалите са на практика продължително безработни. Официалната статистика обаче не ги счита за безработни, тъй като те не са регистрирани в Агенцията по заетостта, което ги вкарва в графата “икономически неактивни”.   Тази практика намалява официалното ниво на безработица изкуствено, а управляващите имат стимул да правят регистрацията на безработните безсмислена за тях, за да поддържат недействително ниските ѝ нива. Дори в момента   в Агенцията по заетостта безработни получават обезщетения, а от следващата година изискванията се затягат допълнително, което ще намали броя им значително.   В допълнение, недофинансираните Бюра по труда, в които работодателите дори не са длъжни да обявяват свободните си места, не привличат демотивираните лица с нищо. Само 1% от тях, заявяват, че някога са си намирали работа чрез посредничеството на тези бюра, 39% никога не са се уповавали на услугите им, а  .    ", "date": "2017.11.07", "title": "Ниските доходи са основната причина за демотивация на хората в трудоспособна възраст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374854-%D0%BF%D1%80%D0%BE%D1%84-%D0%BB%D1%8E%D0%B4%D0%BC%D0%B8%D0%BB-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%B0%D0%BC%D0%B0-%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B1%D0%B8%D0%BB-%D0%B3%D0%BE%D0%BB%D1%8F%D0%BC-%D0%B3%D0%BB%D1%83%D0%BF%D0%B0%D0%BA,-%D0%B1%D0%B5", "text": "Признавам, че всичките ми очаквания за нещо по-добро в съвременната българска политика бяха свързани с президента Румен Радев! Мълчах, давайки му някакво време да покаже, че не ме е разочаровал, въпреки безспорните му гафове и досега! Но с глупостта си да възрази на фейк-новината на в. “Дневник” относно “предполагаемото изявление на Мария Захарова, говорителката на Руското външно министерство, опасенията ми, че и генерал Радев е поредният глупак в нашата политика, окончателно се потвърдиха!   Не искам да влизам в подробности, защото Чавдар Найденов вече подробно обясни разликата между оригиналния текст на г-жа Захарова и българските, включително и на глупака Радев реакции… Друго искам да ви кажа, уважаеми дами и господа, драги ми другарки и другари, а то е, че след като ние като Исторически Субект на Цивилизацията на Кирилицата и Православието се отказваме непрекъснато от тази наша мисия и правим поредица глупави от по-глупави “цивилизационни избори”, то е повече от очевидно, че и самата наша Цивилизация ще се отрече от нас!…   Преди време президентът Путин каза, че Писмеността отишла в Русия от… македонските земи. Българските политически глупаци ревнаха вкупом, че това не е вярно, тъй като Писмеността била отишла в Русия от България! Да, това е вярно, но няма как да си отстоиш това право, ако си направил “цивилизационен избор” спрямо Западната Цивилизация, и то след като си Субект на Собствена Цивилизация! Друг е въпросът, че и до днес нашата официална история твърди, че писмеността е… славянска?!… Няма такова нещо, драги, писмеността е БЪЛГАРСКА, не само защото Светите братя Кирил и Методий са българи, но и защото “славянството” възниква като политическа кауза векове по-късно, а през VІ, VІІ, VІІІ, ІХ, Х, ХІ век просто няма никаква “славянска идентичност”!    Писмеността е Българска и нашите Български Църковни Православни Книги са в основата на създаването на Русия като държава и на руския народ като народ!   После световният шампион Анатолий Карпов каза, че писмеността била… византийска?!… Нашите глупаци-политици отново ревнаха, но не се попита никой в България, защо винаги се твърди, че Светите братя Кирил и Методий са всякакви други – византийци, ромеи, гърци или славяни, а не истината, че са българи и създават българската писменост?!… И защо същите тези глупаци-политици, не само днешните, но и всички останали през последните 140 години твърдят, че 24 май е “Празник на славянската писменост и на българската култура”?!… Няма такова нещо, драги – 24 май е Празник на Българската Писменост и на Българската Култура, поради което трябва да бъде Национален Празник на България! А това е и реалното политическо признание на факта, че България е Историческият Субект на Цивилизацията на Кирилицата и Православието!!!   Тия дни всички български политици-глупаци, воглаве вече с президента-глупак Румен Радев, отново се гърчат с отчайващата си простотия относно неразбраното от тях послание на г-жа Захарова!…   А то е следното, уважаеми дами и господа, драги ми другарки и другари:   СЛЕД КАТО БЪЛГАРИЯ СЕ ОТКАЗВА ДА НОСИ ИСТОРИЧЕСКАТА СИ МИСИЯ ДА БЪДЕ ЦИВИЛИЗАЦИОНЕН СУБЕКТ, то вие, тоест ние, българите, нямаме място в нашата собствена цивилизация! Вие можете ли да си представите уникалният български идиотизъм, уважаеми дами и господа, драги ми другарки и другари?!… И поради този идиотизъм няма да има тръба към България от “Турски поток”, няма да има облекчения относно “Белене”, няма да има Газов Хъб “Балкан”, ще си купуваме по-скъп руски газ от Турция, ще ни правят на маймуни, защото, да си признаем, ние сме си маймуни!… Да ме извинят нашите събратя, разбира се!   Ето защо, уважаеми дами и господа, драги ми другарки и другари, нека да повторя единствено правилното българско политическо решение – НЕЗАБАВНО НАПУСКАНЕ НА БЪЛГАРИЯ ОТ ВСИЧКИ СТРУКТУРИ НА НАТО! И НЕЗАБАВНОТО ПРЕДЕФИНИРАНЕ НА БЪЛГАРИЯ КАТО ИСТОРИЧЕСКИ СУБЕКТ НА ЦИВИЛИЗАЦИЯТА НА КИРИЛИЦАТА И ПРАВОСЛАВИЕТО! РЕФЕРЕНДУМ ЗА НАПУСКАНЕ НА ЕВРОПЕЙСКИЯ СЪЮЗ!…   Това е положението, уважаеми дами и господа, драги ми другарки и другари!   Иначе какво да ти кажа, генерал Радев – ТИ НАИСТИНА СИ БИЛ ГОЛЯМ ГЛУПАК БЕ, ДРАГИ!…  ", "date": "2017.11.07", "title": "Проф. Людмил Георгиев: Ама и Румен Радев бил голям глупак, бе?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374846-%D0%BA%D0%B0%D0%B7%D0%B2%D0%B0%D1%82,-%D1%87%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%BD%D0%B5%D0%BE%D1%86%D0%B0%D0%BF%D0%B0%D0%BD%D0%B8-%D1%85%D0%BE%D1%80%D0%B0", "text": "            Тези дни ме посъветваха да не пиша за това - темата вече била много остаряла и изтъркана. И наистина - от поредната оставка на поредния министър на здравеопазването (и от предизвикалия я телевизионен репортаж) мина повече от седмица и кой ли вече не се изказа за нея. На всичко отгоре историята е банална: началник на публична институция (в случая - на една от най-големите държавни болници), разполагащ с голям публичен ресурс, облагодетелства свои близки (зет си и косвено дъщеря си), като с подписа си им възлага изпълнението на обществени поръчки (два договора на обща стойност над милион и половина лева).   Подобни истории са описвани многократно, а и в момента, в който четете този текст, със сигурност се разиграват на най-различни управленски нива из цялата страна.    Разиграват се, впрочем, не само в нашата страна, а навсякъде - дори и в държави с далеч по-силна нетърпимост към конфликта на интереси и към корупцията и с далеч по-силна привързаност към законността. Там обаче след подобни разкрития и след подобна оставка замесените политици и политически сили обикновено гледат всичко да се забрави колкото може по-бързо - и затова просто биха се извинили и замълчали. Но не и в България - тук цяла седмица от сутрин до вечер и с повод и без повод продължават да ни занимават с темата. Тук няма да чуете извинение, а само всевъзможни оправдания.     Първото и най-често повтаряно оправдание бе формулирано от самия лидер на мнозинството в парламента още преди оставката да бъде подадена: \"Законът е спазен, тук вече можем да говорим за моралната страна\". Това за законността е донякъде спорно. Наистина, сред изредените в Закона за конфликта на интереси „свързани лица\" не е посочено фактическото съжителство с роднини по права линия (в случая - бащата на внука на министъра няма формален брак с дъщеря му). От друга страна обаче, в момента на сключване на първия договор фирмата, спечелила обществената поръчка, няма задължителните по друг закон регистрации.   Но да не се формализираме, защото по-важно е друго - цяла седмица никой не говори за „моралната страна\", която далеч не се изчерпва само с „моралния акт\" на оставката. Напротив, прави се всичко възможно да се забрави за нея.     Така вече цяла седмица тече процес на масирано героизиране на главното действащо лице. Почти всеки изказал се не пропусна да отбележи, че става дума за: „много достоен български офицер\", „достоен човек\", „стойностен човек\", „изключително достоен колега с качества и като лекар, и като човек\", \"много качествен администратор и лекар\". И всички забравиха простия въпрос: морално ли е благодарение на служебното си положение да облагодетелстваш близките си с публични средства (макар и вероятно в рамките на закона)?   Вместо това всички обясняват, че е „грехота такива хора да изгарят\", да се „отстрелват\" и „да им се петни името\", питат се „защо беше нужно такъв човек да бъде отстранен\" и изнамират най-различни отговори.   Някои казват, че случаят бил отдавна известен, а телевизията, излъчила репортажа, изпълнявала „поръчка\", „активно медийно мероприятие\", спуснато отгоре. Само че въпросът защо точно сега медията се е сетила да изпълни (при това съвсем професионално) присъщата си мисия с нищо не променя фактите около въпросните обществени поръчки и по никакъв начин не може да послужи като морално оправдание за действията на техния поръчител.   Други съзират дългата ръка на „икономическите лобита и мафии\", чиито интереси били засегнати от министъра. Че в здравеопазването има лобита и мафии - това е безспорно. Само че едва ли някое от тях е накарало насила някогашния директор да облагодетелства зет си.   Трети залагат на политически сценарии, като има два основни варианта. В единия опозицията и (чрез свои подчинени) президентът отдавна събирали компромати и ги вадели точно сега, за да дискредитират правителството. Освен това заради „тесни партийни интереси\" се дискредитирала и държавата точно преди председателството на ЕС.    В другия вариант, неизвестно заради какво, министърът бил станал неудобен за днешната власт и тя му „скроила шапка\". Само че и тези сценарии, независимо дали са верни или не, с нищо не променят фактите и не оправдават действията на някогашния директор, който по времето на въпросните обществени поръчки не е знаел нито за европредседателството, нито за бъдещия си министерски пост.   Най-забавно и неадекватно е оправданието, че парите всъщност не били 1,6 милиона (за колкото са двата договора), а „само\" 300 хиляди лева (за колкото били реалните доставки). Тоест, какво толкова? И да има далавера, тя е малка (особено на фона на огромните кражби, осъществявани понякога със съдействието на цялата държавна машина). А освен това като директор министърът бил спестил сума пари на данъкоплатците, като развалил неизгодните договори на предшествениците си. Което обаче също не обяснява защо е трябвало да постъпи като тях.     Накрая след безброй приказки същият лидер на парламентарното мнозинство, вече окончателно забравил за „моралната страна\", обобщи случая така: „Един човек беше омаскарен, без да има никакви основания за това\". Тоест, ако въобще нещо се е случило, то е това: един прекрасен човек е пострадал без никаква вина, което едва ли не го превръща в герой и пример за подражание. Така чрез стандартната подмяна на факти и ценности моралът за пореден път бе неусетно обърнат с главата надолу.   Българското общество е толкова често подлагано на тази подмяна, че вече започва да не я забелязва. Което е и нейната основна цел. Тази подмяна внушава, че моралът е нещо относително. Че тук всичко е позволено, стига да не те хванат или да не ти скроят някой номер. Че е човешко да се изкушиш, че всички го правят, стига да имат възможност, че „няма неоцапани хора\", както казваше навремето днешният премиер. Затова тук смятат за луди хората, които държат на принципите си и не правят компромиси с тях.   А всичко можеше да е толкова лесно и различно - едно простичко извинение щеше да свърши работа.", "date": "2017.11.07", "title": "Казват, че в България \"няма неоцапани хора\""}
{"url": "http://www.classa.bg/%D1%81%D0%B2%D1%8F%D1%82/item/374847-%D0%B0%D0%BD%D0%B0%D0%BB%D0%B8%D1%82%D0%B8%D1%86%D0%B8-%D0%BE%D1%82-%D0%B1%D1%83%D0%BD%D0%B4%D0%B5%D1%81%D0%B2%D0%B5%D1%80%D0%B0-%D0%B5%D1%81-%D1%89%D0%B5-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%BD%D0%B5", "text": "Те не изключат разрушаването на съществуващия световен ред — сред описаните в документа варианти за бъдещето присъства крах на ЕС с непредсказуеми последствия за безопасността на Германия, съобщава немското списание  .     Reuters Бундесверът не изключва възможността западният свят в неговия настоящ вид да прекрати своето съществуване, пише немското списание Der Spiegel.   Според информация от изданието, такъв вариант на развитие на събитията са представени на ръководството на Министерството на отбраната на Германия в документа «Стратегически поглед в бъдещето до 2040».   Както твърди авторът на статията, документът се е появил още през февруари, но е бил пазен в тайна.   В рамките на 102 страници аналитиците от бундесвера за първи път разглеждат въпроса за това, как обществените тенденции и международните конфликти могат да въздействат върху политиката на сигурност на Германия в близките десетилетия.   Изследването не представя конкретни заключения за въоръжения и военна мощ, а само задава рамките, в които, вероятно, ще се случи развитието на бундесвера в бъдеще, пояснява немското списание.   Резултат от направения от експертите анализ са няколко сценария, свързани с политическата сигурност на държавата.   Най-лошият от тях предполага «множество конфронтации».   В тази проекция бъдещия международен ред света се разрушава вследствие на продължителна нестабилност, системите на ценности по целия свят се раздалечават един от друг, а глобализацията спира.        ", "date": "2017.11.07", "title": "Аналитици от бундесвера: ЕС ще се разпадне"}
{"url": "http://www.classa.bg/%D1%81%D0%B2%D1%8F%D1%82/item/374848-%D0%B8%D0%B4%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D1%85%D0%B0%D1%80%D1%82%D0%B8%D0%B5%D0%BD%D0%B8%D1%82%D0%B5-%D0%BF%D0%B0%D1%80%D0%B8", "text": "С удрянето на кота 7000 от биткойн в петък, Дойче банк, която е известна с консерватизма и премереността си, обяви, че това е началото на края н т.нар. фиатни или класически хартиени пари.        като новите икономики и „експлозията” на възрастта на работещото население, чиито доходи почти не растат.   По мнението на стратега обръщането на демографския супербум чрез спиране на ускорения ръст с развиването на икономики като китайската, индийската, африканските, ще доведе до края на фиатните пари.   Райд вижда сценарий, при който инфлацията става неконтролируема и тотална загуба на доверието във фиатните пари от това.  ", "date": "2017.11.07", "title": "Иде краят на хартиените пари"}
{"url": "http://www.classa.bg/%D1%81%D0%B2%D1%8F%D1%82/item/374849-%D1%82%D1%80%D1%8A%D0%BC%D0%BF,-%D1%80%D1%83%D1%81%D0%B8%D1%8F,-%D0%B4%D0%BE%D1%81%D0%B8%D0%B5,-%D1%83%D1%80%D0%B0%D0%BD-%D0%B8-%D0%BA%D0%B8%D0%BB%D1%8A%D1%80%D0%B8", "text": "Тази седмица разследването на Робърт Мюлер навлезе в нова фаза. Той предяви обвинения към трима от екипа на Тръм — бившия председател на предизборния щаб на републиканците Пол Манафорт, към неговия бизнес партньор Рик Гейтс и съветника по външна политика Джорд Пападопулос. Обвиненията срещу Манафорт и Гейтс не бяха свързани с тяхната работа за Тръмп. Спецпрокурорът обяви, че те са участвали в «престъпен сговор», пране на пари и са въвели в заблуждение властите в САЩ, започвайки с опитите им да скрият сътрудничеството си с «проруска политическа партия» в Украйна. В същото време Пападопулос призна, че той е лъгал ФБР за съдържанието и времето на провеждане на неговите разговори с чужденците. В своето изявление той съобщи, че е провел цяла поредица от преговори, за да постигне среща между представителите на предизборния щаб на Трмъп и руските власти. Почти 70 % от американците, участвали в социологическо проучване, са одобрили тези резултати и подозират, че с това нещата няма да приключат.  Изданието обръща внимание, че президентът Тръмп и неговите представители не спират с опитите си да се подрони доверието към Мюлер и неговия екип. По-рано те посочваха, че много хора, които са наети от спецпрокурора, са били спонсорирани от кандидати от Демократическата партия, в това число от Хилъри Клинтън. Неотдавна президентът на САЩ и неговите съюзници, подкрепени от консервативните СМИ, се опитаха да насочат вниманието към това, че щабът на Клинтън е финансирал създаването на досието на Тръмп, от чийто данни се ползва спецпрокурорът Мюлер.   Консерваторите започнаха да обвиняват екс-държавния секретар в продажбата на уран на Русия, твърди  .", "date": "2017.11.07", "title": "Тръмп, Русия, досие, уран и Килъри"}
{"url": "http://www.classa.bg/%D1%81%D0%B2%D1%8F%D1%82/item/374850-%D1%81-%D0%BA%D0%BE%D0%BB%D0%BA%D0%BE-%D0%BF%D0%B0%D1%80%D0%B8-%D0%B2-%D0%B1%D1%80%D0%BE%D0%B9-%D0%BC%D0%BE%D0%B6%D0%B5%D0%BC-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D0%BC%D0%B5-%D0%B2-%D0%B5%D1%81", "text": "Често се оказва, че пренасянето на пари през граница е по-сложен бюрократичен процес, отколкото имиграцията и движението на хората. Всяка година ситуацията става все по-сложна в световен мащаб. Не съществуват общи правила и организация за тяхната регулация дори на регионално ниво (например в рамките на Европейския съюз (ЕС)).   Парите в брой все още са ключов елемент в международния бизнес. В много части на света банковите преводи и чековете не са предпочитано платежно средство, затова е необходимо плащанията да се осъществяват в брой. Международният бизнес е все още зависим от тези плащания, което означава, че парите в брой могат да доведат до злоупотреби. Именно затова правителствата създават множество правила и регулации, които контролират движението на пари през границите.   На първо място, когато говорим за правилата по отношение на изнасяне на пари в чужбина,    Повечето държави изискват задължително деклариране на парите, които се използват като разплащателно средство. Условието за деклариране е валутите да са законно платежно средство или да могат да бъдат изкупени. Например, евровите банкноти и монетите са недвусмислено считани за „парични средства“.    Но какво е правилото за валутите, излезли от обращение, като например германската марка, която вече не се използва и не е законно платежно средство? Тази валута също се смята за „парично средство“, тъй като банкнотите продължават да бъдат изкупувани от Бундесбанк – Централната банка на Германия. От друга страна, ако превозвате например френски франкове, италианска лира, финландска марка или гръцка драхма, това не се счита за пари в брой. Тези валути не се изкупуват от никоя централна банка и вече нямат статут на парично средство.   Развивайки в детайли темата за „пари в брой“, има и други примери, които ще упоменем. Например, пътническите чекове изискват два подписа, за да бъдат считани за официално платежно средство.   Ако чекът има само един подпис, не би трябвало да бъде определян като пари в брой. Някои страни приемат това тълкуване, други не. Същото важи и за другите видове чекове. Ако чекът може да бъде незабавно използван и всички предпоставки за това са налице (присъства име на бенефициента, съответните подписи и т.н.), чекът се счита за платежно средство. Неподписан личен чек не се счита за пари в брой. Тези дефиниции могат да бъдат използвани и при предплатените дебитни карти, които са заредени с пари. За митническите органи е много трудно да определят стойността на кредита по тези карти, тъй като не съществува стандартна технология за разчитане на стойността им.     Тези продукти също могат да бъдат определени като пари в брой, тъй като много от най-популярните   като Американският орел, Канадският кленов лист и австралийските златни   имат номинална стойност, посочена върху лицевата им страна.   Основно правило! Ако носите нещо, което може да бъде използвано като разплащателно средство или да го обмените за такова, значи носите пари в брой! Обикновено най-сигурният вариант е да се консултирате с различните митнически органи, ако се съмнявате в тяхната дефиниция за пари.   При преминаване през граница на ЕС, съществуват три основополагащи принципа, които важат за всички държави-членки: това са свободното движение на стоки, хора и капитал. Можем да кажем, че „капиталът“ включва и парите в брой. Така че теоретично според законите на ЕС можем безпроблемно да пренасяме неограничено количество пари през границите на ЕС. В действителност обаче ситуацията изглежда по малко по-различен начин. Оказва се, че съществува вътрешен контрол върху движението на пари в брой в рамките на ЕС.   Пътник, който се движи между Италия и Австрия например, трябва да декларира суми над 10 000 евро, ако митнически служител го спре за проверка. Франция също има подобна практика, както и някои от новите източноевропейски страни-членки. Има строг контрол и наблюдение над движението на пари в брой в някои позакъсали европейски държави като Кипър и Гърция.   Съветът на експертите е винаги да се консултирате с местните власти за специфичните правила за износ или внос на пари в брой.     съществува задължителна декларация, която трябва да бъде попълнена, за всички суми над 10 000 евро. Повечето държави-членки вече използват стандартен формуляр, който е достъпен на всички езици. Всеки път, когато напускате ЕС, трябва да декларирате. Без да декларира, пътникът рискува конфискация и/или даване под съд. Тази декларация е необходима за предпазване от наркотици, пари, които се използват с цел тероризъм, укриване на данъци и много други престъпни практики. Контролът е създаден с добра цел.   Изненадващо, дори и в рамките на дадена страна, паричните средства могат да подлежат на контрол. Обединеното кралство дава право на всеки полицейски служител да конфискува парични суми с недоказан произход, като сумите могат да бъдат едва 1000 лири. В САЩ е известно също, че полицаите могат да проверяват и конфискуват големи парични суми, движещи се между различните щати.   Важно е, когато пътувате в страната или в чужбина с големи суми пари, винаги да взимате със себе си възможно най-много документи. Всеки документ, доказващ произхода на средствата, ще Ви бъде от полза: банково извлечение, служебна бележка от работодател, фактура от клиент и т.н.   Ако получавате парични средства от друго физическо лице, поискайте личните му/й данни (в най-добрия случай поискайте копие от паспорт или лична карта) и ги накарайте да подпишат изявление, че те са ви дали тези пари. Често може да се случи да се нуждаете от доказателство за източника на средства, затова по-добре документирайте дейностите си.   Когато пътувате транзитно (например имате прикачване при самолетно пътуване между няколко страни), правилата за деклариране на средствата могат бъдат малко сложни. Ако напускате пределите на ЕС, трябва да декларирате само в последната държава от съюза, в която имате престой. Това би означавало, че в случай, че пътувате от Румъния до Китай през летище Франкфурт, трябва да декларирате във Франкфурт, въпреки че за Вас това представлява само транзитна зона и Вие реално не навлизате в територията на Германия. За да направите тази декларация, трябва да намерите митницата. Повечето летища са зле информирани в случаи на транзит. Ако попитате полицейски служител дали трябва да декларирате, когато пътувате транзитно, често може да получите грешен отговор. В повечето случаи те не са експерти или не са наясно с действащата митническа процедура. Така че е хубаво     Едно добро правило, по което можете да се ориентирате, когато влизате или излизате от дадени страни като чужденец, е, че повечето страни ще ви позволят да напуснете страната си с еквивалентна сума на тази, с която сте влезли. Нещата стават по-трудни, когато си тръгвате с повече пари, отколкото сте влезли. Да приемем, че пътникът е изтеглил пари от местен банкомат. Тези средства, ако бъдат изразходвани, ще означават, че пътникът е разполагал със сума, надхвърляща сумата от първоначалната декларация за влизане. Така че, ако разполагате с допълнителни пари, съхранявайте разписките от банкомат и / или други документи, за да докажете как са увеличили средствата по време на престоя Ви.   „  може да звучи като забавен термин, но всъщност може да доведе до сериозни последици. Ако сте един пътник, който носи със себе си 50 000 долара и пътувате със съпругата си и с трите си деца, не можете да разпределите по 10 000 долара на всеки член от семейството (за САЩ), за да избегнете декларирането.   Декларирането трябва да бъде извършено само от лицето, което притежава средствата. Много хора са хванати в „смърфиране“, което означава, че взимат цял куп малки смърфове със себе си (семейство и приятели), като всеки се разполага с 10 000 долара, за да се пренасят големи суми през границите. Това действие е незаконно и в повечето страни ще ви създаде огромни трудности с местните власти. Малките сини човечета от комикса може да са много сладки, но малките човечета, изправяни пред ударите на закона     Също така имайте предвид, че някои страни с висока степен на престъпност са много чувствителни към движението на големи количества пари в брой. Това се отнася по-специално за страните от Южна и Централна Америка, където търговията с наркотици генерира огромни парични обеми. Доскоро в страни като Белиз беше почти невъзможно да се изнасят суми над 10 000 долара, дори ако сте декларирали по-висока сума при влизането си в страната.    В тези случаи често е също толкова важно да се обясни каква е предвидената употреба за тези големи парични суми, колкото доказването на източника на средства. Случва се пътници да прекарват 24 часа под арест, докато полицията и другите власти отделят време да разследват ситуацията със средствата.     ", "date": "2017.11.07", "title": "С колко пари в брой можем да пътуваме в ЕС"}
{"url": "http://www.classa.bg/%D1%81%D0%B2%D1%8F%D1%82/item/374851-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D0%B9-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%82%D1%8A%D1%80%D0%BF%D0%B5%D0%BD%D0%B8%D0%B5-%D0%BA%D1%8A%D0%BC-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "„Приключи ерата на стратегическо търпение” на Съединените щати към Северна Корея. Това заяви американският президент Доналд Тръмп на пресконференция след срещата си с японския министър-председател Шинзо Абе.   „Някои хора твърдят, че реториката ми е твърде крайна, но вижте докъде се стигна след умерената такава за последните 25 години. Вижте в каква ситуация се намираме в момента”, коментира Тръмп.   Като аргументи за нуждата от по-агресивен подход към Пхенян той посочи срещите си с членове на семействата на японци, които са отвлечени от силите на режима в Корейската народна демократична република, и припомни за смъртта на американеца Ото Уормбиър.   Японският премиер Абе обясни, че Япония и Щатите са „напълно единодушни” относно начина за справяне със Северна Корея, посочвайки че сега не е времето за директни преговори с режима на Ким Чен-ун, съобщава CNN. Според министър-председателя не трябва да се изключва нито една от възможностите.   Абе е на мнение, че сега е времето за засилване на санкциите срещу Пхенян. „Повече от 20 години международната общност опитва да води диалог със Северна Корея. Сега не е времето за диалог, а за прилагането на възможно най-голям натиск над страната”, посочи Абе.   Той допълни, че Япония планира да наложи допълнителни санкции на Северна Корея, включително обещаното замразяване на активите на 35 севернокорейски фирми и лица.   От своя страна Доналд Тръмп призова Ким Чен-ун да освободи заложниците, които Северна Корея държи. Това стана малко след среща на американския държавен глава с близките на японски граждани, които са задържани в КНДР.   „Ако той ги освободи, мисля, че това ще е началото на нещо, просто началото на нещо специално”, обясни Тръмп.   В отговор на друг въпрос, американският президент посочи, че според него жителите на Северна Корея са „страхотни хора”.   „Те са под един много репресивен режим, но мисля, че в крайна сметка всичко ще се нареди. Ще е по-добре за всички. Със сигурност ще е по-добре за Северна Корея, но ще е добре и за всички останали”, коментира Тръмп.", "date": "2017.11.07", "title": "Тръмп обяви \"край на стратегическото търпение\" към Северна Корея."}
{"url": "http://www.classa.bg/%D1%81%D0%B2%D1%8F%D1%82/item/374844-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D1%81%D1%83%D0%BF%D0%B5%D1%80%D0%B1%D0%BE%D0%B3%D0%B0%D1%82%D0%B8%D1%82%D0%B5", "text": "              Как супербогатите икономисват от данъци? Поне отчасти отговор на този въпрос дават т.нар. \"Парадайс пейпърс\": 13,4 милиона документа, проучени от международен консорциум от разследващи журналисти. В основата на разследването е германският вестник \"Зюддойче Цайтунг\", а в консорциума участват и авторитетни медии като БиБиСи, \"Ню Йорк Таймс\", \"Гардиън\", \"Льо Монд\".   Новото разследване напомня за работата на същия консорциум по така наречените \"Панама пейпърс\", станали известни през пролетта на 2016, когато журналистите анализираха милиони документи от панамската фирма \"Мосак Фонсека\". Почти половината от документите - 6,8 милиона - които \"Зюддойче Цайтунг\" е получил сега, произхождат от адвокатската фирма \"Апълби\". Компанията, която е основана през 1898 на Бермудските острови, днес оперира в още девет други държави. Сред тях са остров Ман, Малта, Сейшелите, Хонг Конг. Голям е и броят и на документите, свързани с попечителския тръст \"Ейжасити\" в Сингапур. Впрочем, миналия месец от \"Апълби\" съобщиха, че през 2016 година системата им е била атакувана от хакери, вследствие на което вероятно се е стигнало до изтичане на информация за клиенти.     Според \"Зюддойче Цайтунг\", в \"Парадайс пейпърс\" се съдържа информация за повече от 120 политици от 50 държави, а също така за известни предприемачи и спортисти. В списъка фигурират имената на неколцина германски милиардери, на холивудски звезди и на автомобилни пилоти. Разследващите журналисти подчертават обаче, че документите не са пряко доказателство за \"законови нарушения или неморално поведение\", защото много от триковете за избягване на данъчно облагане са легални или блуждаят някъде в сивата зона.   До момента най-интензивно обществено внимание предизвикват няколко имена, появили се в \"Парадайс пейпърс\": на британската кралица Елизабет Втора, на министъра на търговията на САЩ Уилбър Рос, на неговия колега и шеф на Държавния департамент Рекс Тилърсън и името на един близък съветник на канадския премиер Джъстин Трюдо. Според медиите, в списъка фигурират още имената на повече от десет съветници или спонсори на президента на САЩ Доналд Тръмп. В документите се съдържа информация и за пътищата, по които няколко глобални корпорации като Facebook, Apple, Uber или Nike се опитват да намалят данъчните си задължения.     От \"Парадайс пейпърс\" се разбира, че над 11 милиона евро от личните пари на британската кралица Елизабет са инвестирани в офшорни компании. Американският министър на търговията Рос пък притежава дял от фирма за транспортни кораби, спечелила милиони от поръчки на компания близка до руския президент Владимир Путин. Според БиБиСи, всичко това обаче все още са само фрагменти от общата картина, която тепърва ще се разкрива. Очаква се през настоящата седмица да бъдат публикувани още информации, засягащи ключови политици на международна сцена, икономически конгломерати и супербогаташи, които използват офшорни фирми, за да укриват данъци.   Офшорните \"инструменти\" за укриване на данъци обикновено формално остават в рамките на закона, макар че, според \"Гардиън\", понякога се използват в нарушение на закона – например, когато става дума за заобикаляне на санкции или укриване на роднински връзки. Освен това офшорните зони гарантират поверителност, което пък привлича като магнит перачи на пари, наркотрафиканти, клептократи и всевъзможни други субекти, пожелали да оперират на тъмно.   Дори след шока, който миналата година предизвикаха т.нар. \"Панама пейпърс\", глобалната офшорна система си остана непокътната. Нещо повече: новите документи показват, че тя е много по-обширна и комплексна, отколкото се смяташе досега. Фризирането на счетоводни документи и банковата тайна в офшорните дестинации създават условия за фирми и за отделни хора да спестяват данъци в чудовищни размери и да увеличават богатствата си, без да се интересуват от последствията. Разкритията, които се очакват през настоящата седмица, навярно ще бъдат скандални, но дали ще променят нещо? Защото историята обикновено е на страната на богатите...", "date": "2017.11.07", "title": "Тайните на супербогатите"}
{"url": "http://www.classa.bg/%D1%81%D0%B2%D1%8F%D1%82/item/374845-%D0%BB%D1%8A%D0%B6%D0%B8%D1%82%D0%B5-%D0%B7%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "          Още древният римски философ Августин Блажени е казал, че е по-добре да претърпиш поражение с истина, отколкото да спечелиш с лъжа. Лениновата лъжа за комунизма, че този строй щял да осигури по-добър живот на селяните, работниците и интелектуалците, победи през есента на 1917 година. Всички клетви и уверения се оказаха обаче празни обещания. Марксизмът-ленинизмът се превърна в „опиум за народите\", в оправдание за зверски убийства, грабежи и безчет други престъпления в името на една идеология. Комунистическите лидери съсипаха живота на няколко поколения, избиха милиони хора, предизвикаха най-масовите гонения на християни в човешката история. Така наречената Октомврийска революция беше огромна катастрофа, която сложи своя трагичен отпечатък върху целия 20-и век.     Болшевишките историографи разполагаха с предостатъчно време, за да разкрасят Октомврийската революция и да я представят като събитие, каквото всъщност никога не е имало: народно въстание на масите срещу Временното правителство, инсталирано след Февруарската революция. Истината обаче е друга. На 7 ноември 1917 заможните жители на Санкт Петербург гледат представление на Фьодор Шаляпин.    В същото това време по-бедните хорица се редят на опашки, за да си купят брашно и захар на силно завишени цени - в крайната фаза на Първата световна война обикновените руснаци са заети предимно с физическото си оцеляване. Но каквото и да са правили руснаците на този ден, повечето от тях не са искали и да чуят за болшевиките - въпреки умората от войната, въпреки разочарованието от политиката. Ленин и Троцки обаче са обладани от желанието да вземат властта. И понеже никой не защитава Временното правителство, планът им сработва. Именно оттук тръгват всички по-нататъшни беди.   В наши дни е редно да се запитаме как се отнася сегашното руско правителство към катастрофата от 1917 година. По този въпрос Кремъл изглежда безпомощен и объркан, а това впечатление се засилва от противоречивите му действия. Нищо чудно всъщност, тъй като властовият апарат в Москва и до днес носи отпечатъка на съветската ера. Решенията там се взимат от хора, които са социализирани по времето на комунизма. Хора, които са израснали с митовете и лъжите на червената пропаганда.   За съжаление днешна Русия не разполага с морален авторитет от ранга на личности като Александър Солженицин или Андрей Сахаров. Личности, които без недомлъвки да нарекат революционерите на Ленин с истинските им имена: фанатици, престъпници, крадци, убийци. Вместо това техните деяния се омаловажават. 100 години по-късно: още една лъжа   Показателно в това отношение е едно мероприятие, което се провежда на 7 ноември в Санкт Петербург: четене на стихове както на „червените\", така и на белогвардейците. Идеята на организаторите е да покажат, че и от двете страни на гражданската война, отнела живота на 5 милиона души, са се сражавали „патриоти\". Така президентът Путин ще може да се изяви като големия помирител на нацията.   От политическа гледна точка това може и да е разбираемо, защото мантрата на Путин гласи именно стабилност. В крайна сметка обаче Кремъл всъщност съдейства за изфабрикуването на една нова лъжа за Октомврийската революция. Защото Ленин, Троцки и Сталин не са били никакви патриоти.   Още преди 500 години Мартин Лутер е казал, че лъжата е като снежна топка: колкото по-дълго я търкаляш, толкова по-голяма става. С риск да прозвуча патетично, ще добавя това: само „слънцето на истината\" може да стопи „комунистическата топка от лъжи\". Дано бъдещите поколения в Русия имат повече смелост да погледнат историческата истина в очите. Едва тогава Русия ще започне да се отнася подобаващо към ужасяващите събития отпреди 100 години.", "date": "2017.11.07", "title": "Лъжите за Октомврийската революция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374837-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B6%D0%B8%D0%B2%D0%B0-%D0%BA%D1%83%D0%BA%D0%BB%D0%B0", "text": "Жива личност или просто кукла? 600 000 абонати в Instagram вярват, че Кина Шен е жива. Външният и вид обаче е труден за разбиране.    Тук всичко е смесено: както аниме, така и азиатски куклен вид ... Както и да е, това е история за едно момиче от китайска провинция, която построи успешен бизнес модел и завладява Съединените щати. Онзи ден Кина обяви пускането на собствената си марка и това е само началото.    Кина Шен е родена през 1992 година в южната провинция Гуандун, Китай. От детството й още се забелязала порцелановата й кожа и способността й да прави прекрасен грим Какво се е случило след дипломирането й, Кина внимателно крие.      Или богати родители, или богато гадже са й дали билет за живот. През 2011 г. Кина влиза в Калифорнийския университет по изкуствата и се мести в Лос Анджелис    След няколко години тя стартира страница в Instagram и сега е последвана повече от 600 000 потребители    По същото време мрежата беше \"прегряла\" от така наречените \"barbies\" - момичета, които искат да бъдат като кукли Кина Шен, Дакота Роуз, Анджелика Кенова Кина Шен, Дакота Роуз, Анджелика Кенова Кина е хванала тази тенденция, но оттогава тя иска да докаже, че нейният истински външен вид е малко по-различен от този, който се крие под козметиката Момичето е създало видео блог в YouTube, където показва как постига този резултат с помощта на грима Но критиката продължава. Трудно е да повярваш в такава перфектна кожа и бадемови очи, особено ако ти ги нямаш ...      Кина показа снимка на майка си и по този начин показа, че красотата й е наследствена Момичето отрича всякаква хирургическа намеса ... ... и не се притеснява да покаже себе си и без грим Популярността на Кина Шен расте с всеки изминал ден.    Един от феновете дори е създал такъв герой в играта Sims 4 Дълго време Кина отказва да рекламира козметика, макар че е имала много предложения. Съвсем скоро тя обяви, че пуска марката си", "date": "2017.11.07", "title": "Китайската \"жива кукла\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374838-%D0%BF%D1%8A%D1%80%D0%B2%D0%B0%D1%82%D0%B0-%D0%B4%D0%B0%D0%BC%D0%B0-%D0%BD%D0%B0-%D0%B8%D0%B4%D0%B8%D0%BB-%D1%81-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%B8%D0%BD%D1%82%D0%B5%D1%80%D0%B2%D1%8E", "text": "\"Първата дама на групировката\", както са я наричали, разказа, че е станала терористка заради тормоз от страна на връстници и съседи. Жителката на Великобритания, 33-годишната Тания Георгелас, която е била омъжена за \"официалния представител на ИДИЛ\" и най-високопоставения американец в групировката, даде първото си интервю, започвайки нова страница в живота си като дама от предградие на Далас.  \r\n   Тя разказа как се отишла от Великобритания в Сирия и накрая е стигнала в САЩ. Фото: соцсети \"От дете се сблъсквам със случаи на расизъм. Имахме лоши съседи, те ни чупиха прозорците, по традиция, аз се чувствах аутсайдер. Исках да намеря начин за възмездие\", казва тя. По думите ѝ, терористичните атаки от 11 септември 2001 година са станали повратен момент в живота ѝ. \"Бях на 17 години, видях, че кулите са разрушени. На следващия ден отидох в училище.  \r\n   Попитах моя приятелка, дали не се е случило нещо ужасно? Тя каза, че не ѝ пука\", казва Тания. Фото: соцсети Няколко години по-късно тя е участвала в протестни акции против войната в Ирак. По думите на Тания, там са били раздавани брошури със сайтове за запознанства. В един от тях тя се запознала с Джон, синът на бившия военен лекар от САЩ полковник Тимати Джорджелас, който е роден през 1983 година.  \r\n   \r\n   Малко след терористичните атаки от 11 септември той изоставил ученето и започнал да се интересува от идеите на тероризма. През октомври 2004 година двамата минали под венчилото, а момичето към онзи момент било и бременно, пише в. \"Дейли мейл\". \r\n   \r\n    Фото: соцсети \"Нашите мечти бяха да имаме собствена земя, да възпитаваме децата си, да ги научим да убиват или нещо такова, а след това да се присъединим към джихада\", казва тя за живота си с Джон. Двойката е имала три деца, когато през 2013 година е започнала да обсъжда въпроса за присъединяването им към ИДИЛ в Сирия. \r\n   \r\n    \"Джон искал да отиде в Сирия, аз казах, че не съм готова, а и децата са още малки\", спомня си тя. Към онзи момент тя самата е била бременна в петия месец. Но мъжът и жената въпреки това решават да отидат в Сирия. Фото: соцсети  \r\n   \r\n   През август 2013 година семейството тръгва за Сирия с Автобус. Домът, в който те се установили, нямало нито прозорци, нито течаща вода, както и никаква храна. След няколко дни Тания и децата пипнали инфекции.  \r\n   \r\n   В резултат Тания с децата взела решение да бяга в САЩ. Мъжът ѝ останал в Сирия и станал \"официален представител\" на групировката. Самотната Тания, пристигайки в непознатия Тексас, се завърнала към онлайн света на запознанствата. \"Написах: \"Имам четири деца, мъжът ми ме изостави, за да стане следващия Осама бин Ладен\".  \r\n   \r\n   Получих 1300 отговора\", разказва Тания. През следващите 24 месеца тя се запознава с новата си половинка, ИТ специалистът Крег. На първата им среща тя разказала, че бившият Й мъже е терорист от ИДИЛ. Но Крег заявил, че не се плаши от това.  \r\n   \r\n   Фото: соцсети Двамата известно време излизат заедно, а след това и заживели под един покрив. Самият Крег е роден в Минесота, а по-късно се мести в Тексас. Tania is seen with her three youngest children. 'I've had these children for one reason only, and that was so they could serve god as Muslims, as mujahideen,' she recalls Сега те двамата често ходят на църква, а Тания казва, че би искала да работи в програма за дерадикализация, която да помага на бивши терористи. \r\n   \r\n    \"Много хора си мислят, че аз съм човек с много лош късмет, но аз съм оптимист. Жива съм, успях да избягам от Сири, децата ми са щастливи, здрави и умни. Доволна съм\", казва тя.  \r\n  ", "date": "2017.11.07", "title": "\"Първата дама на ИДИЛ\" с откровено интервю"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374839-%D0%B1%D1%80%D0%B0%D0%B4-%D0%BF%D0%B8%D1%82-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%BD%D0%BE%D0%B2%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D0%BD%D0%B0-%D0%B4%D0%B6%D0%BE%D0%BB%D0%B8", "text": "Отношенията между Анджелина Джоли и Брад Пит напомнят на завладяваща многосерийна мелодрама, която няма край. Актьорите бяха смятани за идеалната двойка, докато преди година не обявиха, че ще се развеждат. Връзката им започна толкова страстно и се превърна в мила семейна идилия. Едва ли имаше човек, който да не е изпитвал възхищение към голямото семейство Бранджелина. Именно порази тази причина новината за раздялата на актьорите хвърли всички в ступор.      В медиите продължава да се появява противоречиви новини за отношенията между двамата актьори: те или тъгуват по отминалото време, или се ненавиждат. Тайнствени източници разпространяват информация за брака им, в който освен секс не е имало нищо повече. Едно е ясно със сигурност:      Бранджелина вече я няма! Наскоро медиите разпространиха информация, че Брад Пит се среща с 21-годишната актриса Ела Пърнел, която удивително много прилича на младата Джоли.      Анджелина също не изостава и вече може да се похвали с ново гадже – 40-годишен бизнесмен. Първоначално звездата криела много усърдно новия си приятел.      За новия мъж в живота й не знаели нито Брад Пит, нито многобройните й деца. И въпреки че все още е омъжена за актьора, холивудската красавица планирала много скоро отново да мине под венчило. Тържеството щяло да бъде много скромно и на него ще присъстват само най-близките й хора. Оказва се, че Пит познава новия избраник на бившата си половинка.      Актьорът обаче смята, че нещата между двамата няма да се получат. „Брад се съмнява, че Анджелина изобщо някога ще бъде щастлива в брака. Той е уверен, че в света няма мъж, който би й подхождал. И това е така, защото тя не може да прави компромиси. А това, според него, е най-важното в брака\", твърди източник.      Той добавя, че Пит е опитал да направи всичко за актрисата и останал много разочарован, че усилията му отишли напразно. \"Анджелина е много взискателна към мъжа до себе си. В същото време тя е отдадена само на работата и децата си и често не й стигат сили, за да създаде здрави отношения. Брад е уверен, че тя никога няма да се промени\", добавя той.", "date": "2017.11.07", "title": "Брад Пит коментира новата връзка на Джоли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374840-%D0%B7%D0%B0%D0%B3%D0%BE%D1%80%D1%8F%D0%BB%D0%B0-%D0%B7%D0%B0-%D1%81%D0%B5-%D1%81-%D0%B2%D0%B8%D0%B4%D0%B8%D0%BD%D1%87%D0%B0%D0%BD%D0%BA%D0%B0-%D0%B8%D0%B7%D0%B6%D0%B8%D0%B2%D1%8F-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BA%D0%BE%D1%88%D0%BC%D0%B0%D1%80", "text": "Среща за тройка между двама мъже и загоряла жена от Видин завърши с грабеж в хотел във Велико Търново. Драматичната случка се разиграла в петък, когато в управлението съдействие потърсила 41-годишна жена от крайдунавския град. Това съобщиха от МВР.      Тя обяснила, че същата нощ около 2 часа се е срещнала с двама непознати в хотелска стая, като срещата била предварително уговорена.    Вместо дамата да се наслади на бурна нощ обаче, била ограбена. Когато влязла в стаята единият я ударил по главата, след което й отмъкнали златен ланец, два пръстена и 900 лева. По случая е започнато досъдебно производство.", "date": "2017.11.07", "title": "Загоряла за се*с видинчанка изживя истински кошмар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374841-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%BD%D0%BE%D0%B5%D0%BC%D0%B2%D1%80%D0%B8", "text": "Ще възложите много надежди на човек, на който не трябва да се доверявате. Имайте предвид, че измамата и личния интерес от негова страна, за вас може да са болезнени. В личния си живот прекалено идеализирате избраникът си и след това страдате от неговите капризи. Изберете различна тактика на поведение, след това ситуацията ще се подобри. Очаква ви пълен със събития ден. Във финансовата сфера, ще претърпите малки загуби, така че не се паникьосвайте предварително. Да рискувате в личния си живот, сега не си струва. Доверете се на чувствата си, след това всичко ще бъде наред. Днес, ще бъдете толкова очарователни, че ще привлечете към себе си, много добри и светли хора. Дори няма да ви се наложи да говорите или молите някого. Всичко това, ще направи вашата открита усмивка и огромния ви чар. Вечерта, е възможна среща с дългогодишен приятел. Само не прекалявайте с алкохола. Възможно е объркване в чувствата и разочарование в любовта. Е, не винаги всичко става така както искаме. Но с финансите и работата, всичко ще е отлично. Шефовете, могат да ви предложат нов проект или да ви командироват в чужбина. Трябва също да се погрижите за здравето си, защото към вечерта, някои хронични заболявания, могат да напомнят за себе си. Лесно ще намирате изход от всяка трудна ситуация. Най-интересното е, че дори няма да имате нужда от помощта на приятелите си. Интуицията, ще ви каже как да се държите във връзката си с любимия човек. Но не забравяйте, че ако постоянно спорите с него, ще влезете в път без изход. В общуването с роднини, потърсете компромис. Очаква ви, щастлив изход от съвместна работа с приятели. Няма да съжалявате, че сте започнали да работите заедно. През деня, може да се заемете с почистване, ремонти и закупуване на продукти за дома. Пари, ще имате достатъчно, но все пак трябва да контролирате разходите си. Очаква ви романтична разходка извън града. Ако отдавна сте търсили благоразположението на избраника си, сега ще сте готови на всичко. С роднините може да възникне конфликт, ако не изпълните дадено обещание. Спорове могат да възникнат, поради нерешени жилищни проблеми. Вечерта самочувствието ви, ще спадне.         Очаква ви успех в работата, както и чудесни взаимоотношения с колегите. Несъмнено ще бъдете лидер в решаването на важни проблеми. За експерименти в любовта, сега не е времето, опитайте се да запазите това, което имате. Във финансовата сфера, проблемите ще се разсеят като дим и ще получите повече пари, отколкото сте очаквали.   Предстои да посетите културни събития, а вечерта забавно парти. Със всичко, ще успеете тъй като сега, ще има изобилие от енергия и ентусиазъм. Възможни са неприятни ситуации на пътя, така че трябва да бъдете по-внимателни при шофиране. В личния живот, ще имате възможност да подновите връзката с човек, към когото изпитвате чувства. Очакват ви много отговорности, за които дори не подозирате. Това може да бъде свързано както с нова работа, така и със семейни проблеми. Основното е, да не поемате повече от това което може да направите. В противен случай, ще пропуснете най-важното. Ако сте независими от другите в решенията си, ще укрепите авторитета си в обществото. Възможна е несигурност във финансовата сфера. Но в семейството ви, ще има мир, хармония и взаиморазбирателство. Това ще е много по-важно за вас, отколкото работата. Не е нужно да се привързвате към човек, ако видите, че той не е готов за искрено приятелство. Опитайте се да поддържате отношенията, които са започнали преди много години. Обръщайте по-малко внимание на клюките, казани зад гърба ви. Днес, ще сте по-уязвими от всякога, така че не се обиждайте и бъдете сдържани. На битово ниво, в възможен семеен скандал. Но, ако предвидите някои моменти, ще излезете сухи от водата. Най-малкото, няма да бъдете обвинени в нищо.", "date": "2017.11.07", "title": "Дневен хороскоп 7 ноември"}
{"url": "http://www.classa.bg/%D1%81%D0%B2%D1%8F%D1%82/item/374842-%D0%B6%D0%B5%D0%BD%D0%B8%D1%82%D0%B5-%D0%BD%D0%B5-%D1%81%D0%B0-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%B1%D1%8F%D1%85%D0%B0-%D0%BC%D1%8A%D0%B6%D0%B5%D1%82%D0%B5-%D1%81%D1%8A%D1%89%D0%BE", "text": "            Швейцарският вестник „Нойе Цюрихер Цайтунг\" припомня един общоизвестен факт: че разликата в социалния статус на невестата и жениха векове наред е била определящият фактор: принц и Пепеляшка, лекар и медицинска сестра, пилот и стюардеса. По-доброто образование е било запазено за синовете. Поради това мъжете са се женели твърде често за жени от по-ниско социално съсловие, а жените често са успявали да си избират мъж от по-висшите среди. Мъжът естествено е бил този, който осигурява семейството финансово.   С революцията в образованието през последните 30 години отношенията обаче се променят. Вестникът цитира данни, според които във всички европейски страни днес мнозинството от жените има по-добро образование от мъжете. В България нивото на образованост на жените се изравни с това на мъжете още през 1971 г., при една трета от европейските страни - през 1985, а при почти всички останали - през 2009. Швейцарците бяха последни в това отношение - те постигнаха този резултат чак през 2011 година, отбелязва изданието. За пръв път в историята вече имаше жени с по-висок образователен ценз от този на мъжете. Това се отрази силно на брачния пазар: тъй като жените с университетско образование по традиция търсят партньори с по-висок социален статус, мъжете, които отговарят на този критерий стават кът, а все повече жените с висше образование остават без брачен партньор. Телевизионни серии от рода на \"Сексът и градът\" дължат успеха си тъкмо на често оплакваната \"самота на умните жени\".     Каква е пропастта в заплащането на мъжете и жените? В България(61,9%) тази разлика е по-малка, отколкото средно за ЕС (79,6%)   Сега обаче умните самотници вече не са толкова много: ако преди високо образованите жени най-често оставаха самотни, днес тъкмо те са тези, които успяват най-бързо да се омъжат. Вестник „Нойе Цюрихер Цайтунг\" се позовава на резултатите от един джендър-проект на Социологическия институт към университета Льовен в Белгия. Причината за това развитие е, че жените с висше образование изоставят традиционния ролеви модел. Иначе казано, лекарките вече си изберат за партньор не само лекари, а и мъже с по-нисък социален статус.   Изследователите от екипа на проекта сами са били изненадани от тези констатации, защото очаквали, че добре образованите жени ще предпочитат да остават сами, вместо да се омъжват за хора с по-ниско социално положение. Поради това проф. Ян ван Бавел твърди, че в европейските общества се е извършила историческа промяна.    Професорът и неговият екип са анализирали данни на European Social Survey, едно от най-големите и важни социологически изследвания в Европа, което се провежда от 2002 г. насам. Учените сравняват развитието на партньорските взаимоотношения между половете в контекста на променящото се образователно равнище в 28 европейски страни.   Социалният статус може да е свързан не само с по-висок образователен ценз, а и с по-високо заплащане, изтъква проф. Бавел. В това отношение мъжете и жените ги разделя традиционната пропаст от разлики в заплащането. Според изследването, при 66 на сто от двойките в Европа мъжът получава по-висока заплата от жената. Традиционните роли се налагат дори тогава, когато жената печели всъщност по-добре. \"Например ако мъжът и жената са инженери и са заплатени еднакво добре, жената по-често е тази, която напуска работа и остава вкъщи, за да отгледа децата\", посочва проф. Бавел.     Според допитване на портала за запознанства „Parship\", 90 на сто от 1000 самотни мъже споделят, че им е безразлично дали бъдещата им партньорка печели повече или по-малко от тях. Жените обаче са по-традиционни: една трета от участничките в допитването споделят, че желаят партньорът им да печели повече от тях.   Джендър-изследването показва общоевропейската тенденция, но различията между отделните страни някъде са доста големи, коментира швейцарският вестник. В критериите си за избор на партньор или партньорка германците например са по-консервативни от белгийците.   Освен това са се повишили изискванията на жените към мъжете по отношение на тяхната интелигентност, любовни умения, привлекателност и професионален успех.   Но както и преди, най-честата форма на отношения между партньорите е тази, при която и двамата имат еднакъв образователен ценз. 64 на сто от европейците живеят в образователно хомогенна връзка, посочва изследването.", "date": "2017.11.07", "title": "Жените не са това, което бяха. Мъжете също."}
{"url": "http://www.classa.bg/%D1%81%D0%B2%D1%8F%D1%82/item/374843-%D1%89%D0%B5-%D1%81%D1%82%D0%B0%D0%BD%D0%B5-%D0%BB%D0%B8-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BD%D0%BE%D1%80%D0%BC%D0%B0%D0%BB%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "            Саудитският престолонаследник Мохамед бин Салман ускорява темпото, с което иска да преустрои цяла Саудитска Арабия. Вече не му стигат малките крачки - като например решението да се разреши на жените да шофират.   Салман, който очевидно залага на шоковата терапия, привлече вниманието още с думите си, че занапред Саудитска Арабия трябва да практикува един умерен ислям. Сега престолонаследникът нареди да бъдат арестувани неколцина от най-важните принцове в кралството, които се противопоставяха на новия му курс. Уволнени бяха и министри, в чиито способности Салман се съмнява.    Такива мерки крият и рискове, защото престолонаследникът автоматично разширява кръга на своите врагове. Той вече настрои срещу себе си реакционните духовни лидери и част от силите за сигурност, които все още са лоялни към обезвластения бивш министър на вътрешните работи.   Мохамед бин Салман, който е внук на основателя на саудитското кралство, възлага надеждите си именно на поколението на внуците-принцове. С желязна ръка и с мерки отгоре надолу той иска да превърне Саудитска Арабия в модерна национална държава. Досега саудитският кралски двор винаги е залагал на консенсуса. Но могъщият престолонаследник очевидно смята, че това само забавя нещата.   Райнер Херман", "date": "2017.11.07", "title": "Ще стане ли Саудитска Арабия нормална държава?"}
