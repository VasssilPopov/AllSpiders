{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400592-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B1%D1%83%D1%82%D0%B0%D0%BC-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F,-%D0%BD%D0%BE-%D0%B2%D1%81%D0%B5-%D0%BF%D0%B0%D0%BA-%D0%B4%D0%B0-%D0%B8%D0%BC%D0%B0-%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC", "text": "Всички кандидати за кмет на София, присъствали на дискусия в СУ в събота, начело с Мая Манолова, чието първо образование е от Висшата партийна школа на Съветския съюз, единодушно са се обявили за бутане на Паметника на Съветската армия, свидетелства Дневник.  Като за оправдание, съветската възпитаничка е добавила, че все пак е добре да има и референдум. Странно е човек, преправил изборния кодекс точно за местната власт да не знае как работи тя: референдумите всъщност са работа на Общинския съвет, който гласува и всичко, свързано с паметници. А МАНОЛОВА НЯМА ДА ИМА НИТО ЕДИН ОБЩИНСКИ СЪВЕТНИК, тъй като е кандидат на Инициативен комитет.  Подкрепящата я партия на БензоКартела – Движение България на гражданите, таткото на чийто лидер е авторът на Водната концесия на София при Софиянски и е шеф и говорител на петролната асоциация, която държи цените на бензина в града 20 стотинки над нормалната стойност при спаднал под 60 долара нефт, е с резултат под 1%, както и АБВ, която също се присламчи към кандидатурата на Манолова. Както и тя, и лидерът на ДБГ обивяха нееднократно, се разграничават от БСП, която според тях им пречела.  На друго мнение са социалистите, които изтъкнаха, че Манолова има ясно споразумение с тях, което е длъжна да изпълнява. Тя го е подписала и, както се постара да обясни като юрист председателят на партията Корнелия Нинова „няма мърдане“.  Във връзка с цените на горивата е важно да се знае, че там е записана например цена на билета за градския транспорт от 1 лев, каквато тя беше, но при 1 лв. по-ниска котировка за литър бензин и дизел, отколкото са в момента. Ала се връщаме на въпроса с Паметника на Съветската армия…   Реално, както ще разбере всеки, който си направи труда не само да пише, но и да чете закони, кметът не може не само монумент да махне, а да оправи улица или да измаже училище без ДА от столичния местен парламент. Там се гласува всяко негово предложение. Без съгласието на Столичния общински съвет кметът е безсилен.  Същото важи за цената на билета, управлението на общинските дружества, инвестиционната програма на кметството по всички пера и останалите въпроси, свързани с упражняването на реална власт.   За да затвърди впечатлението, което създаде по време на дискусията, че е ЗА премахване на Паметника на Съветската армия , не на шега Манолова е предложила на Борислав Игнатов – кандидата на ДБ, да го направи главен архитект. Само напомняме, че малко преди да се кадидатира като кмет на десницата, този иначе несъмнен експерт представи в социалните мрежи още като шеф на Камарата на архитектите най-меко казано неестетичен проект за слагане на огромен ГЕРБ на България върху постамента на Паметника на Съветската армия. Това предизвика доста недоумение сред софиянците, които се учудиха сериозно или на майтап варненецът предлага подобно чудо. Отговорът на този въпрос не ни е известен засега и се надяваме да е проявил чувство за хумор.  Вижте сами на снимката за какво иде реч…      ", "date": "2019.10.08", "title": "Манолова: Бутам паметника на Съветската армия, но все пак да има и референдум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400593-%D0%BC%D0%B8%D0%BA%D0%B0-%D0%B7%D0%B0%D0%B9%D0%BA%D0%BE%D0%B2%D0%B0-%D0%B8%D0%B4%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0,-%D0%B0-%D1%81%D0%B5-%D1%85%D0%B0%D1%80%D1%87%D0%B8-%D0%B1%D0%B5%D0%B7%D0%BA%D0%BE%D0%BD%D1%82%D1%80%D0%BE%D0%BB%D0%BD%D0%BE", "text": "Първо се подценяват нарочно приходите, после се надценяват нарочно разходите, за да има дефицит 1-2%. Разходите не само са надценени, но и капиталовите разходи не се получават и така винаги се получава излишък. Той се харчи безконтролно от Парламента. Добре,че тази година купихме едни самолети. Това заяви финансовият експерт Мика Зайкова в ефира на БНТ. Според икономиста Стоян Панчев ангро да се увеличават заплати без да има реформи е само предизборно. Зайкова заяви, че всяка година парите в НЗОК се качват. \"Въпреки това не само не стигат, ами и болниците само затъват. Частните болници ползват най-скъпите пътеки и източват НЗОК. Те болници трябва да се задължат да имат Спешни отделения, а не всички пациенти да се насочват към държавните затъващи болници\", категорична бе тя. \"Идва икономическа криза, а нашето правителство харчи без да създава буфери. Правителството не е готово за тази рецесия, коментира още икономиста Стоян Панчев. По думите му излишъците, които остават, трябва да отиват във фискалния резерв, а не да се харчат безконтролно. Зайкова е категорична, че инвеститори не идват, защото нямат гаранции за парите си. \"Тука е най-голямата корупция\", смята още тя.", "date": "2019.10.08", "title": "Мика Зайкова: Идва икономическа криза, а се харчи безконтролно"}
{"url": "http://www.classa.bg/%D1%81%D0%B2%D1%8F%D1%82/item/400584-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D1%80%D0%B8%D1%81%D0%BA-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Атаката срещу подновените монетарни стимули на Европейската централна банка (ЕЦБ) от шестима бивши централни банкери е изключителна, пише в. Financial Times. ЕЦБ вече беше критикувана публично необичайно остро от несъгласните в рамките на нейния управителен съвет и от водещи немски финансови ръководители. Но новите критики, публикувани в петък, включват някои от най-великите имена в централното банкиране, като Хелмут Шлезингер, 95-годишният бивш шеф на Бундесбанк и Отмар Исинг, член на борда на ЕЦБ, когато еврото бе въведено. Само едно нещо може да се сравни със статута на критиците и това е несъстоятелността на техните оплаквания. Меморандумът им ги представя като Бурбоните на централното банкиране: те не са научили нищо и не са забравили нищо. Според тях паричното приспособяване е навредило на финансовия сектор, превърнало е банките и компаниите в зомбита и е повишило риска от финансова нестабилност. Но ако историята на еврото и световния икономически опит показват нещо, то е, че истинският риск, както за икономиката на еврозоната, така и за мандата на ЕЦБ, е прекалено затегнатата монетарна политика, а не тази, която е прекалено разхлабена. Меморандумът пренебрегва факта, че последния път, когато паричната политика беше затегната в еврозоната, това помогна за тласване на икономиката към втора рецесия и отприщи дефлационен натиск, който беше обуздан едва от закъсняла програма за количествено облекчаване. Други централни банки, които разхлабиха политиката си по-рано и по-амбициозно от ЕЦБ, станаха свидетели на непрекъснато възстановяване. Меморандумът пренебрегва факта, че ниските лихви са глобално явление, каквото е и последното забавяне. От Япония до Обединеното кралство централните банки поддържат лихвите на исторически дъна. Федералният резерв обърна затягането на политиката си и смята, че може да е отишъл твърде далеч в продажбата на облигации, купени при количественото облекчаване. Ако подписалите меморандума са прави, не само ЕЦБ греши, но и целият свят. Зад фасадата на икономическите и правни аргументи се крие партизанска атака. Меморандумът е неубедителен в светлината на мандата на ЕЦБ да подкрепя ценовата стабилност в еврозоната и другите икономически цели на ЕС. Той е повече замаскирана борба за интересите на спестителите срещу тези на кредитополучателите. Само един от подписалите го не е от големите икономики нетни спестителки - Германия, Австрия и Холандия, като меморандумът почти обвинява ЕЦБ в нарушаване на законодателството на ЕС с цел „защита на силно задлъжнелите правителства“. Особено показателно е оплакването, че разхлабената парична политика облагодетелства „реалните активи“ и лишава младите от „сигурни лихвени инвестиции“. Всъщност ставките са ниски, тъй като твърде много хора търсят безрискови спестявания, а твърде малко искат да инвестират в „реални активи“, известни също като производствен капитал. Ако банковите депозити не носят доходността, която имаха някога, вината не е в централните банки, а в пазарните реалности. Задържането на търсенето чрез по-затегната парична политика може само да влоши нещата. Ако наистина искаха по-високи лихви, критиците биха подкрепили призива на ЕЦБ за фискална експанзия за облекчаване на монетарната политика. Вместо това тяхната догма за твърди пари отразява по-дълбоко несъгласие, предшестващо еврото, по отношение на това дали Европа се управлява по германски образец или Германия по европейски. Волфганг Шойбле обвини ниските лихви на ЕЦБ за подема на крайнодясната Алтернатива за Германия. Всъщност произходът на популистката партия се корени в лобирането в интерес на спестителите, които меморандумът представлява. Няма значение, че ЕЦБ държи инфлацията по-ниска, отколкото Бундесбанк. Меморандумът изразява разочарованието на едно поколение, че идеите му загубиха влияние. Днешна Европа - особено младата й част - може би има късмета, че това стана.    ", "date": "2019.10.08", "title": "Истинският риск за еврозоната"}
{"url": "http://www.classa.bg/%D1%81%D0%B2%D1%8F%D1%82/item/400585-%D1%83%D0%BA%D1%80%D0%B0%D0%B9%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B8-%D0%BC%D0%B5%D1%80%D0%BA%D0%B5%D0%BB-%D0%B8%D0%B7%D0%BE%D1%81%D1%82%D1%80%D1%8F%D1%82-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B5%D1%81-%D0%BA%D0%B0%D0%BA-%D0%B4%D0%B0-%D1%81%D0%B5-%D0%B4%D0%B5%D0%B9%D1%81%D1%82%D0%B2%D0%B0-%D1%81-%D1%80%D1%83%D1%81%D0%B8%D1%8F", "text": "Опитите на Франция и Германия да сложат край на конфликта в Източна Украйна създават риск да изострят допълнително вече засилващото се напрежение в ЕС как да се подходи към Русия, което може да затрудни усилията за мир. Напредъкът в преговорите между руските и украинските представители породиха надежди, че ще бъде свикана първата международна среща на върха от три години насам за слагане на край на боевете между проруските сепаратисти и украинските правителствени сили. Обаче някои европейски страни, макар и да приветстват организирането на среща на върха на Франция, Германия, Украйна и Русия, се тревожат, че все по-често се споменава, че ЕС може частично да отмени санкциите си срещу Русия, наложени на Москва заради нейното анексиране на Крим от Украйна през 2014 г. Разногласията в ЕС как да се действа с Москва се засилват заради поведението на Париж, който през последните месеци даде признаци, че иска да се споразумее с Кремъл. Някои изказвания на френския президент Еманюел Макрон притесниха най-вече някои правителства на страни от ЕС, които в миналото бяха съветски републики или сателитни държави. Те са разтревожени от все по-агресивна според тях руска външна политика и отхвърлят всичко, което може да навежда на мисълта за намаляване на напрежението. „Трябва ли да наградим Русия, защото не е направила нищо грозно в последните няколко месеца?“, попита дипломат от ЕС. На срещи на ЕС, в писма и речи в съюза разделенията заради Русия, които преди бяха под контрол, сега отново излизат наяве, казват дипломати. Това напрежение може да затрудни ЕС да постигне съгласие за нови санкции, в случай че президентът Владимир Путин активизира опитите си, както смятат някои западни лидери, да подронва западни институции като 28-членния съюз. Напрежението може още повече да раздели съюза – между, от една страна, група водени от Франция относително приятелски настроени към Русия съюзници като Италия и от друга, балтийските страни, Полша и Румъния. Това на свой ред може да отслаби решимостта на подкрепяни от Запада правителства да се застъпват за Украйна, казаха някои дипломати. Дипломати от ЕС продължават да очакват, че лидерите на съюза ще удължат с още шест месеца санкциите срещу енергийния, финансовия и отбранителния сектор на Русия на редовната си среща на върха през декември. Обаче макар и Макрон и канцлерката на Германия Ангела Меркел да казват, че не може да има облекчаване на санкциите, докато Русия не изпълни договореното през 2014-2015 г. мирно споразумение за Украйна, и двамата възприемат санкциите като пречка пред по-добри отношения с Москва. „РЕСТАРТЪТ“ НА МАКРОН Санкциите бяха наложени заради анексирането на Крим и руската подкрепа за воюващите в Украйна сепаратисти и могат да действат само ако се подкрепят от всички правителства на ЕС. Всякакви търкания може да накарат дори само една страна, може би съюзникът на Москва Унгария, да ги прекрати. „Дошло е време германското правителство да окаже натиск на ЕС за частична отмяна на санкциите“, каза германският депутат Петер Рамзауер, чийто десноцентристки Християнсоциален съюз е член на управляващата коалиция. Балтийските държави, които преди време бяха част от Съветския съюз, се опасяват, че „руският капан“ може да блокира амбицията на Украйна да се присъедини към НАТО и ЕС. 42-милионната страна има граници с Русия и със страни от ЕС и НАТО. Със съгласието на Германия за по-активна роля на Франция по отношение Русия Макрон през юли неочаквано съживи инициатива за подобряване на отношенията с Москва. Той изпрати своите министри на отбраната и на външните работи на посещение в Москва през септември и така сложи край на продължилото четири години замразяване на дипломатически визити на толкова високо ниво. С това Макрон се стреми да върне Москва в групата на водещите индустриални държави. Макрон, който през август каза, че отблъскването на Русия е „дълбока стратегическа грешка“, иска нейната помощ за решаване на най-сложните кризи в света, от Сирия до Северна Корея. „Географията, историята и културата на Русия са фундаментално европейски“, каза във вторник Макрон в реч в Съвета на Европа, главния форум за човешки права на континента, в който членството на Русия беше преустановено след анексирането на Крим. Връщането на Русия в Съвета на Европа през юли, за което лобираха Франция и Германия, беше първият случай на отмяна на международна санкция, наложена заради превземането на Крим от Москва. Белгийският премиер Шарл Мишел каза миналия месец на дипломати от ЕС, че макар Русия да е заплаха за сигурността, тя „остава и наш съсед и трябва да се съобразяваме с тази реалност“. В писмо до дипломатите от ЕС миналия месец посланикът на ЕС в Москва също призова за „прагматичен“ подход към Русия. НАГРАДА ИЛИ ОТМЪЩЕНИЕ? Дипломати в ЕС от източноевропейски, балтийски и скандинавски страни заявиха, че са смутени от подхода на Макрон и запитаха какво се е променило в Русия, че да е оправдан подходът за съживяване на отношенията. В конфликта в Източна Украйна са убити над 13 000 души от април 2014 г. През септември Русия и Украйна размениха пленници и това се възприе като първи признак за подобряване на отношенията. Путин обаче изключи връщане на Кримския полуостров, който бе подарен на Украйна през 1954 г. от тогавашния съветски лидер Никита Хрушчов. НАТО обвинява Русия, че се опитва да дестабилизира Запада с нови ядрени оръжия, изтегляне от договори за контрол над въоръженията, кибератаки и подмолни действия. Миналата година западните правителства, включително Франция, експулсираха безпрецедентно голям брой руски дипломати след нападение с нервнопаралитичен газ срещу бивш руски шпионин в Англия, за което лидерите на ЕС обвиниха Москва. Кремъл заяви, че не е замесен. Според бившия френски пратеник в Сирия Мишел Дюкло за Макрон рискът е, че от гледна точка на Москва Франция е „полезна за разединяването на западния лагер“ и че това е „класически похват“, използван в отношенията между Изтока и Запада по време на Студената война. Предложението на Макрон към Путин се опира на изграждане на структуриран диалог, фокусиран върху пет основни точки: споделяне на експертни познания и разузнавателна информация, механизъм за успокояване на напреженията между ЕС и Русия, контрол над въоръженията в Европа, европейски ценности и съвместна работа по международните кризи. ЕС също има своя стратегия в пет точки в отношенията с Русия, която включва т.нар. избирателно ангажиране. Много дипломати от ЕС казват, че това е най-подходящият начин за постигане на напредък, с търсене на сътрудничество от Русия по проблеми като климатичните промени с цел възстановяване на доверието.  ", "date": "2019.10.08", "title": "Украйна: Макрон и Меркел изострят напрежението в ЕС как да се действа с Русия"}
{"url": "http://www.classa.bg/%D1%81%D0%B2%D1%8F%D1%82/item/400586-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%B8-%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%B5%D0%BC%D0%BD%D0%B8%D1%87%D0%B5%D1%81%D0%BA%D0%B0-%D0%B0%D1%80%D0%BC%D0%B8%D1%8F", "text": "Името \"Вагнер\" отдавна не се свързва само с германския композитор. Дори напротив, в последните години когато се чуе за \"Вагнер\", обикновено на преден план изниква руската наемническа група, извадена сякаш от романите на Том Кланси, която води тайни войни от името на Кремъл - от Източна Украйна до Централноафриканската република. Самата формация е създадена, за да може Кремъл да се намесва във военни конфликти извън границите си, без обаче да го прави официално. Наемническата армия позволява на Москва официално да се дистанцира от конфликтита, като същевременно с това хвърля калени в боеве сили, биещи се под ничий флаг.     Така \"Вагнер\" се оказаха в предните редици на някои от най-тежките боеве в Източна Украйна и Сирия през последните години, преди в медиите да започнат да се появяват заглавия за тях. Един от основните поводи за шум около групата дойде заради нагло нападение над военна позиция на САЩ в Североизточна Сирия през февруари 2018 г. Изглежда, че \"Вагнер\" предвещава нова реалност, в която подобни наемнически групи ще сa клинът в челото на новата агресивна руска политика в чужбина. Но на втори поглед групата може да се окаже по-малко влиятелна и мощна, отколкото изглежда. Последните няколко месеца бяха изпълнени с разкрития, които говорят за това, че нещата за \"Вагнер\" се обръщат и късметът започва да й обръща гръб. На 28 юли разследване на руския независим в. \"Новая газета\" разкри, че тримата руски наемни войници, убити в централна Сирия в средата на юни, не са служители на \"Вагнер\", а част от друга такава наемническа група, наречена \"Щит\". Самият факт, че там има загинали руски войници, които не са част от \"Вагнер\", изглежда по-важен от самото им присъствие в пустинята на Централна Сирия - територия, която досега беше една от основните зони, в които \"Вагнер\" оперира в страната. И ако фактът, че друга руска частна армия се опитва да оперира върху терена на \"Вагнер\" не е достатъчен, то един доклад, появил се на следващия ден, показва групата в не особено благоприятна светлина. Независимият руски информационен портал и сайт за разследваща журналистика \"Медуза\" публикува разговора си с един от наемните войници, разположени във Венецуела. Когато групата изпълнители пристигнаха в страната през януари, беше широко огласено, че те са наемници на \"Вагнер\", изпратени, за да осигурят защитата на президента на Венецуела Николас Мадуро от продължителните масови протести. Някои западни анализатори, не без основание, смятат, че този ход е индикация за нарастващия статус на \"Вагнер\", който издига групировката като важен инструмент на Кремъл за военното укрепване на един стратегически съюзник, който да позволи на Русия да не си \"цапа ръцете\" открито. Разследването на \"Медуза\" обаче говори за обратното. Техният източник, служител на \"Вагнер\", разкрива, че той и колегите му са служили единствено като охрана на офис сгради на \"Роснефт\" в Каракас по време на протестите. Други интервюирани, включително дългогодишен служител на \"Вагнер\", потвърдиха, че самата група не е играла каквато и да е политическа роля във Венецуела, противно на първоначалните доклади. Съобщава се, че през последните месеци екипът е станал доста по-смесен, като към него са добавени опитни ветерани на няколко други такива групи, включително \"Щит\" и \"Патриот\", докато накрая хората на \"Вагнер\" са загубили автономията си при вземането на решения, а след това са били понижени до ниво на охрана в Сирия. Според тези твърдения \"Вагнер\" се е превърнала в куха черупка на своето бивше аз, след като Кремъл се е намесил, за да \"подреже крилата\" на наменическата група след издънката от февруари 2018 г. Конфронтацията на Вагнер с американските войски в Дейр ез-Зор тогава е началото на края за групата. На 7 февруари 2018 г. приблизително 600 войници на \"Вагнер\", въоръжени с танкове и артилерия, извършват нападение над позиция на Сирийските демократични сили, до голяма степен кюрдските милиции, които работят в тясно сътрудничество с ръководената от САЩ антиислямска коалиция, в североизточна Сирия. Това, което вероятно руските наемници не са знаели, е, че в частта в този момент е имало командировани американски съветници, които незабавно са поискали въздушна подкрепа. Въпреки това силите на \"Вагнер\" поддържат нападението цели четири часа, по време на които срещу тях са нанасяни удари от американската артилерия и авиация. Според оценките около 300 от общо 600 руснаци са загинали или са били ранени при това, което може да се приеме като първата битка между руски и американски войници от войната във Виетнам насам. Най-удивителният аспект на този инцидент е, че той очевидно е настъпил, без да бъде поръчан или дори напълно известен на самия Кремъл. Изтекли телефонни разговори разкриват интересна картина. Евгений Пригожин (известен като \"готвачът\" на Путин - бизнесменът, близък до руския президент, който е отговорен за руските ферми за тролове, а след това и за ръководството на \"Вагнер\") поръчва нападението след разговор с няколко сирийски бизнес партньори. Освен всичко друго, Пригожин контролира и компания с петролни и газови дялове в региона. Несвързаният официален отговор от Москва също предполага, че те са били неинформирани за атаката - отне една седмица на служителите на Кремъл да излязат с официална позиция, че \"може и да има граждани на Руската федерация\", които не са свързани с армията й, воюващи в Сирия. Впоследствие оттам дойде информация за петима руснаци, загинали в битката, а след това числото нарасна до \"няколко десетки\". Източници, близки до руското министерство на отбраната, коментират пред разследващата медия \"Камбана\", че са били потресени, когато са научили за нападението. А дълбоко смутеният Пригожин е трябвало да дава обяснения пред служители на Кремъл и да обещава, че подобна грешка няма да се повтаря. Сега обаче изглежда, че едва ли ще му бъде предоставена възможността. Още през март източниците от \"Вагнер\" потвърждават пред руски журналист, че половината от силите им се готвят за мисия в Африка, тъй като недоверието на Москва към групата по темата \"Сирия\" продължава. Погледнато в тази светлина, ходовете на групата на места като Южен Судан и Мозамбик изглеждат като отчаяни опити в търсене на възможност за повторно доказване, което да ги върне обратно на бойното поле в Сирия и Украйна. Междувременно с конкуренти като \"Щит\", \"Патриоти\", \"Вега\", които набират все повече скорост, дните на \"Вагнер\" като ключов играч за властта в Москва и стремежите й във външната политика изглеждат отминали. Този упадък на \"Вагнер\" няма да породи много сълзи в Москва. Самата група е понижена, без от това да се създава голям скандал, част от персонала й е разпръснат сред други подобни групи, а операциите й са съкратени. Самият Пригожин, който никога не е изпитвал особен глад за слава, и сега не търси медиите в опити да оправи положението на наемническата си група, тъй като вероятно сам знае, че това само би влошило положението. В краткосрочен план падането на \"Вагнер\" едва ли ще има много последствия за Кремъл, който в момента няма належаща нужда от професионални, лесно заменими войници. Бойните действия в Сирия започнаха да затихват през последната година и половина, поне за руските сили, които в момента не участват в мащабни операции за завземане на нови територии. В Източна Украйна - друга основна зона на действие за \"Вагнер\" - също отдавна няма активни военни действия, а по-скоро периодична размяна на огън и случайни престрелки. Затова и за Москва е доста положително, че наемническата армия се издъни така, едва след като изпълни успешно първоначално зададените си мисии. По-притеснителният момент е, че на \"Вагнер\" въобще е било позволено да стане толкова могъща група. Кремъл дълго се противопоставяше на идеята за частните армии, поддържайки държавния монопол върху въоръжените сили на Русия. Юридически погледнато, различните частни военни контрактори на Русия официално не съществуват: тяхното присъствие остава незаконно според руското законодателство. Има няколко недовършени опита за прокарване на ново законодателство по въпроса, което да позволи регулацията на подобни групи, но засега не се е стигнало до нищо съществено. Така \"Вагнер\" се развива в този правен вакуум, превръщайки се от ad hoc проект на някои амбициозни служители на Moran Security Group, руска охранителна фирма с по-светски характер, в пълна частна армия, въоръжена с руски танкове, артилерия и т.н. и с около 5000 членове на служба. Така групата стана една от най-мощните силови структури по отношение на бойци и въоръжение в Руската федерация, извън собствения апарат за сигурност на Кремъл и този на Рамзан Кадиров от Чечения. Сега с отслабването на \"Вагнер\" не се решава този по-сериозен проблем за Москва с наближаването на 2024 г. и несигурността относно президентския пост на страната след втория пореден мандат на Владимир Путин. Далеч от популярния образ на всемогъщ автократ, дърпащ всички лостове на властта в държавата, Путин води Русия през поредица от компромиси и сделки с могъщите елити на страната - бизнесмени, бюрократи и хора от армията и службите. Когато някои от тези хора започнат да придобиват свои собствени частни армии, както се случва сега, ситуацията започва да става опасна. Системата на Путин, макар и понастоящем стабилна и видимо монолитна за външни хора, всъщност е силно раздробена на зони на влияние. Истинският обединяващ елемент е президентът, пред когото всички играчи пазят поведение. Какво ще стане, ако той се оттегли от играта? Ситуацията може да напомни Русия отпреди Путин - по времето на неговия предшественик Борис Елцин, когато кръгове сред военните и разузнаването играеха всеки своята игра, търсейки своите интереси, обединени от един крайно фиктивен център. На Путин му бяха необходими години, за да разбие този модел, да отстрани крайно корумпираните генерали и да наложи своя дневен ред в силовите структури. Разбира се, въпросът какво ще стане след 2024 г. поражда предимно и само спекулации и е още твърде рано да се твърди със сигурност каквото и да е. Освен фактът, че частните армии в Русия продължават да трупат сила и влияние. Дори и отслабените \"Вагнер\" сега играят роля в някои руски операции в чужбина. Наскоро контингент на групата се появи в Либия, подпомагайки инвазията на силите на либийския генерал Халифа Хафтар към столицата Триполи. Има съобщения и за това, че войските на \"Вагнер\" се подготвят по фронтовите линии на провинция Идлиб в Сирия, подготвяйки се за голяма офанзива там, въпреки че има малко снимки или видео доказателства, които да потвърдят това. Изглежда, че \"Вагнер\" е загубил господстващото положение, което някога заемаше като водещ военен прокси играч на Русия, принуден сега да работи в много по-малки звена и наред със своите конкуренти - нови и стари. \"Вагнер\" може да е отслабен, но най-важното му наследство е, че някога е съществувал. В Русия, лишена от всякакви законови ограничения, които биха могли да регулират и ограничат обхвата на частните армии, докато конкуренцията между тях става все по-сериозна. И от операции извън страната, като нищо те могат да се пренесат на руска територия. Фирми като \"Енот\", \"Вега\", \"Щит\" и \"Патриот\" все още са бледо ехо на това, което \"Вагнер\" беше в разгара на силата си в началото на 2018 г., но те имат блестящ пример за това докъде могат да стигнат.", "date": "2019.10.08", "title": "Възходът и падението на руската наемническа армия"}
{"url": "http://www.classa.bg/%D1%81%D0%B2%D1%8F%D1%82/item/400587-%D1%85%D0%B0%D0%B9%D0%B4%D0%B5-%D0%B1%D0%B5%D0%B7-%D0%BD%D0%BE%D0%B1%D0%B5%D0%BB%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D1%82%D1%80%D1%8A%D0%BC%D0%BF-%D0%B8%D0%BB%D0%B8-%D0%B3%D1%80%D0%B5%D1%82%D0%B0,-%D0%BC%D0%BE%D0%BB%D1%8F-%D0%B2%D0%B8", "text": "На 11 октомври, петък, ще стане ясно кой е тазгодишният носител на Нобеловата награда за мир за 2019 г. Знаете – второто най-важно отличие в света след „Оскар“, зад което на теория има повече смисъл от наградите на Филмовата академия на САЩ, но на практика и с оглед на някои номинирани през годините това не е много сигурно. Тази година медийният интерес към наградата разбираемо е по-голям заради двама от номинираните: шведската ученичка (само когато не протестира) и екоактивистка (full time job) Грета Тунберг и президентът на САЩ и най-спорният \"лидер на свободния свят\" през последните десетилетия - Доналд Тръмп. Още от сега е ясно, че ако някой от двамата, без значение кой, бъде избран за нобелов лаурет, неизбежно ни очаква вълна от излишни спорове, без които спокойно можем да минем, а решението на Норвежкия нобелов комитет ще остане в историята с другите спорни лауреати – от Ясер Арафат, през Хенри Кисинджър до Барак Обама (след едва девет месеца като президент и по-скоро за добрите намерения, отколкото за реални постижения). Решението е просто – да не дават отличието нито на Тръмп, нито на Тунберг. Наистина ситуацията около тазгодишната награда изглежда по-интригуваща, ако я разглеждаме като продължение на битката \"Доналд vs. Грета\", която започна с критиките на младата шведка срещу американския президент и продължи с неговото тотално пренебрежение спрямо нея около Общото събрание на ООН. Да, но това не е боксов мач или друг междуличностен сблъсък, нито пък едно такова отличие ще доведе до някаква реална промяна в каквото и да е. А и въпросът в никакъв случай не е просто \"Тръмп или Грета\". Все пак те са само двама номинирани от общо 301, от които 223 лица и 78 организации. Политика на Нобеловата фондация е да не се разкриват имената на номинираните, но за Тръмп и Грета знаем, защото нищо не пречи на номинирания или номиниралия го да изпуснат тайната и да си спечелят няколко новинарски заглавия. Шведска депутатка побърза да се похвали, че тя и двама нейни колеги са номинирали светлия пример за всеки нередовен, но отдаден на кауза ученик - Грета, а Тръмп сам си каза, че японският преимер Шиндзо Абе го е номинирал за отличието. С оглед на желанието на Тръмп да стане нобелов лауреат и политическите и икономически зависимости между Япония и САЩ, много съмнително е доколко самият Абе вярва в тази номинация и дали не е имало телефонен разговор на високо равнище от рода на \"Абе, Абе, знаеш ли каква добра идея ти дойде...\". Номинациите сами по себе си обаче нямат никаква стойност. Не е като да е особено трудно да те номинират – критериите в най-общи линии са „никакви“, а възможност да издигат номинации имат твърде много хора по света. Като се започне от всички членове на народни събрания и правителства на суверенни държави, което само по себе си вече е твърде много, и се мине през държавни глави, членове на Международните и Арбитражни съдилища в Хага, някои университетски професори, директори на институти за външна политика и изследвания на мира, предишни лауреати и още. От тази гледна точка номинацията за Нобелова награда за мир реално не е никакъв вид признание, както е при други награди. Тя е просто формалност, зад която може да не стои каквато и да е логика. Единственото последствие от цялата ситуация е, когато стане публично достояние, че някой е номиниран. Това може да създаде погрешната представа за значимост и за нещо реално постигнато в името на мира. Да се върнем на Доналд Тръмп и Грета Тунберг. Вижте реакциите спрямо двамата. Както Грета, така и Тръмп са по-скоро разединители, отколкото обединители. Мненията за тях в общественото пространство са в двете крайности. За това спомагат и острата реторика, която използват, и готовността им на радикални мерки за постигане на техните цели - оправдано или не. Това обаче по никакъв начин не подсказва мир. Тръмп още преди избирането си се превърна в олицетворение на конфликта, а дори и сега личността му води до оформянето на лагери сред обществото в собствената му държава. Какво остава за останалия свят, с който САЩ има все по-сложни взаимоотношения... Грета, покрай скорошната си реч пред ООН и лавината от реакции след това, също допринесе за поляризиране на мненията на \"про-Грета\" и \"анти-Грета\", което в някаква степен вероятно ще се отрази и на нагласите спрямо темата \"климат\". Нобеловата награда за мир може и да има смисъл - когато бъде дадена на не толкова известна личност с реални постижения в каузата на мира, било на регионално или глобално равнище, за да може така да се популяризира неговото/нейно име, работата й и евентуално да й се осигури повече медийно, а от там и обществено внимание и подкрепа. Грета Тунберг и Доналд Тръмп обаче нямат нужда от това, нито светът има нужда от допълнителни спорове и противопоставяне около техните личности.", "date": "2019.10.08", "title": "Хайде без Нобелова награда за Тръмп или Грета, моля ви"}
{"url": "http://www.classa.bg/%D1%81%D0%B2%D1%8F%D1%82/item/400588-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B8-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D1%80%D0%B8%D1%8F", "text": "Президентът на САЩ Доналд Тръмп заплаши да унищожи икономиката на Турция, ако страната направи нещо в Северна Сирия, което той да определи като \"извън граници\". Това се случи малко след като Белия дом съобщи за решението САЩ да се оттеглят от североизточна Сирия, освобождавайки по този начин пространство за дълго подготвяната турска операция там. Американският държавен глава изпрати предупрежденията към Турция чрез публикации в Twitter. Той защити вчерашното си решение, за което има опасения, че позволява на Турция да атакува кюрдските бойци по границите. Изтеглянето на американските войски от региона беше разкритикувано дори от представители на републиканците в САЩ, защото кюрдите бяха сред основните американски съюзници при битките с \"Ислямска държава\" в Сирия. Тръмп обаче предупреди Турция за евентуални последствия. \"Както ясно съм заявявал и преди, ако Турция направи нещо, за което аз, с моята велика и несравнима мъдрост, преценя, че е недопустимо, аз напълно ще унищожа и залича икономиката на Турция (правил съм го преди!)\", написа американския президент в профила си в Twitter. As I have stated strongly before, and just to reiterate, if Turkey does anything that I, in my great and unmatched wisdom, consider to be off limits, I will totally destroy and obliterate the Economy of Turkey (I’ve done before!). They must, with Europe and others, watch over... Миналата година САЩ наложиха мита на някои турски стоки и санкции на представители на турските власти след като отношенията между двете държави се влошиха, припомня BBC. Целта на турския президент Реджеп Таип Ердоган е да \"изчисти\" североизточна Сирия от кюрдски бойци и да създаде там \"сигурна зона\", в която да бъдат върнати около 2 милиона от сирийските бежанци, които в момента се намират в Турция.  ", "date": "2019.10.08", "title": "Доналд Тръмп заплаши да унищожи икономиката на Турция заради Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400589-%D0%BF%D0%B0%D0%BB%D0%BC%D0%BE%D0%B2%D0%BE-%D0%BC%D0%B0%D1%81%D0%BB%D0%BE-%D0%BF%D1%8A%D0%BB%D0%BD%D0%B8-%E2%80%9C%D0%BC%D0%BB%D0%B5%D1%87%D0%BD%D0%B8%D1%82%D0%B5%E2%80%9D-%D0%BF%D1%80%D0%BE%D0%B4%D1%83%D0%BA%D1%82%D0%B8", "text": "Мандрите все по-често използват евтината палмова мазнина вместо на истинско мляко, пише Сега.  Производителите правят това без оглед на разликите в хранителните стойности и потенциалния риск за здравето на потребителите . Масово се увеличава производството на сирена и кашкавали, в които растителните мазнини заместват млечните.  Според данни  на земеделското министерство от началото на годината до края на август преработвателите са свили покупките на краве мляко с близо 2 млн. литра до 442 млн. литра. В същото време  производството на “млечни” изделия с влагане на растителни масла се е увеличило с близо 6% – от 7904 тона на 8338 тона.  Количествата сирене, направено от истинско мляко, са спаднали с 3% – от 48 655 тона на 47 068 тона, посочва специализираният сайт agri.bg.   По данни на Асоциацията на млекопреработвателите през 2017 г. българите са изяли 12 000 тона палмова мазнина във вид на сирене. Тази- повече.  Проблемът с растителните мазнини е, че човешкият организъм по-трудно ги усвоява, а и нямат полезните вещества на истинското мляко. Те обаче са по-евтина суровина, което ги прави привлекателни за производителите. От неправителствената асоциация Активни потребители напомнят, че  ниската цена е сигнал, че стоката е имитация и че краве сирене, което струва под 8 лв. за килограм, е фалшификат на млечен продукт. За разлика от кравето мляко, при другите: овче, козе, биволско има малко увеличение на палмата. Статистиката на агроминистерството показва, че за осемте месеца мандрите са вдигнали изкупените количества на тези млека от 32.5 млн. литра на 32.9 млн. литра. Това обаче са продукти, които могат да се причислят към категорията на деликатесни за разлика от тези направени от краве мляко, които са насочени към масовия потребител.    ", "date": "2019.10.08", "title": "Палмово масло пълни “млечните” продукти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400590-%D1%82%D0%BA%D0%B0%D0%BA-%D1%81%D0%B5-%D1%81%D1%82%D0%B0%D0%B2%D0%B0-%D0%B1%D0%BE%D0%B3%D0%B0", "text": "Ще ви покажа два тарифни плана за плащане на електроенергия за битови нужди, в България и Канада, , за да сравните и прецените, защо хиляди сънародници бягат от страната ни, в търсене на справедливо благополучие. И нека видим първо картинката от България: \r\n   \r\n   В България и трите ЕРП-та продават на битовите потребители електроенергията по ДВУтарифен график, както това е показано на горната снимка. Скъпата електроенергия се плаща през 2/3-ти от денонощието, а евтината само 1/3-та част от денонощието, НЕИЗМЕННО. \r\n   \r\n  А сега нека видим, как го прави един от многото доставчици в Канада, което не се различава съществено от болшинството доставчици, в северната страна: \r\n   \r\n   Първо, тарифите са ТРИ, а не ДВЕ!!! Второ, тарифните планове се променят ДВА ПЪТИ в годината, а не са целогодишни, както е у нас. Трето, даже и в делничните дни евтино се плаща през 1/2-ра част от денонощието, а не като у нас 2/3-ти. През останалата 1/2-ра част от денонощието плащането се поделя солидарно между ВИСОКА и СРЕДНА тарифи. Четвърто, през почивните дни цялото денонощие цената е по най-евтината тарифа. Не само съботите и неделите, както е показано на снимката, но и през празничните дни също. Пето, цената на електроенергията в Канада е съизмерима с цената и у нас. Имайте предвид, че долара, който виждате на втората снимка не е щатски, а е канадски, а той е по-евтин и струва едва 1,34 български лева. Шесто, ако си поиграете внимателно с калкулатора ще установите, че 2/3-ти от годината канадците плащат по най-евтината тарифа, точно толкова, колкото ние плащаме по най-скъпата. \r\n Подобни схеми има и в Европа, като например в Италия, но не само. Скоро ще ви я покажа и нея. \r\n   \r\n \r\n \r\n \r\n \r\n \r\n \r\n", "date": "2019.10.08", "title": "тКак се става бога?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400591-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%81%D0%B5-%D0%BD%D0%B0%D0%B4%D0%B8%D0%B3%D0%B0,-%D0%B5-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%BE-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D0%BB%D1%8A%D0%B2%D0%BE%D0%B2%D0%B5-%D0%BD%D0%B0-%D1%81%D0%B2%D0%B5%D1%82%D0%B0", "text": "ИСТЕРИЯ ПРЕДИ НАДИГАНЕТО   Е, започва се. И проблемът съвсем не е само във фалшивата новина, че отнемат насила цигански деца. Преди малко видяхме по телевизията на какво е способна тълпата – в сливенския квартал „Надежда“, където изведоха децата си от училищата.  Същият квартал, който от години граничи с незаконно сметище – сякаш, за да напомня на жителите му, че мястото им е при боклуците.  Истерията е обхванала още и Карнобат, Сунгуларе, Асеновград… Тази лавина – от уплашени и озверени от незнание хора – не може да бъде удържана.  И няма да бъде удържана – рано или късно.  Каквито и позорни обяснения да бъдат давани.  Един дори каза по телевизията, че причината за бунтовете е и Путин.  Това е кристална налудност – много удобна обаче за Властта.  Няма никакво значение, кой продуцира фалшиви новини или заплахи.  Важното е, че те поникват с лекота и пораждат паника. Така ще е, докато за болния лъв от Разград говорят повече, отколкото за Надигането – ах, колко сме загрижени, че лъвът започнал да куца.  А то куца – и не от днес – цялата държава.  Това, което се надига, е по-страшно от всички лъвове на света.  Изоставени хора, поощрявани/купувани с някой лев единствено по време на избори.  Тези клетници ще бъдат използвани за далеч по-съдбоносно Надигане – срещу всичко Българско. Нямаме акъл за две пари.  Македонците ни въртят на пръста си.  Плашим Ердоган заради решението на Фолксваген да направи завода си в Турция – ей, не дразнете от меките си столове Турчина, не подкокоросвайте европейските си „съюзници“ срещу него – защото, ако вдигне бариерите срещу бежанците, ще ни издави всички. И не „съпротивата“ срещу купуването на парадните Ф-16 е била „подла“, както каза Бойко.  Подло е поощряването на Циганското Надигане – и то няма нищо общо с фалшивите заплахи за децата им.  Те винаги ще бъдат подвластни на всякакви лъжи, дотам ги докарахте.  Подла е и апатията на Властниците от годините на Прехода – към истински важното, към съдбоносното. Няма какво повече да обяснявате за качествата на Ф-16 и на „Локхийд Мартин“ – когато Държавният департамент на САЩ е зад гърба ти, можеш да продаваш хладилници и на ескимосите.  От „Локхийд Мартин“ нарекоха Бойко „смел лидер“.  Нашите хора обаче искат да чуят от него, какво мисли за Надигането?  Това ще е проява на смелост и лидерство.  ", "date": "2019.10.08", "title": "Това, което се надига, е по-страшно от всички лъвове на света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400574-%D0%B0%D0%B2%D0%B4%D0%B6%D0%B8%D0%B8-%D0%BD%D0%B0%D0%BC%D0%B5%D1%80%D0%B8%D1%85%D0%B0-15-%D1%82%D1%80%D1%83%D0%BF%D0%B0", "text": "Труповете на най-малко 15-16 диви прасета са били открити от ловци по време на неделния лов в района на община Върбица в Шуменско, съобщава \"Монитор\". На място още в неделя вечерта са пристигнали представители на БАБХ, РЗИ, Областната управа и полиция. Районът е отцепен. Находката \"изплувала\" при откриването на сезона в ловището на Върбица. През последните седмици майстори на пушката коментираха, че заради дългото отсъствие на ловците из горите, сега може да ги чакат изненади и прогнозите им се сбъднали. Излезлите на излет се натъкнали на множество умрели глигани, като повече от половината от тях били във фаза на разложение. Симптоматиката и масовостта давали основание да се мисли, че става въпрос за свинска чума. \"Късно вчера ни подадоха сигнал, посетихме района, има наистина умрели прасета, днес ще бъде извършено повторно претърсване на района и ще бъдат взети проби от намерените животни за да се установи наличието на вируса на АЧС - коментира в понеделник сутринта Тервел Стефанов.\" - ловен експерт в СИДП. На 6 август т. г . при обход на горските територии служители на ДГС \"Върбица\" бяха намерили полуразложено прасе в местността \"Елешница\", на 10 километра от с. Бяла река. Ден по-късно била изпратена проба за изследване, а Националната референтна лаборатория оповести положителен резултат за вируса на Африканската чума по свинете, а районът към \"Елешница\" беше блокиран. Тогава бяха затворени и туристическите пътеки, а в гората бяха поставени и камери за денонощен контрол на трафика на хора.", "date": "2019.10.08", "title": "Авджии намериха 15 трупа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400575-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Очакват ви нови възможности в работата, за които трябва да се хванете и с двете ръце. Не завиждайте на тези, които са по-успешни от вас. Може да промените ситуацията кардинално, ако вложите изгодно пари в проект. След разговор с приятел, ще ви остане неприятен привкус и негодувание. Въпреки че сами, сте предизвикали неговата откровеност. Избягвайте съмнителни контакти, както в любовта, така и в бизнеса. Не градете далечни планове, ако не знаете до къде могат да доведат. За да съхраните репутацията си, трябва да се държите сдържано. Нечестната игра и интригите, не са във ваш стил, така че не си мърсете ръцете и пазете авторитета си. Очаква ви, обучение, повишаване на квалификацията и практично прилагане на вашите знания. Сериозна роля в живота ви, ще изиграе разговор с човек от миналото. Опитайте се да слушате повече и не проявявайте инициатива. Ярки впечатления, ще получите от неща или ситуации, на които не сте обръщали внимание преди.   Днес, ще бъдете много общителни и весели, което ще позволи да намерите нови приятели и партньори. Основното нещо е, да не изпускате от поглед подробностите, от които зависи кариерното ви развитие. Може спокойно да промените професията си, да правите планове за бъдещето или да се преместите в друг град. Силно впечатление вечерта, ще произведе върху вас, любимия човек. Трябва да намерите общ език с онези, с които постоянно спорите за нещо. Не се поддавайте на емоциите си, в противен случай, ще ви изкарат от строя в даден момент. Препоръчително е, да покажете съчувствие и щедрост към хората, които винаги ви подкрепят. Връзката с избраника, ще зависи повече от вас, така че решете сами как да я съхраните. Днес, може да получите, не само изгодна работа, но и да направите романтично запознанство. Животът ви ще стане по-ярък и вдъхновен и това ще засегне всички области. Не забравяйте, да слушате интуицията си, особено ако става въпрос за финанси. От инвестиции и заеми е по-добре да се откажете, всъщност вашите \"спестявания\", ще са достатъчни. Очаква ви е забързан ден, когато дори рутините задачи, ще се окажат трудни. Възможно е да има разногласия с колеги, финансови затруднения и пречки по пътя към постигането на личните цели. Близките, ще оценят вашето искрено желание за помирение с техните решения, но ще трябва да ги зарадвате и с подаръци. Не се препоръчва да се занимавате днес с екстремни спортове, а също и да пътувате на дълги разстояния. Само в най-неотложните случаи, сядайте зад волана. Възможно е да получите пари, за минала работа. Практични сте по природа, затова е добре да спестите тези пари.   Очаква ви продуктивен ден, когато дори с малко работа, ще получите прилична печалба. Не е нужно да търсите логика навсякъде, защото истината е някъде близо. Това важи за личния живот, от който не сте много доволни напоследък. Вечерта е по-добре да се откажете, от посещения на многолюдни места и публични събития. Опитайте се, да се отпуснете и починете. Ще започнете да нервничите, когато нещата, не вървят по предварително очертания план Въпреки че причините за това може да са различни. Обърнете внимание на вашето здраве, по-добре отидете на лекар, ако нещо ви боли дълго време. За забавления в кръга на приятелите, денят не е добър. Вечерта, ще трябва да се занимавате с домашни и финансови въпроси. Очаква ви, стабилност във финансовата сфера, което ще спомогне за съхранение на душевното ви спокойствие. Толкова често се безпокоите за финансите, че нервите ви са напълно разтроени. Някои грандиозни предложения, коренно ще променят решенията ви. За да не се окажете в плен на илюзиите, е по-добре да се посъветвате с по-мъдри хора.   Ще трябва да прекратите договора, с някои от партньорите ви в бизнеса. Но бъдете внимателни, за да не се наруши работата. В личния живот, ще възникне непредсказуема ситуация, когато ще научите повече за близък човек, отколкото е необходимо. От пътуване с кола, по-добре се откажете, особено при лошо време.", "date": "2019.10.08", "title": "Дневен хороскоп 8 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400576-%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D0%BF%D1%80%D0%B5%D0%B2%D1%80%D0%B0%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%B5%D1%87%D0%B5-%D0%BD%D0%B8%D1%89%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8", "text": "Борисов кара джип из нивите, защото вече не кара влака на държавата. Други го карат. Това, което се случва напоследък в България, много прилича на държавен преврат.  Коментар от проф. Евгений Дайнов:   Според Карл Попър, демокрацията е скучна и досадна работа, но има едно безспорно предимство: властта минава от едни ръце в други без насилие. Можем да продължим това съждение в съвременните условия: всяко засилване на демокрацията смалява ролята на силата в структурирането на властта. И обратното: всяко отслабване на демокрацията укрепва ролята на силата в структурирането на властта. Не, силата вече не е в Борисов Именно с тази закономерност се сблъска в последните месеци премиерът Бойко Борисов. След като години наред оставяше впечатлението, че работи за отслабване на демокрацията, накрая всичко опря до силата. И се оказа, че силата не е в него. Борисов кара джип из нивите, защото вече не кара влака на държавата. Други го карат, след като успяха да изземат властта от Борисов. Проведоха един вид държавен преврат - изместиха властта от онзи, за когото народът все пак е гласувал, към хора, за които народът не е гласувал. С избирането на Гешев за главен прокурор този преврат просто ще бъде официализиран. Ще стане ясно в чии ръце е властта, защото оттам насетне именно той, а не премиерът, ще издава разпореждания на държавните институции.     Че Борисов вече не е силата в държавата - това стана ясно отдавна. И е изобилно коментирано. Вече година и половина наблюдаваме как премиерът издава някакво разпореждане, което обаче не се изпълнява. И той просто отстъпва. Подкарва джипа из нивите в търсене на колхознички, с които да се снима. Три примера Последните примери са достатъчно красноречиви. Избухва Борисов, че в БНР едни главанаци саботират правителството и затова трябва да си ходят. Главанаците обаче правят точно обратното: контраатакуват. В какви ситуации главанаците постъпват така? Ами в такива, при които знаят къде е реалната сила. В случая реалната сила не е в Борисов, а в онези, които са се обаждали за свалянето на Силвия Великова и за изключването на сигнала. И така Борисов млъква по въпроса за радиото. Казва Борисов, че е дал 50 милиона за медицинските сестри, а сетне увеличава сумата на 86 милиона. Неговият подчинен обаче, министърът на здравеопазването, отсича: Не били 86 милиона, а 6. И освен това вече били похарчени. Борисов мълчи. Мълчи и по сагата с предсрочно освободения Полфрийман. А знае много добре (все пак в качеството си на премиер обикаля света), че задържането му представлява грубо нарушение на всички закони, включително и международни. А освен това може да доведе до тежки разправии с Австралия. Но Борисов мълчи за това „отвличане\" на чужд гражданин. Както преди време мълчеше за отвличането на кораб на чужда държава. Силно впечатление прави рязко нарасналата степен на наглост на различните държавни началници, които вече не смятат за необходимо да се подчиняват на премиера. Сякаш се състезават кой да разяри по-големи групи граждани. Цацаров: Проверихме и не знаем кой спря сигнала на „Хоризонт\". Шефът на БНР: Великова не е сваляна от ефир. И голяма работа, че спрял сигналът на радиото. Здравният министър: Не са 86 милиона, а 6. И не са за вас. В една демокрация подобно поведение е необяснимо. Защото управляващите все пак се нуждаят от подкрепата на обществото - и се състезават за нея. Когато обаче демокрация няма и всичко вече се решава със сила, състезанието е друго: кой да изглежда най-силен сред силните. В случая: който днес разяри най-голямо количество граждани, но успее да остане на поста си, той ще вземе голямата власт утре, когато силните се съберат да си я поделят. Кой? Години наред на Борисов му беше обяснявано: градиш инфраструктурата на диктатура, но няма ти да си диктаторът. Ще те измамят и други ще яхнат тази инфраструктура. Но Борисов не слушаше и не вярваше. Базисното политическо невежество се оказа по-силно от елементарния инстинкт за самосъхранение. Въпросът е: кой е този, който в момента взима властта от Борисов? По метода на аналогиите, това най-вероятно е ДПС. По времето на Орешарски тази партия вече проведе подобна операция - да превземе властта отвътре, а нейни агитатори да обикалят София с посланието: „Оттук нататък това е правителство само на ДПС”. Знаем, че от ДПС са се обаждали в БНР за свалянето на Великова от ефир. Знаем, че Гешев е кандидатура не на Борисов, а на кръговете около ДПС. И знаем, че   чрез Българската банка за развитие. Кой друг? Тъй като ДПС има важна роля в службите за сигурност и в прокуратурата (и в две министерства, но в случая те не ни интересуват), значи и тези структури попадат в кюпа на превратаджиите. А също така знаем, че тези структури са обвързани с Кремъл - прокурорите дори не крият редовните си посещения за „обучение” в Москва. Близката цел на преврата е очевидно (очевидно за тези, които са чели Аристотел) олигархията да управлява без оглед на резултатите от каквито и да било избори. Както и без оглед на каквито и да било закони. Далечната цел: откъсване на България от съюзите на Западния свят и превръщането ѝ в руски коридор, свързващ Москва с нейните съюзници в Белград и Будапеща. Тоест, отцепване на Балканите от Европа. Голата сила За да се случи всичко това, задължително трябва да се стигне до положение, при което голата, неограничавана от никакви закони сила да се превърне в единствения начин на управление. Несъгласните да са в затворите. Неудобните фирми и организации да са „заличени”. Най-устатите индивиди да бъдат запознати със съответните дози новичок или полоний. На всеки протест да има хайки, а улиците периодично да бъдат запълвани с татуирани мъже, събрани от фитнес-мазетата на Перник, Люлин и Дружба. Това не мина в Черна гора. Не мина и в Македония. Да видим дали ще мине тук. Но при всички положения спрете да пишете, колеги, че Борисов трябвало да направи нещо. Борисов вече нищо не може да направи. Защото му се подчинява единствено джипът, с който обикаля из нивите. Само гражданите могат да направят нещо.", "date": "2019.10.08", "title": "Прилича на преврат: Борисов вече нищо не може да направи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400577-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%BF%D0%B5%D0%BB%D0%B0%D0%B3%D0%B8%D1%8F", "text": "  Преподобна Пелагия живяла в петия век. Родила се в Антиохия. Животът й е описан от илиополския дякон Яков, който я познавал лично. Веднъж антиохийският архиепископ свикал на съвещание по църковни дела подчинените си епископи. В Антиохия пристигнал и блажени Нон, епископ Илиополски. Нон бил известен с високата си мъдрост и с праведния си живот. Другите епископи обичали да слушат поученията му. Един ден, седнали при вратите на катедралната църква, те внимателно слушали неговата назидателна беседа. В това време минала покрай тях една жена, известна в Антиохия със своята красота и лекомислие – известна и като блудница. Тя с гордост гледала наоколо, обкръжена от тълпа млади жени и мъже. Всички били разкошно облечени. Но тя се отличавала от тях по чар и накит. Косата й била украсена със злато и скъпоценни камъни. Вратът й бил открит. Когато минавала, въздухът се изпълвал с благоухание от парфюмите й. Нямало в Антиохия по-красива жена от нея.     Когато тя съвсем се отдалечила, епископ Нон заплакал и рекъл:- На много неща може да ни научи тая жена. Тя си е поставила за цел на своя живот да се харесва на хората. И погледнете как се старае за това! Как внимателно е избрала своите накити, как е умила тялото си с благоухания! Как се е нагиздила! А ние имаме безсмъртен Жених, за Когото не украсяваме старателно душите си, както тя старателно е украсила своето тяло. Не умиваме душите си с покайни сълзи. Не ги обличаме с красотата на добродетелите, за да можем достойно да се явим пред Господа! Като казал това, блажени Нон станал и влязъл в своята килия при църквата. Там в усамотение паднал на колене и със сълзи на очи молил Бога за грешницата – да яви Бог над нея Своето милосърдие и я приведе към покаяние. На другия ден след утринното богослужение епископ Нон разказал на своя дякон Яков, че е имал странен сън. Присънило му се, че през време на светата Литургия летяла около него непрестанно една черна гълъбица, която изпълвала въздуха със зловоние. Когато дяконът произнесъл \"Оглашени, излезте...\", тя отлетяла от църквата. Но след литургията започнала отново да лети около него. Епископът я хванал и потопил във водата, която била при църковната врата. След като била потопена във водата, гълъбицата излязла от нея бяла като сняг. Епископът я пуснал и тя полетяла право към небето и изчезнала. Като разказал тоя сън, епископ Нон отишъл в църквата да служи литургия заедно с другите епископи. След службата архиепископът му казал да произнесе проповед пред богомолците. Думите на епископ Нон били прости, понятни за всички, изпълнени с топла вяра и любов към ближните. Той говорил тоя път за страшния Божи съд, за наказанието на грешниците, за блаженството на праведниците. Слушателите се просълзили. В онова време в храма влязла и оная жена, за която се молил епископ Нон. За пръв път в живота си тя влизала в християнски храм. За пръв път чувала да се говори за грях и покаяние, за прощение на грешниците, за блаженство на праведниците. Изведнъж в душата й бляснал лъч. В ужас тя си спомнила в какви грехове прекарва своя живот и разплакана, излязла от храма. Продължавала да плаче и у дома си. С безпокойство разпитвала християните за Христовото учение. Минала пак покрай храма и запитала служители от храма къде може да намери и поговори със светия епископ Нон. Като узнала неговото жилище, тя му изпратила следното свое писмо: \"До светия Христов ученик Нон – писмо от грешницата, ученичка на дявола – Пелагия ... Аз чух за твоя Бог, че Той оставил Небето и слязъл на земята не за праведниците, а грешниците да призове към покаяние. Той смирил Себе Си, скрил божеството Си, ял с митарите, живял с грешниците, беседвал с блудниците. А между това херувимите на небесата не смеели да погледнат към Него. Чух от християните, че ти си истнски служител Христов. Не отхвърляй мене, грешницата, която иска чрез тебе да дойде при Спасителя на света и да види Неговото пресвето лице!\" Като получил това писмо, епископ Нон й съобщил, че е готов да я приеме, но в присъствието на другите епископи. Грешницата с радост се запътила към църквата \"Св. Юлиан\". Когато влязла в събранието на епископите, с плач паднала в нозете на епископ Нон и промълвила: - Моля те, господарю мой, приеми ме, както твоят учител Христос е приемал грешниците! Прояви към мене, грешницата, милост и ме направи християнка! Аз съм море от грехове! Аз съм бездна от беззакония! Умий калта на душата ми чрез светото тайнство кръщение! Всички присъстващи се просълзили, като видели това дълбоко, искрено разкаяние. Св. Нон казал, че църковните правила забраняват да се дава веднага кръщение на хора, известни със своя порочен живот. Като чула това, тя пак се хвърлила в нозете му и с лице, обляно в сълзи, му заговорила: - Ти ще отговаряш пред Бога за душата ми, ако още днес не ме кръстиш! От твоите ръце трябва Господ да приеме преобразена душата ми. Ако аз се върна към предишния живот и отново се поклоня на идола, ти ще отговаряш за това! Блажени Нон видял как сърцето на грешницата гори от желание час по-скоро да приеме светото Кръщение. Понеже на това събрание архиепископът не присъствал, епископ Нон пратил до него молба за разрешение. Антиохийският архиепископ с радост дал благословение епископ Нон да извърши кръщението. Същевременно пратил благочестивата Романа, първа дякониса в града, за възприемница. Когато Романа влязла в събранието на епископите, каещата се грешница лежала при нозете на епископ Нон. Той и наредил да стане с висок глас пред всички да изповяда греховете си. Пелагия с плач заговорила: - Като се вглеждам в душата си, не намирам нищо добро. Греховете ми са по-многобройни от морския пясък. Водата на цялото море не може да умие греховете ми ... Надявам се на Твоята милост, всеблаги Господи! Знам, че Ти милостиво ще ме приемеш и ще облекчиш тежкото бреме на моите беззакония... Епископът я запитал за името й. Тя оговорила, че родителите й я наричали Пелагия, но в Антиохия била известна под името Маргарита, което значи \"бисер\". Наричали я така поради блестящите накити, с които се украсявала. Като й дал наставления във вярата, епископ Нон я кръстил в името на Отца и Сина и Пресветия Дух. Помазал я със свето Миро и веднага я причастил със светите Христови Тайни. Романа станала нейна възприемница – кръстница и я взела при себе си в жилището на новообърнатите християнки. Пелагия веднага не могла да почувства радостта от покаянието и утехата от молитвата. Сатаната я преследвал постоянно с изкушенията си. Внушавал й да съжалява за оставените от нея удоволствия. Тя се обръщала с гореща молитва към Бога. Молила добрата Романа да усили молитвите си за нея. На третия ден от кръщението Пелагия поръчала на своя служител да пресметне нейното богаство и всичко да предаде на епископ Нон. По нареждането на същия епископ богатството й било раздадено на бедните. Пелагия не оставила за себе си нищо. Тя получавала храна и облекло от Романа. Не искала да притежава нищо от своето предишно греховно богатство. Част от него получили нейните преки служители, с които се разделила. При раздялата си тя им казала: - Ние дълго живяхме заедно. Помолете се за мене, грешната, за да бъдем пак заедно в Небесното царство! Когато настъпил осмият ден, в който, според обичая на древните християни, трябвало да се снеме бялата дреха, дадена при светото кръщение, Пелагия облякла груба черна власеница. Като взела старата дреха на блажени Нон, рано сутринта напуснала Антиохия. Никой не знаел къде отишла. Романа много плакала за изчезването на Пелагия. Епископ Нон я успокоявал: - Не плачи! Пелагия избра добрата част, която няма да й се отнеме. Тя се уподоби на оная Мария, за която се говори в Евангелието. Скоро след това блажени Нон се върнал с дякона си в своя град Илиопол. Три години по-късно дякон Яков, който предал на Църквата тоя трогателен разказ, отишъл в Йерусалим да се поклони на Гроба Господен. Като го изпращал, епископ Нон му поръчал непременно да отиде при един отшелник, който доброволно живеел в килия – затвор на Елеонската планина, близо до Йерусалим. Казал му, че от него ще научи много назидателни неща. След като се поклонил на светия Гроб и на другите свети места в Йерусалим, Яков отишъл на близката Елеонска планина, където наистина намерил затворника. Почукал на прозореца на килията. После със затаен дъх дълго слушал неговите душеспасителни беседи. Благодарил му и тръгнал след това да разглежда други манастири и църкви. На връщане пак дошъл при килията на затворника. Напразно чукал на прозореца. Никой не се обадил. През прозореца видял, че вътре отшелникът лежи мъртъв. Със скръб обадил това на съседните манастири. Монасите, които знаели за светия живот на доброволния затворник, дошли да го погребат. Влезли в килията, след като счупили вратата й, понеже отшелникът се бил заключил отвъртре. Започнали да го готвят за погребение. Дякон Яков се приближил до тялото. Познал, че мъртвецът е в расото на неговия владика свети Нон. В чертите на извънредно отслабналия отшелник разпознал оная знаменита красавица, която някога пълнела Антиохия с мълвата за своите грехове и похоти. Всички останали изумени, като узнали, че в тая килия се спасявала жена, известна някога със своя порочен живот. Пелагия дошла тук да спасява душата си с благословението на епископ Нон. Едва сега дякон Яков разбрал защо епископът му поръчал непременно да се отбие при тоя пустинник. При строго постническо житие преподобна Пелагия блажено починала в своята килия – затвор на 8 откомври 461 година. Монахините от околните манастири се стекли на нейното погребение със свещи и кандилници. Тялото й било тържествено погребано в същата килия, където тя предала в ръцете на Бога своята разкаяна душа.", "date": "2019.10.08", "title": "Св. преподобна Пелагия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400578-8-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "927 г. - С тържествена сватбена церемония в Константинопол е сключен бракът между византийската принцеса Мария Лакапина и българския цар Петър I.   927 г. - Българската църква е обявена за автокефална църква и за първи български патриарх е избран Дамян - архиепископ на Дръстър (Силистра).   1075 г. - Димитър Звонимир е коронован за крал на Хърватия.   1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.   1600 г. - Сан Марино приема конституцията си.   1813 г. - Подписан е Договорът от Рийд между Бавария и Австрия, с който Бавария слага край на членуването си в Рейнския съюз.   1856 г. - Избухва Втората опиумна война между няколко западни държави и Китай.   1871 г. - Избухват четири големи пожара по бреговете на езеро Мичиган, включително Големият пожар в Чикаго, в които загиват 2500 души, а над 100 хиляди остават без дом.   1879 г. - Назначен е първият главен равин в Княжество България - Гавриел Алмознино.   1879 г. - Гюла Андраши подава оставка от поста външен министър на Австро-Унгария.   1900 г. - Открита е жп линията Русе - Търново (130 км).   1939 г. - Адолф Хитлер подписва в Берлин декрет за присъединяване на западна и северна Полша към Третия Райх.   1952 г. - При железопътна катастрофа на три влака в северозападен Лондон загиват 112 души, а над 200 са ранени.   1960 г. - Народна република България установява дипломатически отношения с Република Куба.   1961 г. - Народна република България признава Сирия и установява дипломатически отношения с нея.   1963 г. - Народна република България подписва търговска спогодба с Канада.   1967 г. - Партизанският командир Че Гевара и неговите сподвижници са заловени край Ла Игера в Боливия.   1980 г. - В Париж е открита изложбата 1300 години България.   1982 г. - Полша разпуска синдиката \"Солидарност\", което слага край на първия в Източна Европа експеримент в профсъюзната демокрация.   1991 г. - Парламентът на Хърватия прекратява контактите с Югославия и страната става напълно независима.   2004 г. - Най-малко 34 души загиват при три атентата в град Таба в Египет.   2005 г. - При Кашмирското земетресение в контролираната от Пакистан част на областта загиват над 57 хиляди души, 78 хиляди са ранени, а 3,3 милиона остават без подслон.    ", "date": "2019.10.08", "title": "8 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/400579-%D0%BA%D0%B0%D0%BA%D0%B2%D0%B0-%D0%B5-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%B2-%D0%BF%D0%BE%D0%BB%D1%88%D0%B0-%D0%BF%D0%B0%D1%80%D1%82%D0%B8%D1%8F-%E2%80%9E%D0%BF%D1%80%D0%B0%D0%B2%D0%BE-%D0%B8-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82%E2%80%9C", "text": "Управляващата в Полша партия „Право и справедливост“ (ПиС) запазва стабилна преднина в социологическите проучвания преди предстоящите този уикенд парламентарни избори. Подкрепата за нея не беше засегната от неотдавнашните скандали с нейни политици и отдавна отправяните обвинения, че нарушава принципа за разделение на властите. Седмица преди изборите ПиС има подкрепата на около 40-48 на сто от гласоподавателите и изглежда има всички шансове да запази за още четири години хватката си върху властта. Стабилната й подкрепа може би се обяснява с факта, че мнозина смятат ПиС за партията, която е подобрила качеството на живота на гласоподавателите в селските райони и на не толкова заможните избиратели, казва експертът по политически науки Рафал Матия пред ДПА. „След новите социални придобивки, въведени преди изборите за европарламент, ПиС спечели подкрепа в селските райони в Западна Полша, т.е. извън югоизточния си католически бастион“, заяви Матия. Въведените от ПиС значителни социални придобивки – включително парични суми, превеждани по банков път, я „имунизираха“ срещу неотдавнашните кризи и скандали, заяви той. Неотдавна Мариан Банаш, новоизбраният ръководител на Сметната палата, излезе в неплатен отпуск, след като се разкри, че е дал под наем свой имот в Краков на бизнесмен със съмнителна репутация, направил там хотел с почасово наемане на стаи. Преди това председателят на полския парламент Марек Кухчински подаде оставка, след като използва правителствен самолет за лични цели, а заместник-министър на правосъдието подаде оставка, след като се разкри, че е организирал кампания за очерняне на съдии, критикуващи съдебните реформи на правителството. Изглежда партията знае как какво прави. В излъчените неотдавна предизборни клипове тя предупреди, че ако не получи подкрепа, може да бъдат поставени под въпрос плащанията по ключовата й програма за детски надбавки, бонус към пенсиите и по-ниската пенсионна възраст. Цели 57 на сто от поляците смятат, че предизборната кампания на ПиС е най-добрата. Главният й съперник, центристката „Гражданска коалиция“ (ГК), остава много назад, на второ място с 5 на сто от гласовете, според проучване на IBRiS. Посланието на партията е професионално, логично, просто и се фокусира върху конкретни постижения и цели, коментира креативният директор на маркетинговата агенция „Ескадра“ Матеуш Змислони пред новинарския уебсайт „ВиртуалнеМедиа“. От друга страна ценностите, представяни от ГК като развитие на гражданското общество и проевропейски нагласи, са „прекалени меки в сравнение с твърдия популизъм“, представян от ПиС, каза Змислони. Освен това идеята на ГК да избере за свой кандидат за премиер отстъпчивата заместник-председателка на Сейма Малгожата Кидава-Блонска вместо лидера на ГК Гжегож Схетина, не е донесла никаква полза на опозиционния блок, каза пред ДПА експертът по политическия науки Ярослав Флис. На ПиС й помага и контролът върху държавните: В доклад от пролетта на 2019 г. академичната институция Съвет по въпросите на полския език заяви, че 75 на сто от анализираните през 2016-2017 г. текстове в кадър в главната новинарска емисия на обществената телевизия са имали за цел да убеждават, а не да информират. Председател на Управителния съвет на обществената Полска телевизия е Яцек Курски, член на „Солидарна Полша“, сателитна партия на ПиС. ПиС спечели и от отказа от традиционното деление на левица и десница, заяви пред ДПА експертът по политически науки Флис. Партията издига лозунги за социална солидарност, типичен ляв възглед, но освен това вярва, че общността е по-важна от индивидуализма, когато става дума за морал и избор на начин на живот, заяви експертът. Тъй като този възглед по-често се споделя от по-малко заможните, които са видимо мнозинство във всяко общество, ПиС има далеч по-широка база от избиратели в сравнение с конкурентите си, заяви Флис пред ДПА. По въпросите за избор на начина на живот партията се представя като защитничка на католицизма, традиционните ценности и против това, което нарича „ЛГБТ идеология“. Така че, въпреки че ПиС е в конфликт с ЕС заради съдебните си реформи и върховенството на закона, широката и популярност в полското общество изглежда е напът отново да й спечели властта, което може още повече да подразни Брюксел.  ", "date": "2019.10.08", "title": "Каква е тайната на успеха на управляващата в Полша партия „Право и справедливост“?"}
{"url": "http://www.classa.bg/%D1%81%D0%B2%D1%8F%D1%82/item/400580-%D0%BA%D0%B8%D1%82%D0%B0%D0%B9-%D1%83%D0%BA%D1%80%D0%B0%D0%B8%D0%BD%D1%86%D0%B8%D1%82%D0%B5-20-%D0%B3%D0%BE%D0%B4%D0%B8%D0%BD%D0%B8-%D0%BD%D0%B8-%D0%BF%D1%80%D0%B5%D0%B4%D0%B0%D0%B2%D0%B0%D1%82-%D0%B2%D0%BE%D0%B5%D0%BD%D0%BD%D0%B8-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8,-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8%D0%BC", "text": "Китайските медии публикуваха материал, който доведе до широко експертно и обществено обсъждане, предимно в самата КНР. Дискусията се насочва от самото заглавие на материала, който се тиражира в китайската преса. Звучи по следния начин: „Благодарим на Украйна. За повече от 20 години тази страна прехвърли толкова много основни военни технологии в Китай. “ В материала се отбелязва, че през последните години военната индустрия на КНР сериозно се развива. По-специално, тя изгражда собствени самолетоносачи, изтребители от ново поколение, подводници и създава ракети, включително крилати. От статия в „Соху“: „Можем да кажем, че разработването на въоръжение, за което Западът изразходва от 50 до 100 години, се проведе в Китай за около три десетилетия. И тези постижения на военната индустрия са неотделими от такава страна като Украйна. Именно тя, бившата република на Съветския съюз, наследи много съвременни военни технологии от СССР и в крайна сметка ни прехвърли почти всички важни“. По-конкретно е даден пример за развитието на танкостроенето в Китай, след като Украйна прехвърли технологията на няколко танка, включително Т-80. Припомня се също, че Украйна преди години продаде на Китай самолетоносача, днес известен като „Ляонин“. „Китай успя да купи самолетоносач само за 20 милиона долара. Но имаше не само технологии за изграждане на самолетоносача като такъв, но и много други, наистина ключови военни технологии “, пише авторът. Експертите, прибирайки информация, добавят, че една от тези технологии се е превърнала в такава, която е свързана със създаването на палубни изтребители. При това патриотарите в Китай смятат, че е излишно да се благодари на Украйна, а трябва да се благодари на китайските учени и инженери.", "date": "2019.10.08", "title": "Китай: Украинците 20 години ни предават военни технологии, благодарим!"}
{"url": "http://www.classa.bg/%D1%81%D0%B2%D1%8F%D1%82/item/400581-%D0%BA%D1%80%D0%B0%D1%8F%D1%82-%D0%BD%D0%B0-%D0%B3%D0%B4%D1%80-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%B5%D0%B4%D0%B8%D0%BD-%D0%B1%D0%B5%D0%B7%D1%83%D0%BC%D0%B5%D0%BD-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82", "text": "От 1945 до 1990 Германия е разделена. Следите от това деление се усещат и до днес – точно 30 години след мирната революция в комунистическата ГДР. Как приключи безумният социалистически експеримент?       Германската демократична република (ГДР) е създадена на 7 октомври 1949 - 4 години след края на Втората световна война. Федерална република Германия (ФРГ) е основана четири месеца по-рано. Германското разделение отговаря на вижданията на страните-победителки във войната - САЩ, Великобритания и Франция, от една страна, и СССР от друга. Те съвместно бяха надвили националсоциализма, но пътищата им след това се разделиха. Западните съюзници утвърдиха парламентарната демокрация във ФРГ. В Източна Европа обаче бе въведена диктатура по съветски образец. Основните ѝ характеристики бяха: планова икономика, липса на правов ред, пълен контрол над печата и невъзможност за свободни пътувания извън страната.     Държавите от бившия Източен блок съществуваха в тези условия чак до промените през 1989/90 година. ГДР беше по-особен случай – както в географски, така и в политически смисъл, защото от нейната западна граница започваше свободната част на Европа. Столицата Берлин също бе поделена между четирите победителки във войната. Западен Берлин се превърна в нещо като остров на свободата насред комунистическата Източна Германия. В Берлин се сблъскваха две напълно противоположни системи – капитализмът и „реалният\" социализъм. През метрополията с население от 3,3 милиона жители преминаваше линията на разделението по времето на Студената война. До 1961 година това беше и най-пропускливото място, през което бегълци от ГДР и от останалите комунистически държави в Източна Европа можеха да преминат на Запад.   Масови бягства до август 1961   Берлинската стена 1961 - 1989   Тази възможност бе премахната със строежа на Берлинската стена през август 1961. Дотогава обаче над 1 милион души вече бяха обърнали гръб на ГДР, защото не можеха да се примирят с икономиката на дефицита и духовната нищета на едно несвободно общество.  След издигането на Берлинската стена хората в разделена Германия постепенно се отчуждиха едни от други. Към сближаване беше насочен курсът на разведряване, подет през 1970-те години от тогавашния германски канцлер Вили Бранд. За тези си заслуги той по-късно бе отличен с Нобеловата награда за мир. Съществуването на две германски държави беше затвърдено през 1973 година, когато двете страни станаха пълноправни членки на Обединените нации.  Фазата на относителна стабилност в ГДР обаче продължи само няколко години. Икономически режимът беше нежизнеспособен. Стопанските трудности допринесоха за провала на източногерманската диктатура, казва по този повод за ДВ историкът Франк Бьош. Директорът на Центъра за исторически изследвания „Лайбниц“ припомня в тази връзка високата задлъжнялост на ГДР към различни западни държави. Бьош подчертава обаче, че решаващо е било недоволството на хората, проявило се чрез „невероятния натиск на гражданите на ГДР за изселване от страната\". През 1985, когато на власт в СССР дойде реформаторът Михаил Горбачов, много хора в ГДР се надяваха, че това ще доведе до смяна на курса и в тяхната страна. Но държавният ръководител Ерих Хонекер и останалите управляващи демонстрираха пълно нежелание за реформи. Недоволството на хората тогава се изля в масови протести. Увеличиха се и молбите за изселване. В рамките само на две години техният брой нарасна двойно - от 53 000 на близо 105 000. Само малка част от подадените молби обаче бяха удовлетворени. Поледното тържество - на 7 октомври 1989 година Хонекер и Министерството за държавна сигурност - ЩАЗИ -вече не можеха да спрат разпадането на ГДР. На 7 октомври 1989 г. комунистическият режим отпразнува за последен път 40-годишнината от основаването на републиката. Само месец по-късно – на 9 ноември – падна Берлинската стена. Но същинският край на ГДР настъпи година по-късно, на 3 октомври 1990-та, когато бе подписан договорът за обединяването на двете германски държави. Вече 29 години бившата ГДР е част от Федерална република Германия, която в момента наброява 83 милиона жители. Това обаче не означава, че са заличени разликите: икономиката в западните провинции си остава по-силна, там заплатите са по-високи, а източногерманците на ръководни постове са твърде малко. Историкът Бьош смята, че ще трябва още доста време, докато изчезналата ГДР престане да съществува и в главите на хората. За това са необходими три поколения, допълва той. Чак 70 или 80 години по-късно ГДР ще стане затворена глава от историята, прогнозира Франк Бьош.    ", "date": "2019.10.08", "title": "Краят на ГДР: как се провали един безумен експеримент"}
{"url": "http://www.classa.bg/%D1%81%D0%B2%D1%8F%D1%82/item/400582-%D1%81%D0%B0%D1%89-%D1%83%D0%B4%D0%B0%D1%80%D0%B8-%E2%80%8B28-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8,-%D0%B2%D0%BA%D0%BB%D1%8E%D1%87%D0%B8-%D0%B3%D0%B8-%D0%B2-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA", "text": "28 китайски организации са включени в черен списък с търговски санкции на Съединените щати заради ситуацията с уйгурите.   В него попадат китайски технологични компании и правителствени организации. Те са въвлечени в нарушения на човешките права на мюсюлманското малцинство, което населява предимно Северозападен Китай. Този факт противоречи на външнополитическите интереси на Съединените щати, се посочва в съобщение на американското министерство на търговията.", "date": "2019.10.08", "title": "САЩ удари ​28 китайски организации, включи ги в черен списък"}
{"url": "http://www.classa.bg/%D1%81%D0%B2%D1%8F%D1%82/item/400583-%D1%81%D0%B0%D1%89-%D0%BD%D0%B0%D0%BF%D1%83%D1%81%D0%BA%D0%B0%D1%82-%D1%81%D0%B5%D0%B2%D0%B5%D1%80%D0%BD%D0%B0-%D1%81%D0%B8%D1%80%D0%B8%D1%8F", "text": "Турският президент Реджеп Ердоган заяви в понеделник, че американските войски са започнали да се изтеглят от някои части на Северна Сирия, след като той е провел телефонен разговор със своя американски колега Доналд Тръмп. По думите на Ердоган разговорите по темата между Анкара и Вашингтон ще продължат, съобщава Ройтерс. В неделя от Белия дом заявиха, че Турция скоро ще започне изпълнение на дълго планираната си военна операция за създаване на т. нар. зона за сигурност в Северна Сирия, като САЩ нямат намерение нито да я подкрепят, нито да участват в нея. Това на практика означава, че САЩ изоставят своите съюзници на терен от кюрдските милиции, срещу които основно са насочени турските действия в региона. В изказване от Анкара преди заминаването си на официално посещение в Сърбия Ердоган заяви също, че той планира през първата половина на ноември да посети Вашингтон, където да се срещне с президента Тръмп. По думите му двата ще обсъдят плановете за зоната за сигурност, като също така изрази надежда да бъде решен спорът между двете страни за изтребителите F-35. Изказването на турския президент стана причина за пореден удар по  турската лира . Минути преди 13 ч. българско време валутата се разменя при цена от 5,7384 турски лири за долар, след като по-рано премина прага от 5,75 лири за долар. От своя страна индексът  Borsa Istanbul 100  отчита ръст от 0,97%, след като по-рано в рамките на сесията отбеляза спад от близо един процент. Коментарите след разговора на Тръмп и Ердоган сигнализират, че САЩ ще позволят на турските части да напреднат спрямо кюрдските сили, които се приемаха като основен съюзник на американците в борбата срещу „Ислямска държава“ на терен. Турският президент Реджеп Ердоган заяви в понеделник, че американските войски са започнали да се изтеглят от някои части на Северна Сирия, след като той е провел телефонен разговор със своя американски колега Доналд Тръмп. По думите на Ердоган разговорите по темата между Анкара и Вашингтон ще продължат, съобщава Ройтерс. В неделя от Белия дом заявиха, че Турция скоро ще започне изпълнение на дълго планираната си военна операция за създаване на т. нар. зона за сигурност в Северна Сирия, като САЩ нямат намерение нито да я подкрепят, нито да участват в нея. Това на практика означава, че САЩ изоставят своите съюзници на терен от кюрдските милиции, срещу които основно са насочени турските действия в региона. В изказване от Анкара преди заминаването си на официално посещение в Сърбия Ердоган заяви също, че той планира през първата половина на ноември да посети Вашингтон, където да се срещне с президента Тръмп. По думите му двата ще обсъдят плановете за зоната за сигурност, като също така изрази надежда да бъде решен спорът между двете страни за изтребителите F-35. Изказването на турския президент стана причина за пореден удар по  турската лира . Минути преди 13 ч. българско време валутата се разменя при цена от 5,7384 турски лири за долар, след като по-рано премина прага от 5,75 лири за долар. От своя страна индексът  Borsa Istanbul 100  отчита ръст от 0,97%, след като по-рано в рамките на сесията отбеляза спад от близо един процент. Коментарите след разговора на Тръмп и Ердоган сигнализират, че САЩ ще позволят на турските части да напреднат спрямо кюрдските сили, които се приемаха като основен съюзник на американците в борбата срещу „Ислямска държава“ на терен. „Въоръжените сили на САЩ няма да подкрепят или да участват в операцията и силите на САЩ, които победиха териториалния „халифат“ на „Ислямска държава“, няма да са в непосредствената територия“, заяви говорителката на Белия Дом Стефани Гришъм. Това представлява промяна в политиката на администрацията във Вашингтон. През януари Тръмп заплаши Анкара с икономически санкции, ако нападне кюрдските сили в Сирия след планираното изтегляне на американските сили. Месец по-рано Тръмп обяви изненадващо изтеглянето на всички американски сили от страната, което предизвика объркване у американските съюзници. Въпреки това до момента няколко хиляди американски служители все още са в Сирия. Реакция на турските планове имаше и в Брюксел. Европейският съюз предипруди, че не трябва да се предприемат никакви действия срещу кюрдските сили в Северна Сирия. „ЕС заяви от самото начало, че всяко едно устойчиво решение (на конфликта – бел. ред.) не може да бъде достигнато с военни средства“, заяви говорител на блока, който също така посочи, че ЕС осъзнава притесненията на Анкара предвид ситуацията. От Кремъл на свой ред заявиха, че териториалната цялост на Сирия трябва да бъде запазена. „Надяваме се, че няшите турски колеги ще се придържат към тази позиция във всички ситуации“, заяви говорителят на президенството Дмитрий Песков. Ердоган заяви по-рано миналата седмица, че страната му е готова да започне военна операция в Северна Сирия, чиято цел е да извоюва територии, контролирани от кюрдската милиция YPG. Операцията може да започне „най-рано днес или утре“, каза тогава президентът. Желанието на Анкара е да създаде тези зони за сигурност на териториите по границата си със Сирия, които в момента се контролират от кюрдските части. За Турция кюрдските милиции са терористични формирования, които страната приема за свързани с Кюрдската работническа партия – също обявена за терористична организация от Анкара, Европейския съюз и САЩ.     „", "date": "2019.10.08", "title": "САЩ напускат Северна Сирия"}
{"url": "http://www.classa.bg/%D1%81%D0%B2%D1%8F%D1%82/item/400564-%D0%B2-%D0%B8%D0%B7%D1%80%D0%B0%D0%B5%D0%BB-%D0%BE%D1%82%D0%BA%D1%80%D0%B8%D1%85%D0%B0-%E2%80%9E%D0%BD%D1%8E-%D0%B9%D0%BE%D1%80%D0%BA-%D0%BD%D0%B0-%D0%B1%D1%80%D0%BE%D0%BD%D0%B7%D0%BE%D0%B2%D0%B0%D1%82%D0%B0-%D0%B5%D1%80%D0%B0%E2%80%9C", "text": "Огромно селище на 5000 години е открито в района на Ейн Ирон, в северната част на Израел. Градът обхваща площ от около 650 дунама (65 хектара) и датира от бронзовата епоха, съобщават местните медии, позовавайки се на съобщение на Органа за антики на страната.   Властите посочиха, че мястото, наречено Ейн Асур, може \"да промени завинаги това, което знаем за появата на урбанизация в целия район\". Това е град, в който са живели около 6000 души, много голямо население за онова време. \"Той е много по-голям от всеки известен обект на територията на Израел и извън нея, както и в района на Йордания, Ливан или Южна Сирия\", каза съуправителят на изкопните работи Ицхак Пас. Жителите на града са се занимавали със земеделие и търгували с различни региони, включително и с други култури и кралства. Мястото е било оградено със стена и има обособени жилищни и обществени зони. \"Това е Ню Йорк на нашия регион в бронзовата епоха, космополитен и добре планиран град\", заявиха властите. По време на разкопките, екипът е открил много голяма обществена сграда, която вероятно представлява храм или светилище, в рамките на която са открити кости от изгорени животни, вероятно за жертвоприношения и религиозни ритуали.   В допълнение, при задълбочаване на работата е било разкрито и друго селище, още по-старо, приблизително на 7000 години. Поради важността на обекта изследователите ще съхранят разкопките чрез високотехнологична документация и физическа консервация.", "date": "2019.10.08", "title": "В Израел откриха „Ню Йорк на бронзовата ера“"}
{"url": "http://www.classa.bg/%D1%81%D0%B2%D1%8F%D1%82/item/400565-%D0%B2%D1%82%D0%BE%D1%80%D0%B8-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80-%D1%81-%D0%B4%D0%B0%D0%BD%D0%BD%D0%B8-%D0%BE%D1%82-%D0%BF%D1%8A%D1%80%D0%B2%D0%B0-%D1%80%D1%8A%D0%BA%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%B0-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Адвокатът Марк Заид, който представлява информатора, направил официална декларация срещу Доналд Тръмп през август за нередности около телефонния разговор на 25 юли с президента на Украйна, потвърди пред ABC News, че сега той представлява и второ лице, което може да предоставите информация по случая. Заид описа новия си клиент също като агент на разузнаването, който има \"информация от първа ръка\" за някои от обвиненията, изложени в първоначалната жалба. Вторият информатор вече е разпитан от генералния инспектор по разузнаването Майкъл Аткинсън, но все още не е говорил с комисиите на конгреса, отговорни за разследването. Наличието на друг човек, който може да говори директно за разговорите на президента, свързани с Украйна, може да подкопае позицията на американския президент, който многократно настоява, че първоначалната жалба от 26 септември е „напълно неточна\". Официалната жалба, подадена седмици след разговора на Тръмп с украинския му колега Владимир Зеленски, заявява, че президентът на Съединените щати е използва силата си, за да „поиска намеса от чужда държава в изборите през 2020 г. в САЩ, притискайки друга държава да разследва един от основните му политически съперници на предстоящите президентски избори.\" В петък The New York Times съобщи, въз основа на анонимни източници, че втори служител на разузнаването обмисля дали да подаде собствено оплакване относно спора на Тръмп и да даде показания пред Конгреса. Заид обаче не знае дали материалът в този вестник е за неговия клиент или друго лице. Тръмп настоява бившият вицепрезидент и настоящият му опонент на следващите президентски избори Джо Байдън и синът му Хънтър да бъдат разследвани за корупция. Хънтър Байдън бе член на съвета на директорите на украинска газова компания по същото време, когато баща му водеше дипломатическите отношения с Киев в администрацията на Барак Обама. Този факт доведе до съмнения за евентуална корупция, но за момента няма данни бившият вицепрезидент или синът му да са извършили незаконни действия. Телефонният разговор на Тръмп с президента на Украйна на 25 юли, в който той поиска да възобнови разследването срещу демократа, предизвика скандал и началото на процеса на политически процес срещу него, който може да доведе до уволнението му. Тръмп нарече разследването „държавен преврат\" и „лов на вещици\".", "date": "2019.10.08", "title": "Втори информатор с данни от \"първа ръка\" може да свидетелства срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/400566-%D0%BC%D0%BE%D1%81%D0%BA%D0%B2%D0%B0-%D0%B8%D0%B7%D1%80%D0%B0%D0%B7%D0%B8-%D0%B5%D0%BD%D0%B5%D1%80%D0%B3%D0%B8%D1%87%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%B0%D1%80%D0%B5%D1%81%D1%82%D0%B0-%D0%B8-%D1%80%D0%B0%D0%B7%D0%BF%D0%B8%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0-%D0%B2-%D1%81%D0%B0%D1%89", "text": "Руското външно министерство изрази \"енергичен протест\" заради неотдавнашния арест на руската депутатка Инга Юмашева на летището в Ню Йорк и последвалия разпит от агенти на ФБР. \"Това е враждебна акция срещу Русия и нейните представители, очевидно насочена към по-нататъшно влошаване на атмосферата на руско-американските отношения\", се казва в съобщение на министерството. \"Възниква въпросът дали американските власти, противно на техните изявления,  си поставят за цел да не нормализират диалога или пък не са в състояние да контролират действията на собствените си разузнавателни служби\", добавя изявлението. Депутатката е пътувала до Ню Йорк, за да участва в международен форум.", "date": "2019.10.08", "title": "Москва изрази \"енергичен протест\" заради ареста и разпита на руска депутатка в САЩ"}
{"url": "http://www.classa.bg/%D1%81%D0%B2%D1%8F%D1%82/item/400567-%D0%BF%D1%83%D1%82%D0%B8%D0%BD-%D1%81%D0%B5-%D0%BD%D0%B0%D1%81%D0%BB%D0%B0%D0%B6%D0%B4%D0%B0%D0%B2%D0%B0-%D0%BD%D0%B0-%D1%81%D0%B8%D0%B1%D0%B8%D1%80%D1%81%D0%BA%D0%B0%D1%82%D0%B0-%D1%82%D0%B0%D0%B9%D0%B3%D0%B0-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D1%81%D0%B8-%D0%B4%D0%B5%D0%BD", "text": "Руският президент Владимир Путин е прекарал уикенда в сибирската тайга заедно с руския министър на отбраната, Сергей Шойгу. Във видео запис, споделен от администрацията на президента в навечерието на рождения му ден, се вижда как двамата се наслаждават на красотата на природата, събират гъби, разхождат се из планината и отдъхват в гората. Путин каза, че ще духне свещите в тесен семеен кръг.", "date": "2019.10.08", "title": "Путин се наслаждава на сибирската тайга в навечерието на рождения си ден"}
{"url": "http://www.classa.bg/%D1%81%D0%B2%D1%8F%D1%82/item/400568-%D1%81%D0%B0%D1%89-%D0%BE%D0%B1%D1%8F%D0%B2%D0%B8%D1%85%D0%B0,-%D1%87%D0%B5-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D0%B8%D0%BC-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%B2-%D1%80%D0%B0%D0%B9%D0%BE%D0%BD%D0%B0-,-%D0%BA%D0%BE%D0%B3%D0%B0%D1%82%D0%BE-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B5-%D1%81%D0%BA%D0%BE%D1%80%D0%BE-%D1%81%D0%B2%D0%BE%D1%8F%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D1%81%D0%B8%D1%80%D0%B8%D1%8F", "text": "САЩ \"няма да подкрепят или участват\" в предстоящата военна операция, която Турция ще започне в Северна Сирия, защото американските войски вече няма да бъдат в \"близката зона\", както бе обявено от Белия дом на 6 октомври. \" Анкара скоро ще стартира планираната си от дълго време операция в Северна Сирия\", заяви говорителят на Белия дом Стефани Гришам след телефонен разговор между президентите Доналд Тръмп и Реджеп Тайип Ердоган. Официалният говорител заяви \"САЩ победиха териториалния халифат Ислямска държава и сега Анкара ще отговаря за всички военни от тази терористична организация, заловени в този район през последните две години\". Гришам посочи \"Правителството на САЩ е оказало натиск на Франция, Германия и други европейски нации - откъдето дойдоха много заловени бойци на ИД - те да бъдат върнати, но те не ги искаха и отказаха. Вашингтон няма да ги задържи, защото те биха могли да представляват голяма цена за американския данъкоплатец\". От своя страна говорителят на турския президент, Ибрахим Калин, обяви чрез своя акаунт в Twitter, че \"Анкара ще създаде безопасна зона в Сирия с цел прочистване на елементите на тероризма, осигуряване на границите на Турция и гарантиране безопасното завръщане на бежанците.\" Турция разполага допълнителни сили на сирийската граница, след като президентът Реджеп Тайип Ердоган заяви в събота, че Анкара е готова да започне \"днес или утре\" собствената си военна операция в северната част на арабската страна. Според президента целта е елиминирането на кюрдските сили от Народните защитни единици (YPG) от зоната, които доминират в региона и които Турция нарича терористи. Той обясни също, че Анкара е решила да започне едностранна операция в Северозападна Сирия след провала на опитите за създаване на зона за сигурност в региона заедно със САЩ.", "date": "2019.10.08", "title": "САЩ обявиха, че войските им \"няма да бъдат в района\", когато Турция започне \"скоро\" своята операция в Сирия"}
{"url": "http://www.classa.bg/%D1%81%D0%B2%D1%8F%D1%82/item/400569-%D1%81%D1%82%D1%80%D0%B0%D1%82%D0%B5%D0%B3,-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB,-%D0%BC%D0%BE%D0%B4%D0%B5%D1%80%D0%B0%D1%82%D0%BE%D1%80-%D0%BD%D0%BE%D0%B2%D0%B8%D1%82%D0%B5-%D0%B3%D0%BB%D0%BE%D0%B1%D0%B0%D0%BB%D0%BD%D0%B8-%D1%80%D0%BE%D0%BB%D0%B8-%D0%BD%D0%B0-%D1%80%D1%83%D1%81%D0%B8%D1%8F,-%D1%81%D0%B0%D1%89-%D0%B8-%D0%B5%D0%B2%D1%80%D0%BE%D0%BF%D0%B0", "text": "От неотдавнашната атака срещу основните петролни съоръжения в Саудитска Арабия до започването на политическо разследване срещу Доналд Тръмп, последният месец \"подчерта нестабилността, която засяга международния ред\", казва бившият външен министър на Испания Ана Паласио в статия, в която тя анализира трансформацията, която са претърпели „глобалните роли\" на Европа, Русия и САЩ. Що се отнася до Русия, бившият министър изтъква, че макар след избухването на украинската криза и военната помощ за Сирия мнозина да виждат Москва като \"смущаващ\" участник в международните отношения, днес славянската страна е \"истински агент на глобалната сила. \" Това се доказва с приемането от Украйна на така наречената „формула на Щайнмайер\" - която, наред с други неща, отваря пътя за нормализиране на отношенията на Русия с Европа и САЩ, а също със създаването, под егидата на ООН, на комитет, който ще напише новата сирийска конституция. Това е план, първоначално предложен на мирната конференция в Русия. Според мнението на анализатора, тази нова роля на Русия се дължи отчасти на \"оттеглянето на САЩ от глобалното лидерство\". В този смисъл Паласио дава за пример последните атаки срещу саудитските рафинерии, на които Тръмп реагира със \"страшни заплахи\" в Twitter - които не бяха последвани от никакви действия - докато руският президент Владимир Путин представя Русия като потенциален гарант за регионалната стабилност, \"който работи с всички страни и показва подход на стратег, а не на разрушител. \" Междувременно Вашингтон „се движи в обратната посока\" и, макар че голяма част от света продължава да го счита за водеща сила в света, това е по-скоро „по силата на навика\", отколкото логично предположение, като се има предвид, че \" САЩ не показват склонност да ръководят\", казва Паласио. Освен това, ако съдим по оттеглянето на Вашингтон от основните световни споразумения, „изглежда, че има малко инерция дори да участва\", поведение, което „предвид влиянието на САЩ се равнява на това на създател на проблеми\". Паласио прогнозира, че „тъй като разследването на политическото съждение монополизира вниманието на САЩ, тази тенденция вероятно ще се ускори\". И накрая, ролята на Европа за Паласио е тази на \"системен модератор\", който помага за разрешаването на кризата в Украйна или действа като посредник между Вашингтон и Техеран. Затова европейските лидери \"трябва да се справят с тази отговорност с голяма предпазливост, да вземат под внимание всички възможни последици от споразуменията, създаването на които подпомагат и да знаят точно на кого служат усилията им\", заключава бившият министър.", "date": "2019.10.08", "title": "Стратег, разрушител, модератор: новите \"глобални роли\" на Русия, САЩ и Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400570-%D0%B0%D0%BD%D0%B4%D1%80%D0%B5%D0%B0-%D0%BF%D1%83%D1%81%D0%BD%D0%B0-%D0%BE%D0%B1%D1%8F%D0%B2%D0%B0", "text": "Фолкпевицата Андреа шокира последователите си в Инстаграм с доста нетипична обява. Певицата обяснява надълго и нашироко от какъв човек точно има нужда.    Откакто се махна от \"Пайнер\", а явно и раздялата с Кубрат Пулев е повлияла, но музикалната кариера на Андреа тотално замря. От водещо име в тази индустрия сега се превърна в треторазрядна певачка, която от дъжд на вятър има по някое участие срещу скромната сума от 1500 лв.      Изпълнителката на \"Неблагодарен\" явно е замислила нещо. В Инстаграм тя сподели, че си търси личен асистент  със средно ниво на владеене на английски език и компютърна грамотност. Певицата е оставила е координати за кандидатстване.    Най-вероятно певицата възнамерява да се възползва от славата покрай болезнената раздяла с Кобрата и да се опита да възвърне старите си позиции в попфолка. Вече е започнала да наема екип от специалисти, които да се грижат за нейния имидж. Има всички шансове да прикове отново вниманието на своите почитатели, след като в момента името й е едно от най-обсъжданите покрай края на връзката й с Кубрат Пулев и рязкото качване на килограмите, вероятно от някакво хормонално заболяване.", "date": "2019.10.08", "title": "Андреа пусна обява:..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400571-k%D0%BE%D0%B9-%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB-%D0%B4%D0%B5%D0%BC%D0%B8-%D0%BC%D1%83%D1%80", "text": "През миналия месец Деми Мур публикува мемоари за сексуалния си живот, споменавайки този ужасен случай.Приятел на актрисата - Джордж Джерманайдс, е разкрил името на насилника, който я е малтретирал, когато Мур била само на 15 години. Според думите на мъжа, собственикът на популярен нощен клуб в Лос Анджелис Бейзил Дюма е вършел злодеянията с младото момиче, съобщава The Sun. Истинското му име е Бейзил, а прякорът му е Вел.      В известен смисъл той е моят мълчалив партньор от 1974 г. Той имаше много пари, - цитира изданието думите на Джерманайдс. Той заявява, че заедно с Бейзил са били собственици на ресторант \"Мирабел\", където насилникът се е запознал с Вирджиния Кинг, майката на бъдещата актриса. Бейзил е нахлул в дома на Деми Мур, отваряйки вратата с ключ. По-рано се носеха слухове, че майката на Деми Мур е била в комбина с изнасилвача и го е довела при дъщеря си срещу 500 долара. Самата актриса не вярва в това.В други свои мемоари тя разказва, че по време на връзката им с Аштън Къчър те са имали групов секс с „гости\". Мъжът е отказал да коментира истории от миналото заради новото си семейство.", "date": "2019.10.08", "title": "Kой е изнасилвал Деми Мур"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400573-%D0%B7%D1%8A%D1%80%D0%BD%D0%BE%D1%82%D0%BE-%D0%BD%D0%B0-%D1%80%D0%B8%D0%B0%D0%BD%D0%B0-%D0%B8%D0%B7%D1%81%D0%BA%D0%BE%D1%87%D0%B8", "text": "ези звезди са истинска трагедия на модния подиум. Хич не им отива да носят секси рокли, а следващите кадри са истинско доказателство. На един от тях дори зърното на певицата Риана недоволства и иска да изскочи от дълбокото й деколте.Останалите знаменитости, които грешат в обличането са Бритни Спиърс,      Рита Ора и естествено риалити звездата Ким Кардашиян.Безспорно всяка жена иска да изглежда секси, женствена и привлекателна. Опитвайки се да достигнат до тази цел повечето дами прибягват до доказани трикове – дълбоко деколте, тесни дрехи, къси рокли. Всичко това без съмнение добавя пикантност към визията им, но определено ще ви отдалечи от титлата „Модна икона\".Оказва се, че много знаменитости не могат да различат съблазанта от вулгарността и правят доста груби грешки с тоалетите си.", "date": "2019.10.08", "title": "Зърното на Риана изскочи"}
