{"url": "http://www.classa.bg/%D1%81%D0%B2%D1%8F%D1%82/item/374836-%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5-%D1%82%D0%B0%D0%B7%D0%B8-%D1%83%D1%87%D0%B0%D1%81%D1%82-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%B0-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-%D0%B2-%D0%BA%D1%80%D0%B0%D1%8F-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8", "text": "Умрелите хора разбират, че животът им си е отишъл и напълно продължават да усещат околния свят. Това заявиха учени от медицинския център Langone към Ню Йоркския университет (NYU Langone School of Medicine), предадоха осведомителните агенции.      По думите на учените моментът на умирането е нещо съвършено различно от това, което по-рано си мислеха хората.    В продължение на много години група изследователи под ръководството на професор Сам Парниа е наблюдавала за състоянието на починали хора.    Учените установили, че известно време след смъртта хората все още са в съзнание.    \"След спирането на сърцето човешкият мозък все още функционира и остава активен.    Това сочи, че в повечето случаи хората може да разбират, че са умрели\", се казва в статията на учените.    Професор Парниа отбелязва, че умрелият човек чувства как повече не може да контролира тялото си и усеща как буквално е заключен в него, но нищо не може да направи.    Учените дават за пример случаи на клинична смърт, след които хората разказват как са чували какво си говорят лекарите и дори преразказват думите им.", "date": "2017.11.06", "title": "Никой няма да избегне тази участ по-страшна от смъртта в края на живота си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374828-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-%D0%B8%D0%BB%D0%B8-%D1%81%D0%B8%D0%BD%D0%B4%D1%80%D0%BE%D0%BC-%D0%BD%D0%B0-%D0%BE%D1%89%D0%B8%D0%BF%D0%B0%D0%BD%D0%B0%D1%82%D0%B0-%D0%BC%D0%BE%D0%BC%D0%B0", "text": "Всичко май започна от Тръмп. На прес-конференция малко преди изборите миналата година Съмър Зервос, бивша участничка в телевизионното реалити \"Стажантът\", обвини републиканския кандидат в сексуален тормоз. През 2007-а посегнал да я целуне без нейно съгласие.   Тръмп нарече \"ужасни лъжкини\" 10-те жени, които, следвайки стъпките на Зервос, се оплакаха публично от поведението му на разгонен сатир. Тогава той каза, че бегло си спомня за Зервос, а и тя по принцип не била достатъчно секси, за да й посегне, така че да ходи да пие една студена вода.     В началото на октомври избухна секс скандалът, в който беше замесено името на един от най-влиятелните холивудски продуценти, Харви Уайнстейн. В продължение на много години Уейнстейн изисквал сексуални услуги от свои подчинени актриси.   Обвиняват го, че преди 18-20 години дебелакът еякулирал върху нечия коктейлна рокля по време на купон и че е склонявал начинаещи актриси да го масажират в хотелската му стая. Само че тогава потърпевшите не били склонни да защитят реномето си, понеже били \"твърде изплашени\".   Преди седмица пък Кевин Спейси беше обвинен в сексуален тормоз от бродуейския актьор Антъни Рап. Спейси сподели в Туитър, че е \"повече от ужасен\", но не си спомня случката, която обвинителят му твърди, че се е случила преди 30 години.     Ана Греъм Хънтър се оплакала пред \"Холиууд рипортър\", че като стажантка по време на снимките на \"Смъртта на търговския пътник\" през 1985 г. Хофман й казал, че иска за закуска \"твърдо сварено яйце и мек клитор.\" След което тя ревала цял ден, затворена в тоалетната.   Последната засега жертва на лавинообразно нарастващите \"секс\" скандали е холивудският режисьор Брет Ратнър, който беше обвинен от шест жени, че е извършил сексуално посегателство срещу тях. Пак по някое време през миналия век.   Когато преди няколко години все още работех в престижен български университет и на една почивка влязох в общия кабинет, заварих колежката си по френски да масажира заместник-декана на факултета.     Тогава не казах нищо, признавам си. Но когато от мен бе поискана същата услуга след известно време, заявих на шефа си, че ще му спукам гьона от съдене, ако още веднъж иска от мен да свърша нещо, което не влиза в служебната ми характеристика. Нито дори да полея хлорофитума в офиса му! НИЩО!   А пък по-миналата година в самолета за Франкфурт един доста солидно изглеждащ господин с платинен ръчен часовник, голям колкото главата ми, и вестник Financial Times, пъхнат в мрежичката на седалката пред него, си извади пениса точно преди да почнат да сервират напитките и закуските и ме попита дали, ако ми е скучно, не искам да го подържа.     След случката не пуснах възмутен пост във Фейсбук, нито пък уведомих \"24 часа\" и Милен Цветков, че въпросният пътник е упражнил сексуално посегателство върху личността ми. И че това, разбира се, е довело до непоправими щети на психиката ми, които ще останат с мен до края на живота ми и ще ми навлекат куп неврози, фобии и физиологическа непоносимост към оцветени в червено и синьо храни.   А не се оплаках не защото не разпознах в \"насилника\" си известен актьор, бизнесмен или Бойко Борисов.     Не искам да бъда разбрана погрешно. В никой случай не окуражавам подобни действия от страна на по-силния пол (както е известен). Не бих си и позволила да търся причината за случилото се в самите потърпевши, както и в безброй многото техни незнайни братя и сестри, оказали се някога в подобни ситуации, цитирайки любимата поговорка на народа, че който го е страх от мечки не ходи в гората.   Всеки има право да ходи където си иска! Обаче ако някои хора приемат сексуалните намеци, които други хора им отправят, за злоупотреба с властта или за налагане превъзходството на мъжкото либидо, то не е ли по-логично веднага да изразят негодуванието си от извършения насилствен акт, а не да чакат 20-30 години преди да го направят?     Прави те само жаден за обществено внимание, съжаление и пари.   Ако някой посегне върху личността ти по начин, който смяташ за неуместен, не би трябвало да има значение дали това е Доналд Тръмп, Джъстин Бийбър, Исус или портиерът на кооперацията. Трябва да реагираш своевременно, а не да чакаш портиерът да се снима в касов сериал или да стане министър-председател на страната, за да се оплачеш, че преди сто години те е поканил у тях на \"кафе с райбер.\"", "date": "2017.11.06", "title": "Сексуален тормоз или Синдром на ощипаната мома?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374829-%D0%BA%D0%B0%D0%B6%D0%B8,-%D0%BC%D0%B0%D0%BC%D0%B5,-%D0%BA%D0%B0%D0%BA-%D0%BF%D1%80%D0%B0%D0%B2%D0%B8-%D0%BF%D0%B0%D0%B8%D1%81%D0%B8%D0%B9", "text": "Хей, семейство Джеджеви, поздравявам ви! И ви прегръщам заедно с малката бонбона; Криси е страхотно дете, да ви е жива и здрава и много да ви радва.   Гледах я десетина пъти поне как подрежда картите с будители и не спрях да се усмихвам. Признавам си, последният път беше малко иронично, когато мама Екатерина поясни, че Вазов бил „патриархът на българската литература\".   Мамо, нали знаеш, че това е шеговит термин, който литераторът Александър Кипров закачва на народния поет през 1917-та в едно кафене, а Иван Шишманов го чува и го записва в своя дневник. Заради една делегация в чужбина е, в която Вазов не е поканен, за сметка на Елин Пелин (пропуснах да видя с него картичка има ли). Този последният, пак така закачливо, е титулуван „клисар на българската литература\".   Излишни подробности, знам, ама нали и те пусто са част от родолюбието, на което така държим някой да ни научи, особено ако е такова сладко бебче като вашето.   Оф, чакайте сега, да не излезе, че това е някаква критика. Не е; ни най-малко, поне не към вас. Защото вие, семейство Джеджеви, сте хора за пример! Обаче не за тоя пример, дето ви разнасят насам-натам из интернет, споделят ви видеото и го коментират с патриотични призиви хора, които току-що чуха за Шишманов и Кипров. Даже не ми се ще да подхващам полемика с идеолозите на обучителната метода тип     Вие сте моите истински герои и будители, защото сте се посветили безусловно на детето си, обръщате му внимание, играете си с него, учите го, развивате интелигентността му и моториката и съм убеден, че Криси ще бъде изключително надарено дете и е щастливо с такива мама и татко.   И с вас се гордея, и с това малко българче, което отглеждате. Ето затова сте патриоти!   Не ме интересува дали сте изтипосали дузина исторически личности на дивана и говорите на момиченце на година и половина за апостоли и патриарси, за дивна радост на хора, които в тоя момент не могат да си спомнят рождената дата на тия светли личности.   Умолявам ви на колене, не го правете заради тяхното одобрение, то пет пари не струва.   И те като вашата Криси разнасят картички с лица и ги подреждат, даже тя се справя с пъти по-добре. И ми е далеч по-мила, защото не разбира бетонната тежест на понятията, с които се замерваме и съизмерваме, без да търсим същината им.     И двете са чудесно обучително начало за паметта на хлапе, спор няма, ама ние възрастните го превърнахме този наш патриотизъм в игра на разпознаване. Този кой е, онзи кой е. И толкова.   Схематично и детинско е, което при вас е съвсем наред, Криси е мъничка, тепърва ще има време истински да учи и разбира се - да отказва да учи, защото и това ще е част от нея.     А то работата с всяка любов не е в автоматиката и асоциативното мислене, а в чувството. Ако заради Криси хората пак си почетат какво е писал Захарий Стоянов за Старозагорското въстание да речем, ще е великолепно. Обаче защо ли сe съмнявам....   Малко се притеснявам, да ви призная, мен сега за какъв ще ме разпознаете и няма ли да ме емне тая същата вълна, дето носи вас. Хем обичам българската история и ежедневно се ровя в нея, хем да ме утрепете, не бих наредил такива тежки семантични карти пред пеленаче.   \"Пожалейте тия неопитни деца\", както викаше Бойчо Огнянов вие знаете къде. Което не значи, че като намирам някоя детска обучителна практика за поръсена твърде обилно с декларативна показна възрастност, не ви обичам. Обичам ви, хора. Детето ви е уникално!   Както и всички деца на България, дори ония, които не стават по никое време фейсбук-знаменитости. Ех, че деца има тая наша бедна страна! Даже, не знам спомняте ли си, и ние бяхме уникални деца. А защо станахме такива странни възрастни?", "date": "2017.11.06", "title": "Кажи, маме, как прави Паисий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374830-%D0%BA%D0%B0%D0%BA-%D0%B4%D0%B0-%D0%B1%D1%8A%D0%B4%D0%B5%D0%BC-%D0%BF%D0%B0%D1%82%D1%80%D0%B8%D0%BE%D1%82%D0%B8,-%D0%BD%D0%BE-%D0%B1%D0%B5%D0%B7-%D1%86%D1%8A%D1%80%D0%B2%D1%83%D0%BB%D0%B8", "text": "Мине се не мине, из села, местности и градове изникват фолклорни събори, песни се пеят, чевермета се въртят и всичко се предлага опаковано като „патриотизъм\". Няма лошо, много е хубаво да се пазят традиции, макар че понякога начините това да се случва са, меко казано, спорни.       Министър, който редовно се появява с калпак и новоушити цървули, не е патриотизъм. Нито е патриотично певици, облечени в имитация на народни носии да пеят преработен на кръчмарски фолклор, в който автентичното творчество и високите постижения на музиката са толкова далечни, колкото е родопска крава от сирене с растителни мазнини.       Ако ви влече да ходите на фолклорни събори - продължавайте, но не спирайте грижата за род и родина до едно уикенд посещение. С изпълнение на поне част от идеите в него можем да направим България едно доста по-добро място за живеене, пазейки духовното и културно наследство.   Вместо до двореца в Равадиново или подобна измислена бутафория, разходете се до някоя от старите български столици. Прочетете за историята им, разгледайте запазените останки, направете сравнение с други европейски народи от онова време.   - Запазените крепости са рядкост, но ако се поинтересувате, ще разберете, че много от тях не са разрушени от Османската империя заради непокорните българи, както мнозина вярват. Просто камъните са откарани за нови строежи, най-често от самите българи. Многозначителен урок.   -      Разкажете им за Христо Ботев, Васил Левски, за Раковски и Захари Стоянов не като безгрешните революционери от портретите, а като за обикновени хора, които с труд, старание и усилия са постигнали нещо значително.   Разкажете им за Панчо Владигеров и Владимир Димитров - Майстора, за Валери Петров и Елиас Канети. Разкажете им за  , за Боян Петров или за някой от десетките хора, които стават съвременни герои, превръщайки света наоколо в по-добро място.   - Идете на разходка в природен парк. Опознайте местната флора и фауна, вижте какво многообразие от видове има и помогнете, за да бъде запазено.   -      Не мятайте фасове, бутилки и опаковки през прозореца на колата, докато мрънкате колко е зле в България.   - Когато отидете в чужда държава се огледайте какво ви харесва там. Опитайте се да го пренесете и тук.   - Ако имате финансова възможност, купете сграда-паметник на културата и я съхранете. Помогнете за опазването на огромното наследство от архитектурни образци на най-известните европейски школи в София, Русе, Видин, Пловдив, Свищов, Варна, Шумен... Не си мислете, че българската архитектура започва и свършва с възрожденските къщи. Сецесионовите и необарокови къщи на Лом, Кюстендил, Габрово също са част от българското наследство. - Пишете грамотно. Четете. И българска, и чужда литература. Сравнявайте, обсъждайте, търсете.   -    България е благословена с огромно музикално наследство, което се простира от средновековните псалми, през оригинално народно творчество, чак до джаз и велики оперни изпълнители. Слушайте ги. Купете си билет и техен диск и им помогнете да продължат. В сравнение със Западна Европа тук културата не е скъпо удоволствие - може да отидете на театър и концерт срещу няколко лева, заедно с безброй възможности за безплатно посещение на музеи и галерии.   - Уважавайте околните, дръжте се на публично място така, както бихте искали да се държат с вас. Шофирайте внимателно и оставете агресията. Ако толкова ви влече, запишете се на силов спорт. - Работете. В доброто старо време възрожденците, на които толкова се възхищаваме, са създавали стоки, търгували са и са обработвали земята. Патриотично е да работиш, а не да мрънкаш колко е зле всичко и да обвиняваш конспирацията за личния неуспех.   - Избирайте качествени български стоки, когато имате възможност. Така ще стимулирате добрите производители и ще помогнете на икономиката. Да помагаш за стопанското развитие също е патриотично.   - Отделяйте си поне малко време за доброволчество. Ако искате чистете градинката до вас, или помагайте на Българска хранителна банка, подарете учебници за деца в нужда, станете приемен родител, помагайте на бездомните животни.   -  .   - Носете си новите дрехи. Преносно. Буквално - грижете се за външния си вид. Странно е как хиляди българи се възхищават на хайдутите, тръгнали на бесилото с чисти бели ризи, но приемат за огромно изпитание те самите да ходят чисти и спретнати.   Не приемайте патриотизма като почит към обичаите от XIX век, които лоши чужденци и съвременния морал искат да разрушат. Светът се променя постоянно, историята не се повтаря, а традициите, над които патриоти си късат везаните ризи, някога са били нещо ново и непознато.  ", "date": "2017.11.06", "title": "Как да бъдем патриоти, но без цървули"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374831-%D0%B1%D0%BE%D0%B3-%D0%B2%D0%B5%D1%87%D0%B5-%D0%BD%D0%B5-%D0%BF%D0%B0%D0%B7%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Ей по това ще разберете колко сме прости. Като се хванахме за едни приказки на някой си Толстой / той дори не е родственик на Лев, а на Алексей!/ и като се разработи една тъпа ЦРУ кампания, за да се отклони вниманието от най-важното – ставаме резерват на варварите!   Но се раздрънкахме, че руснаците ни купуват! А с фалшивото пазене на небето ни, САЩ вкара у нас и в Румъния ядрено оръжие. Нали знаете какво значи това?     Само ние сме толкова елементарни и пещерни русофоби, че ни се смеят дори в Чукотка. И с право! Защото там губернатор е собственикът на „Челси” — Роман Абрамович!. А пък в Англия има специално реалити шоу – „Посрещнете руснаците”.   Смята се, че в момента в Лондон живеят над 350 000 руснаци. Част от тях са супербогати, като някои са по-богати дори от кралицата! Богаташи, красиви модели, известни частни училища и пищни имоти са само част от техния необикновен начин на живот.   Богатите руснаци се втурват масово в Лондон да купуват скъпи бижута, произведения на изкуството и диаманти за милиони британски лири.   Само за миналата година са купили произведения на изкуството за над 250 милиона паунда! А супер луксозни сгради над един милиард и половина. А ние, пикльовците, скокнахме за някакви си бедняшки апартаментчета по морето, където идват бедняците руснаци.     И дори тъпите англичани ни се присмиват, защото имотни агенти на Острова разказват, че голям брой руснаци са се регистрирали при тях за придобиването на къщи в британската столица, струващи между 1 млн. и 5 млн. паунда.   Ало, русофоби, нашите мижави апартаментчета?   И чудно защо никой в Англия не говори, че има руска инвазия! Знаете ли защо?   Защото там има Държава, а тук има пожарна, в която има пожарникарски коли, но в тях дори няма вода.   Не може ли да се разбере простата истина: че не купуването на имоти е заплаха, а че у нас липсва държава.   Как може в Кушадъсъ да има десетметров трансперант: „Мы любим Руссия!” а у нас смотаният Методи Андреев лае като помияр срещу Русия.   Жалка работа сме, братя, затова ще станем един прекрасен резерват за варварите! Бъдете сигурни!  ", "date": "2017.11.06", "title": "Бог вече не пази България!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374832-%D1%81%D1%85%D0%B2%D0%B0%D1%82%D0%BA%D0%B0-%D0%B7%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%BE%D1%82-%D0%B1%D1%81%D0%BF-%D0%B8-%D0%BA%D0%B0%D1%80%D0%BB%D0%BE%D1%81-%D0%BA%D0%BE%D0%BD%D1%82%D1%80%D0%B5%D1%80%D0%B0-%D0%BE%D1%82-%D0%B2%D0%BC%D1%80%D0%BE-%D0%B2-%D0%B3%D0%BE%D1%80%D0%B5%D1%89-%D1%81%D0%BF%D0%BE%D1%80-%D0%BA%D0%BE%D0%B9-%D0%BA%D0%BB%D0%B0%D1%82%D0%B8-%D0%B2%D0%BB%D0%B0%D1%81%D1%82%D1%82%D0%B0-%D0%B8-%D0%B8%D0%BC%D0%B0-%D0%BB%D0%B8-%D0%B7%D0%B0%D0%B2%D0%B5%D1%80%D0%B0-%D0%B7%D0%B0-%D1%81%D1%8A%D0%B1%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0", "text": "Депутатът от БСП Александър Симов и общинският съветник от ВМРО Карлос Контрера разкриха кой клати властта у нас преди европредседателството, има ли завера на социалистите, ДПС и президента Румен Радев за свалянето на кабинета, на какво мирише в червената партия и управляващата коалиция след серията скандали за конфликт на интереси по места и в централната власт. \r\n   \r\n   Двамата политици веднага се скараха за езика на омразата. Контрера заяви, че в парламента се прекалява, но заяви, че е чувал и от Антон Кутев от БСП и от хора от ДПС недопустим език. Симов пък го контрира, че Антон Тодоров и Спас Гърневски то ГЕРБ нямало как да бъдат надминати. \r\n   \"За съжаление тази тенденция е от много години и явно няма начин да бъде спряна. В общинския съвет например ние не си позволяваме такова отношение към колеги, докато в парламента някои хора като видят камерите и микрофоните, започват да ръсят цинизми, явно за да привличат внимание\", коментира Контрера.  \r\n   Симов припомни скандалите в Хасково и Кърджали и заяви, че там хората кандидатстват за работа не в общината или на място в предприятията, а в партийната централа на ГЕРБ. \"Има много случаи на преследвани хора, директори на училища, само защото не са от тази партия. Събираме доказателства и нека г-жа Караянчева да не е спокойна\", закани се Симов. \r\n   Карлос Контрера пък заяви, че ДПС е партията е, която е приватизирала общините, където има техни избиратели. \"Г-н Симов, като ще бъдете принципни, вадете и тези неща и бъдете обективни, извадете и вашите, и на ДПС гейтовете, както и феодалите\", коментира патриотът от ВМРО. Той бе категоричен, че има и примери за това, че общинари от БСП зад гърба на партията се договарят с хора от ГЕРБ на местно ниво. \r\n   \"Проверете как двамата партийни лидери на БСП от София влязоха през задния вход в управлението на общински фирми в София и след какви договорки\", каза Контрера.  \r\n   По темата за вота на недоверие, Александър Симов заяви, че той ще бъде за корупция. Отрече обаче да има тайни или явни договорки между БСП и ДПС. \r\n   \"Говорим с всяка политическа сила, която има желание да подкрепи вота ни в парламента. Нямаме предварителни договорки и вотът е иницииран от БСП. Не правете внушения, че сме във вечен и неразрушим съюз с ДПС\", заяви Симов.  \r\n   \"Разсъждавайки върху думите на Карадайъ от онзи ден оставам с впечатлението, че отдавна са водени такива разговори, защото той каза разговарях с някои колеги. Дали прегръдката от \"Орлов мост\" продължава да бъде толкова близка и дали си правят сметката БСП и ДПС да управляват заедно. Виждаме, че има унисон - БСП нападат ГЕРБ, а ДПС - \"Обединени патриоти\"\", репликира Карлос Контрера. \r\n    \"Основната грешка на БСП е, че се занимава с детайли и дребнотемия, но не предлага генерални решения\", категоричен е патриотът. \r\n   \"Винаги съм защитавал тезата, че БСП трябва да упражнява санитарен кордон около ГЕРБ и никога да не влиза в коалиция с тази партия\", обясни Александър Симов. \r\n   Относно вътрешната опозиция в Българската социалистическа партия народният представител каза: \"Никой от тези хора не пожела да вземе думата на Конгреса. Корнелия Нинова е лидер и има позиция, добра или лоша, това е друг въпрос. А на тези хора позицията им е, че Корнелия Нинова е лош лидер\", отсече той. \r\n   Във връзка с ремонтните дейности в София Карлос Контрера обясни: \"Факт е, че нещата не се получават - не само ремонта на бул \"Дондуков\" и велоалеята на ул. \"Раковска\". Тъждество между ГЕРБ и Обединени патриоти в Столичния общински съвет няма. Аз също съм крайно недоволен от тротоарите, шахтите, не говорим само за бул \"Дондуков\". \r\n   \"Има много неща, които трябва да се поправят и ние не си мълчим. Голяма грешка беше, че се пусна движението по бул. \"Дондуков\" преди да завърши целият ремонт\", негодува общинският съветник от ВМРО. \r\n   \"Вотът на недоверие може би ще бъде внесен тази седмица. Утре ще стане ясно със сигурност след среща на парламентарната ни група. Какво е неговото бъдеще - предстои да видим. Надявам се поне дебатите да бъдат добри\", заяви Александър Симов. \r\n   \"Не приемам думите \"да оцелеем\" във вота на недоверие. Очаквам много безумни изказвания от парламентарната трибуна при този дебат. Вотът ще бъде внесен, след като се договорят БСП и ДПС, но трябва да изчакаме, може и да не се разберат\", репликира Карлос Контрера. \r\n        ", "date": "2017.11.06", "title": "Схватка за вота на недоверие - Александър Симов от БСП и Карлос Контрера от ВМРО в горещ спор кой клати властта и има ли завера за събарянето на кабинета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374833-%D0%B2%D0%B8%D1%81%D1%88%D0%B8%D1%8F%D1%82-%D0%B0%D0%B4%D0%B2%D0%BE%D0%BA%D0%B0%D1%82%D1%81%D0%BA%D0%B8-%D1%81%D1%8A%D0%B2%D0%B5%D1%82-%D0%B4%D0%B0-%D1%81%D0%B5-%D0%B7%D0%B0%D0%B5%D0%BC%D0%B5-%D1%81-%D1%80%D0%B0%D0%B4%D0%B0%D0%BD-%D0%BA%D1%8A%D0%BD%D0%B5%D0%B2-%D0%B8-%D1%85%D1%80%D0%B8%D1%81%D1%82%D0%BE-%D0%B8%D0%B2%D0%B0%D0%BD%D0%BE%D0%B2", "text": " на бившия правосъден министър Христо Иванов – Пинокио. Тежки дни предстоят за българския избирател. Пленилите сутрешните блокове на националните телевизии лидери на партийки, радващи се на подкрепа от под 1% от гласоподавателите, пак ще издевателстват с непрекъснатите си хленчове и мрънкания, как само те ще оправят държавата, как всички са корумпирани, а само те са морални стожери на обществото.    Нищо, че народът не иска да вижда физиономиите им нито в народното събрание, нито в изпълнителната власт. След звучния шамар на последните парламентарни избори, изхвърлил маргиналите на Иван Костов и Иво Прокопиев от българското политическо пространство, със сигурност ще бъдем свидетели на поредната многомесечна кампания на кръга „АРГО\", който ще се опита чрез активни мероприятия, режисирани скандали, фалшиви новини, манипулирани социологически проучвания и постоянни лъжи, да вдигне рейтинга на старите муцуни Кънев и Иванов, в отчаян опит да намерят нова електорална подкрепа и надявайки се на предсрочни избори, за да се докопат до властовия ресурс в държавата.         Само че хората са казали, че на каквото си постелеш, на такова ще легнеш. Скандалите с Христо Иванов започнаха още преди да бъде назначен за министър на правосъдието, защото се оказа, че човекът, захранван с милионни грантове от „Америка за България\" и „Отворено общество\", е бил лишен от правото да упражнява адвокатската професия, а преди това е наказван цели десет пъти (!) с порицание и парични глоби.   Просто защото е решил, че с години няма да плаща членския си внос, демонстрирайки по този начин пълното си безхаберие и откровено презрение към факта, че всъщност е бил действащ адвокат.    Докато беше министър на правосъдието пък, Христо Иванов ще се запомни единствено с това, че гръмна скандала с фалшивите негови заповеди, подписани с различни подписи, а през пролетта на тази година стана ясно, че вече е образувано и наказателно производство. Според Иванов всички подписи под заповедите били негови, но според прокуратурата е установено, че заповедите на министъра не са подписани от самия него, а от друго, неустановено до момента лице, за което обстоятелство именно е образувано наказателното производство.    Тоест Иванов безспорно лъже, а след като си излъгал веднъж, малко е вероятно да не го направиш пак. Радан Кънев пък стана печално известен с гей скандалът, който се завихри около негово селфи, на което показва интимните си части на любовник.    Упоритото мълчание или коментирането с недомлъвки от страна на политика от ДСБ по тази тема, само потвърждават думите на хората, които застанаха с имената си зад разкритието – гей активистът Ицо Петрофф и пианистът Павлин Цветков. Но докато сексуалните наклонности на Кънев касаят само него, не така стои въпросът с пращането на вулгарни голи снимки от действащ адвокат.    Всъщност „моралът\" на Кънев най-ясно си пролича по време на интервю в сутрешния блок на Нова телевизия на 17 октомври 2016г., когато нарече действащия премиер на България „Бай Х..й\" и че упражнявал „мутренски рекет\", за която своя изцепка Радан Кънев стана „герой\" и в предаването „Господари на ефира\" по същата телевизия (вижте тук). От последвалото няколко часа след това иронично „извинение\" от страна на Кънев във фейсбук, става ясно, че се извинявал само на зрителите на телевизията, но само на тях.    Тоест за един лидер на политическа партия и за един адвокат, какъвто и към онзи момент е Радан Кънев, е напълно нормално публично да нарича министър-председателя по този идиотски начин. Но щом вероятно си способен да пращаш голи снимки на задника си по телефона, защо и това да не ти се струва нормално... И това обаче не е всичко – оказа се, че Радан Кънев, подобно на Христо Иванов и историята с неговите подписи, удобно премълчава истината, когато става дума за негови протежета, облагодетелствали се от властта.    В телевизионно интервю за БНТ Кънев публично излъга, че кумът му Васил Танков, който беше уреден на сладък граждански договор във военния завод \"Терем\" по времето, когато ДСБ беше във властта, не работел в неговата кантора. Само че разследване на БЛИЦ показа, че на лъжата краката са прекалено къси, а Кънев съвсем заприлича на своя другар Христо Иванов - Пинокио, останал в историята с поредицата от лъжи и доноси, които сътвори.    Най-елементарната справка в интернет доказа, че двамата – Кънев и Танков, се помещават на един адрес, на един и същи етаж и в един и същи апартамент, като ползват и една и съща фирмена поща, на общата си адвокатска кантора.    Сега Кънев и Иванов, двама, видно е, изключително „морални\" адвокати, вероятно пак с лъжи, компромати и с присъщата им безпардонна наглост, ще се заемат да ни „оправят\" и то в съглашателство с „протестърската\" адвокатска прослойка „ИКАР\". Че избирателят пак ще ги шамароса, това е ясно. Време е обаче и те самите да бъдат най-после оправени по подобаващ начин от Висшия адвокатски съвет, защото не само срамят адвокатската професия, но и имат толкова общо с морала и етиката, колкото и менторите им Иван Костов и Иво Прокопиев, унищожили българския преход с бандитската си приватизация.    БЛИЦ     ", "date": "2017.11.06", "title": "Висшият адвокатски съвет да се заеме с Радан Кънев и Христо Иванов"}
{"url": "http://www.classa.bg/%D1%81%D0%B2%D1%8F%D1%82/item/374834-%D1%82%D0%B0%D0%B9%D0%BC%D1%81-%D0%BE%D0%BF%D0%BE%D0%B2%D0%B5%D1%81%D1%82%D0%B8-%D0%BA%D0%BE%D0%BB%D0%BA%D0%BE-%D1%89%D0%B5-%D0%B4%D0%B0%D0%B4%D0%B5-%D0%BE%D1%81%D1%82%D1%80%D0%BE%D0%B2%D0%B0,-%D0%B7%D0%B0-%D0%B4%D0%B0-%D1%81%D0%B5-%E2%80%9E%D1%80%D0%B0%D0%B7%D0%B2%D0%B5%D0%B4%D0%B5%E2%80%9C-%D1%81-%D0%B5%D1%81", "text": "Британският премиер Тереза Мей е дала сигнал, че Обединеното кралство е готово да изплати 60 млрд. евро по сметката за развода с Европейския съюз, с което да се даде зелена светлина за започване на търговските преговори. Това се твърди в публикация на британския в. \"Таймс\".     Тази сума е три пъти по-голяма от онази, която Лондон предложи. Преговарящите от страна на Европейския съюз обаче смятат, че Тереза Мей е готова да я плати, за да обяви победа, като извади от задънената улица преговорите и започне търговски преговори преди Коледа.    Според публикацията преговарящите на ЕС дори вече са започнали преговори по бъдещото търговско споразумение след получените сигнали от страна на Тереза Мей. Европреговарящите настояваха за сумата от 60 млрд. евро, защото ще покрие бюджетните задължения на Великобритания и средствата за пенсиите и помощите на евродепутатите.    Ако обаче Тереза Мей се съгласи да изплати тази сума, тя ще бъде подложена на остри критики във Великобритания, че плаща много повече от това, което мнозина в правителството са готови да пожертват дори в случай на компромис.", "date": "2017.11.06", "title": "\"Таймс\" оповести колко ще даде Острова, за да се „разведе“ с ЕС"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374835-%D0%BA%D0%B0%D0%BA%D0%B2%D0%BE-%D0%B2%D0%B8%D0%B4%D1%8F%D1%85%D1%82%D0%B5-%D0%BF%D1%8A%D1%80%D0%B2%D0%BE-%D0%BD%D0%B0-%D1%81%D0%BD%D0%B8%D0%BC%D0%BA%D0%B0%D1%82%D0%B0-%D0%B8-%D0%BD%D0%B0%D1%83%D1%87%D0%B5%D1%82%D0%B5-%D0%BD%D0%B5%D1%89%D0%BE-%D0%B7%D0%B0-%D1%81%D0%B5%D0%B1%D0%B5-%D1%81%D0%B8", "text": "Каква е разликата между стратег и тактик? Вашите действия и емоции се определят от типа личност. На вашето внимание представяме чудесен тест, който ще ви каже какви сте.    Погледнете изображението по-долу – кое животно забелязахте веднага?      Ако сте видели образа на котка, вие сте стратег.    Вие планирате задачите си и проектите си в дългосрочен план.    Отхвърляте детайлите и не се съсредоточавате върху подробностите, докато размишлявате върху общата картина, което ви позволява незабавно да оцените ситуацията и да анализирате получената информация.    Обикновено имате силни емоции, но те изчезват толкова бързо, колкото и са се появили.    Вие лесно се обиждате, но сте доста находчиви. Ако видите на картината мишка, вие сте тактик.    Вие обръщате внимание на малките неща, които другите не взимат под внимание. Тактиката няма равна в сравнение с изпълнението на грандиозните планове.    Вашето желание за задълбоченост ще бъде оценено при организирането на проекти и внедряването на всякакви идеи.    Винаги контролирате емоциите си и е трудно да ви обидят. Но ако някой успее да ви нарани, тогава ще го помните дълго след това.", "date": "2017.11.06", "title": "Какво видяхте първо на СНИМКАТА и научете нещо за себе си"}
{"url": "http://www.classa.bg/%D1%81%D0%B2%D1%8F%D1%82/item/374827-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B3%D1%83%D1%80%D1%83%D1%82%D0%BE-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Принц Алуалид бин Талал бин Абд ал-Азиз Ал-Сауд - един от най-богатите хора на света и сред любимите инвеститори в Силициевата долина - днес се оказа арестуван в мегаакцията на саудитските власти срещу корупцията в страната.     На 52 години, той е член на кралското семейство и един от племенниците на действащия крал Салман. Богатството му се оценява на около 18 млрд. долара, като по собствените му думи то е далеч по-голямо и дори надхвърля 29 млрд. долара. Обича да бъде наричан \"Уорън Бъфет на Саудитска Арабия\".   Принц Алуалид е е основател, главен изпълнителен директор и собственик на 95% от капитала на инвестиционната компания Kingdom Holding, която попада в топ 2000 на най-големите компании в световен мащаб според сп. \"Форбс\". Тя инвестира в начинания от множество различни сектори, сред които финансовите услуги, туризма и хотелиерството, медиите, развлеченията, търговията на дребно, селското стопанство, нефтохимическата промишленост, авиацията, технологиите, недвижимите имоти и др.   Като член на кралското семейство при завършването си през 1991 г. получава 300 млн. долара подарък от баща си и още толкова кредит за стартиране на нов бизнес. Тогава той инвестира парите в изпитваща затруднения щатска банка, чието име тогава е било Citibank. Залогът му носи огромна печалба и превръща племенника на краля на Саудитска Арабия в милиардер.     Негово участие има във веригата \"Четири сезона\", Ню Йорк Плаза Хотел, Лондонския хотел \"Савой\" както и Гранд хотел \"Монте Карло\". През 2009 г. той дори искаше да строи огромен хотел и в България.   Въпреки това той остава известен до голяма степен с мащабните си инвестиции в сферата на високите технологии. Принц Алуалид притежавса около 5% от акциите на Twitter. Инвестициите му в Силициевата долина датират още от времето, в което Стив Джобс беше на ръба да направи Apple нещо велико. Именно това помага и състоянието на принца да е толкова голямо. Освен това притежава и значителен дял в Time Warner, а през годините е влагал средства в Motorola, AoL и други.     Той е и мажоритарен собственик на арабския медиен конгломерат Rotana Group, който включва телевизии, радиа и печатни медии, звукозаписен лейбъл и компания за филмопроизводство.   Най-новата връзка на принца със Силиконовата долина е влизането му в изпадналата в нужда американска компания храни Hampton Creek, която произвжда месо в лаборатория.   През 2015 г. той обяви, че ще дари цялото си богатство за изграждането на един по-добър свят на толератност, взаимно приемане, равенство и възможности за всички.   Между 1991 г. и 1995 г. Бин Талал се притичва на помощ на настоящия американски президент и тогава все още само предприемач Доналд Тръмп, чиято империя за недвижими имоти изпитва тежки финансови проблеми. Саудитския принц закупи огромна яхта от Тръмп и освен това му помогна да се отърве от няколко големи хотела, което помогна на Тръмп да се изправи и да вложи свежи капитали в бизнеса си.     Тогава принц Алуалид го нарече \"позор както за партията си, така и за страната си\" и го призова да се оттегли от надпреварата. Тръмп му отговори в типичния си стил, обвинявайки го, че с парите на баща си се опитва да контролира политиката на САЩ.   След избирането на Тръмп за президент враждата официално беше прекратена като принцът поздрави Тръмп за победата. Въпреки че не заема пост в правителството на Саудитска Арабия принц Ауалид бин Талал е определено сред най-властните хора в страната. Огромното му богатство му дава невероятни възможности и само по себе си е политическа сила, която малко или много опира до корупцията.   Коя от двете причини е водещата за ареста на принца или има и от двете по малко, не може да се каже поне засега. Не е ясно все още и какво бъдеще го очаква, но най-вероятно той ще успее да се договори с не по-малко могъщия си братовчед Мохамед бин Салман. Саудитското кралско семейство несъмнено играе играта на тронове, но тя едва ли е толкова кървава, колкото в популярния сериал на HBO.", "date": "2017.11.06", "title": "Интернет гуруто на Саудитска Арабия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374823-%D1%81%D0%B4%D0%B2%D1%80-%D1%81-%D0%BD%D0%BE%D0%B2%D0%B0-%D0%BA%D1%83%D0%BB%D1%82%D0%BE%D0%B2%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D1%81-%D0%BA%D1%8A%D1%81%D0%B0-%D0%BF%D0%BE%D0%BB%D0%B8%D1%87%D0%BA%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B8%D0%BA%D0%BE%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D0%BE%D0%B3%D0%BB%D0%B5%D0%B4%D0%B8", "text": "Столичната дирекция на МВР отново изненада последователите на фейсбук страницата си. След атрактивната снимка, която публикуваха при обявяването на акция за зимния сезон със засукана мадама, която слага вериги на колата, сега в интернет се кипри секси полицайка, която сменя регистрационен номер на кола. Веднага под поста заваляха лайкове и закачливи коментари, видя          КАКВО ЩЕ СЕ СЛУЧИ С РЕГИСТРАЦИОННИТЕ НОМЕРА НА АВТОМОБИЛИТЕ НА ТЕЗИ, КОИТО СИ ПОЗВОЛЯВАТ ДА КАРАТ БЕЗ СУМПС ИЛИ СЛЕД УПОТРЕБА НА АЛКОХОЛ........................ РЕГИСТРАЦИОННИТЕ НОМЕРА СЕ УНИЩОЖАВАТ!    Органите на МВР имат право да свалят регистрационните номера на ПС за срок от 6 до 12 месеца при установяване на водач, който: - управлява ПС без СУМПС и/или е употребил алкохол с концентрация в кръвта над 0,5 на хиляда, и/или наркотични вещества или техни аналози; - при отказ да му бъде извършена проверка с техническо средство, и/или с тест за установяване концентрацията на алкохол и/или употребата на наркотични вещества или техни аналози; - не изпълни предписанието за изследване с доказателствен анализатор или за медицинско изследване и вземане на биологични проби за извършване на химическо и/или химико-токсикологично лабораторно изследване за установяване на концентрацията на алкохол в кръвта му и/или за употреба на наркотични вещества или техни аналози; - на собственик, чието моторно превозно средство е управлявано от лице, непритежаващо съответното свидетелство за управление. След изтърпяване на мярката трябва да знаете, че при пускане на ПС в движение свалените регистрационни номера не Ви се връщат, а се унищожават – независимо на каква стойност са те / от 30 лв. до 7000 лв. /.    След това е необходимо да преминете през контролно технически пункт на ОПП-СДВР с необходимите документи, а именно: писмено заявление от собственика, документ за самоличност - за физическите лица; единен идентификационен код - за стопанските субекти, свидетелство за регистрация на ПС (голям талон) и валидна застраховка „Гражданска отговорност\".    Желателно е да направите ксерокопие на посочените документи, тъй като ще Ви поискат някои от тях.\", пишат от столичната полиция.   ", "date": "2017.11.06", "title": "СДВР с нова култова СНИМКА на полицайка с къса поличка, която прикова всички погледи!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374824-%D0%B2%D0%B8%D0%BA%D1%82%D0%BE%D1%80-%D1%84%D0%B0%D1%87%D0%B5%D0%B2-%D0%B5-%D0%BD%D0%BE%D0%B2%D0%B8%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80-%E2%80%9E%D1%87%D0%BE%D0%B2%D0%B5%D1%88%D0%BA%D0%B8-%D1%80%D0%B5%D1%81%D1%83%D1%80%D1%81%D0%B8%E2%80%9C-%D0%BD%D0%B0-kaufland-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "                       ", "date": "2017.11.06", "title": "Виктор Фачев е новият директор „Човешки ресурси“ на Kaufland България"}
{"url": "http://www.classa.bg/%D1%81%D0%B2%D1%8F%D1%82/item/374825-%D1%85%D1%80%D0%BE%D0%BD%D0%BE%D0%BB%D0%BE%D0%B3%D0%B8%D1%8F-%D0%BD%D0%B0-%D0%BD%D0%B0%D0%B9-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%BD%D0%BE%D0%B2%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D1%82%D0%B5%D0%BA%D1%81%D0%B0%D1%81", "text": "Равносметката от поредната . 26-годишният бивш военен Девин Патрик Кели откри стрелба в Първа баптистка църква в градчето Съдърланд Спрингс в щата Тексас, което се намира на 65 км от Сан Антонио.   Жертвите са на възраст межу 5 и 72 години. 23 са убити в църквата, двама са застреляни пред сградата, един човек умира на път за болницата. Сред убитите е 14-годишната дъщеря на пастора. Един от ранените е в критично състояние в болницата в Сан Антонио, други трима вече са освободени за домашно лечение.     Град Съдърланд Спрингс е описан като спокойно място, където \"всеки познава всеки\". В неделя около 11:20 часа местно време Кели спира на бензиностанцията срещу църквата. Малко след това се насочва към църквата, слиза от колата и открива огън още преди да е влязъл в храма. Носи черни дрехи и бронежилетка. Влиза с автомата си в баптисткия храм и продължава да стреля безразборно.   Кели бяга, но мъжът тръгва след него. По-късно Девин Кели е открит мъртъв в автомобила си. В колата са открити още огнестрелни оръжия. Все още не е изяснено дали Кели се е самоубил, или е починал от раните си.   През април тази година стрелецът от Тексас е закупил Ruger AR-556 - полуавтоматична карабина, произведена от американската компания Sturm, Ruger & Company. Оръжието е подобие на  , които се използват на въоръжение от американската армия близо 50 години.   Когато Кели е попълвал личните данни за закупуването на оръжието, той е посочил, че няма криминално минало. Като адрес е отбелязал Колорадо Спрингс, Колорадо.   Липсата на предишни провинения в документите обаче е лъжа. Кели е служил във Военновъздушните сили на САЩ в авиобаза Холоман в Ню Мексико в периода от 2010 до 2014-а. За кратко е преподавал в лятно религиозно училище. През 2012-а е изправен пред военен съд за насилие над съпругата и децата си. Прекарва година в затвора и е понижен в чин.   През последните години Девин Кели живее в Ню Браунфелс на около 35 мили от Съдърланд Спрингс. В неделя вечерта полицията е претърсила имота му.     16-годишният Райън Албърс, който живее в близост до дома на Кели, разказва, че шумът е бил толкова силен, че в първия момент е помислил, че има взрив. После осъзнал, че изстрелите идват от автоматично оръжие.   На 29 октомври Кели е публикувал в профила си във Facebook снимка на пушката си, придружено с \"She's a bad b*tch\" (Тя е лоша к*чка). Изображение на автомата е стояло начело на профила му като \"снимка на корицата\". Facebook-страницата на Кели вече е свалена от платформата.   В момента властите преглеждат какво е публикувал стрелецът в дните преди да открие огън в църквата в Съдърланд Спрингс.   Според службите за сигурност - името му не се свързва с нито една терористична организация.     Спорът още не е затихнал напълно след стрелбата в Лас Вегас. Президентът Тръмп, който в момента е на посещение в Япония, каза, че психическото здраве е в основата на превенцията на масови стрелби като тези в Лас Вегас и Тексас.   Той допълни, че според него свободното притежание на оръжие не е фактор. Републиканецът Кен Пакстън от своя страна предложи да се наеме специална охрана за църквите или свещениците да бъдат въоръжени. Той счита, че случаят от Съдърланд Спрингс ще се повтори.   Преди две години губернаторът на Тексас Грег Абът каза, че населението на щата не купува достатъчно оръжия. Тексас е на второ място след Калифорния по закупуване на огнестрелни оръжия. Тогава Абът призова за промяна на тази статистика.   Предстои да се изяснят мотивите зад действията на Кели, както и дали е сложил доброволно край на живота си.", "date": "2017.11.06", "title": "Хронология на най-кървавата стрелба в новата история на Тексас"}
{"url": "http://www.classa.bg/%D1%81%D0%B2%D1%8F%D1%82/item/374826-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B8%D1%8F%D1%82-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%BE%D1%82%D1%87%D0%B0%D1%8F%D0%BD%D0%BE-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0", "text": "Все още има хора, които смятат, че Amazon не е нищо повече от онлайн версия на супермаркет. Но Amazon е много повече от това: той е бързо разрастващ се глобален интернет гигант, който променя начина, по който пазаруваме, завладява все повече пазари, използва Alexa, за да поглъща личните ви данни, докато си седите спокойно в хола, и в момента се стреми да получи достъп дори до ключовете от входната ви врата, така че да ви доставя спокойно поръчки, когато няма никой вкъщи.   Facebook също отдавна се е превърнл в много повече от просто социална мрежа за разговори с приятели. Той е медийна компания, която печели милиарди от реклама, като разпространява съдържание, без да проверява истинността му.   Списъкът може да продължава до безкрай - с Google (или Alphabet, както компанията сега се нарича), UBER и още с редица други. Това, което е общото за всички тях, са темповете на растеж, които биха били невъзможни в аналоговата икономика. Тези компании са придобили опасно много власт и влияние, затова все по-често ще срещат политическа съпротива.     Не толкова отдавна усилията на ЕС да ограничи влиянието на Google и Amazon на европейския пазар бяха критикувани в САЩ като протекционизъм, като опит на европейците да защитават своята собствена по-слаба цифрова икономика. Сега обаче политиците и икономистите отвъд океана също започнаха да обсъждат перспективите за разделението на интернет гигантите от по-малките фирми. И нагласите като цяло са се променили.   Републиканците винаги са били скептични по отношение на гигантите в Силициевата долина, които като цяло никога не крият подкрепата си за демократите. Сега обаче дори демократите започват да гледат с подозрение към интернет мастодоните, особено откакто предизборната кампания в САЩ показа, че бизнесмоделът, следван от Facebook, Google и Twitter, се оказа особено изгоден за Доналд Тръмп.   Техните онлайн платформи разпространиха милиони публикации с дясна пропаганда, с които Русия се опита да повлияе на изборите. А каква точно е ролята, изиграна от интернет компаниите, в момента е във фокуса на разследване на американския Конгрес.   Колкото и разнообразни да са оценките на критиците, те са прави. Естествено, има предостатъчно предимства, свързвани с дигитализацията, но дигиталният капитализъм отчаяно се нуждае от нови правила - защото старите вече са неефективни. Те са правени за икономика, търгуваща с реални стоки, за която цената е била важен фактор. При тях всичко е можело да бъде обложено, контролирано и при нужда адаптирано.   Дигиталната икономика, за разлика от този модел, е базирана на алгоритми, и най-могъщите ѝ компании не произвеждат почти никакви физически продукти. Потребителите получават услугите им безплатно, като плащат единствено с данните си. Колкото повече клиенти привлича доставчикът на услуги, толкова по-привлекателен става за новите клиенти, които после осигуряват още повече данни - ето защо на Google и Facebook не им се налага да се опасяват от нова конкуренция.     Победителят получава всичко: това е дарвинисткият закон на дигиталната икономика  - и затова тази икономика има склонност към създаване на монополи. Те обаче са монополи, които не можем да се борим с класическите средства на антитръстовото законодателство.   Ето защо преди всичко властта и влиянието на компания, и злоупотребата с тази власт и влияние, трябва да бъдат предефинирани. Не можем да допуснем ситуация, в която тези изключително големи компании могат да погълнат потенциални конкуренти, преди те дори да започнат да се развиват. Поради това поглъщанията на компании трябва да се следят много по-строго, отколкото това се прави в момента, и при нужда да се блокират.   Второ, трябва да се определи кой притежава събраните данни - дали например те трябва да бъдат достъпни и за конкуренти, или дали потребителите трябва да получават повече в замяна, а не просто безплатни резултати от търсенето в интернет.   Трето, тези, които разпространяват съдържание, не могат да имат правото да отхвърлят отговорност за това съдържание. Очевидно неверни твърдения и прояви на език на омразата не могат да бъдат толерирани.     Трансформацията на тези искания в конкретни регулации е сложна, и голяма част от тях могат да бъдат реализирани само на международно ниво. Но това не означава, че всяко отделно правителство не бива да изпълнява своята част от тази задача. Това обаче е процес, който тепърва трябва да бъде осъзнат от различните правителства.", "date": "2017.11.06", "title": "Дигиталният капитализъм отчаяно се нуждае от нови правила"}
{"url": "http://www.classa.bg/%D1%81%D0%B2%D1%8F%D1%82/item/374817-%D0%B4%D0%B5-%D0%B4%D0%BE%D0%BB%D0%B0%D1%80%D0%B8%D0%B7%D0%B0%D1%86%D0%B8%D1%8F,-%D0%B7%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D0%BD%D0%B5-%D1%83%D1%87%D0%B0%D1%81%D1%82%D1%82%D0%B0-%D0%BD%D0%B0-%D1%85%D1%8E%D1%81%D0%B5%D0%B8%D0%BD-%D0%B8-%D0%BA%D0%B0%D0%B4%D0%B0%D1%84%D0%B8", "text": "Анализаторът Макс Кайзер се пита дали Русия вече се е сдобила с криптопроект и ако е така - какъв е той. Според Макс желанието на Русия за де-доларизация се споделя от Китай и Иран, които искат да се измъкнат от долара, за да не свършат като Саддам Хюсеин или Муамар Кадафи. По този начин една от стратегиите за премахване на долара е \"криптовалутна\": използване на криптовалута, за установяване стабилна парична политика в страната. Също така, тя не криминализира и биткоина. От една страна, когато едно правителство се забърква с биткоина, то обикновено свършва зле, защото тази криптовалута надхвърля националната държава и я поставя на втори план. Но от друга страна, хората от САЩ трябва да имат предвид, че всеки опит за де-доларизация ще окаже голям натиск върху американския долар. Много хора говорят за де-доларизация в продължение на години, така че много противоречиви въпроси са възникнали за биткоина. Дали е резерв на стойност или платежна система? Някои смятат, че е платежна система, която ще трябва да се конкурира с други като Paypal и Visa, докато други посочват, че това е резерв на стойност и се конкурира със златото. Според анализатора криптовалутата е както платежна система, така и резервна стойност, така че тя може да предложи много алтернативи за прозрачност. Това законодателните органи на страната, руските лидери, лидерите на Централната банка и всички търсят за тяхната система, както и за потока на средства във - и извън страната. Очевидно е, че Китай иска същото: да знае колко влиза и излиза от страната.", "date": "2017.11.06", "title": "Де-доларизация, за избягване участта на Хюсеин и Кадафи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374818-%D1%81%D0%B2-%D0%BF%D0%B0%D0%B2%D0%B5%D0%BB,-%D0%B0%D1%80%D1%85%D0%B8%D0%B5%D0%BF-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B8", "text": "\r\n   Павел солунянин, архиепископ Цариградски, бил от жертвите на оня смут, чрез който гибелната Ариева ерес дълго разтърсвала православната Църква. \r\n   \r\n   Няколко пъти се възкачвал Павел на патриаршеския престол и няколко пъти бил свалян от него в зависимост от това, чие влияние преобладавало в ожесточената и често пъти кръвопролитна борба между арианите и православните.  \r\n   Но и в заточение, и на патриаршеския престол той винаги еднакво показвал себе си непоколебим изповедник и стълб на православието. \r\n   Тази твърдост станала причина за неговата мъченическа смърт. Император Констанций, привърженик на Ариевото учение, го изпратил на заточение в малоазийската област Кападокия, в град Кукуз.  \r\n   Там Павел бил удушен във време на богослужението със собствения му омофор. \r\n   Това станало в 350 година. В 381 г. мощите му били пренесени в Цариград, а оттам - във Венеция, където се намират и сега. \r\n      ", "date": "2017.11.06", "title": "Св. Павел, архиеп. Константинополски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374819-%D0%BF%D0%B5%D1%82-%D0%BF-%D0%B7%D0%B0-%D1%83%D1%81%D0%BF%D0%B5%D1%85", "text": "Изисква се много повече от обаяние, скъп обяд, страхотен продукт и правилна цена, за да се сключват сделки. Това с особена сила важи за млади компании, които все още нямат списък с големи клиенти. Всеки шеф или мениджър продажби трябва да свърши много работа, преди да влезе в конферентната зала. Предприемачът Крейг Мълет систематизира тези усилия като петте „П\": подготовка, проучване, потенциал, предложение и партньор. Подготовка Силата на информацията може да ви даде много повече преимущество от всичко останало, когато оценявате отсрещната страна в преговорите. Изучаването на интересите и възможните позиции на другия, както и точното осъзнаване на вашите собствени, е първата и ключова част от подготовката. Събирайте детайлна информация за нуждите и сроковете на продавача (ако сте купувач), прегледайте финансовите отчети на другата страна и оценете възможните изходи от преговорите. След това визуализирайте тези фактори в схема и разпределете задачи на екипа си, които да помогнат в следващите фази на разговорите. Проучване Ако си имате работа с нов партньор, ще искате да разберете какво се върти в главата му преди същинските разговори. Освен това стремежът към яснота е от полза и за двете страни. Използвайте електронна поща, за да получите отговор на някои ключови параметри в писмен вид преди срещата и след това задайте последващи въпроси лице в лице. Изпратете проект на дневен ред на преговорите и поискайте коментари по него. Така ще знаете, че промените, които направи продавачът, са от ключово значение за него. Да разбереш мисленето на другата страна е сред най-важните компоненти за сключване на успешна сделка. Потенциал Да предвидите възможност за разширяване на обхвата на сделката, ще направи договарянето лесно, а самият контракт солиден. Цената може да е от първостепенно значение и за двете страни, но парите не са единственият критерий, около който трябва да градите стратегията си. Очертайте различните непарични въпроси, като например срок на доставка и опции за разсрочено плащане, и ги оформете като отделни параметри на сделката. Така по време на преговорите ще потвърдите, каквото сте научили при подготовката и проучването. От друга страна, този подход ще даде възможност на продавача да добавя или променя параметри, което ще го накара да почувства, че допринася значително за оформянето на окончателната сделка. Предложението След като параметрите на сделката са ясни, за да се постигне съгласие, може да бъде направено предложение, което отразява интересите и на двете страни. Опитайте се да направите това визуално (на бяла дъска), като центърът е върху крайното решение. Това, че буквално се вижда как изискванията на двете страни се събират в една точка и след това превръщат договорните концепции в окончателно и подробно предложение, дава огромна и положителна енергия за бъдещо партньорство. Партньорство Прилагането на всяко споразумение зависи от действията на страните след сделката. Ако става въпрос за придобиване на бизнес например, купувачът трябва да знае, че може да разчита на ръководния екип на компанията след приключването на процеса. Ако става въпрос за доставка, и двете страни трябва да могат да изчистват безпроблемно въпросите, които ще възникват във времето на изпълнение на договора. Във всички случаи използването на преговорния процес за изграждане на отношения и разработване на договорни механизми спомага за изграждането на партньорство, в което няма ощетени. Тази рамка за преговори може да бъде адаптирана и използвана за лични цели (като предоговаряне на заплатата) или мащабни търговски преговори. Процесът на подготовката може да изисква упорита работа, но той ще улесни следващите етапи, докато достигнете до успешното партньорство.", "date": "2017.11.06", "title": "Пет П за успех"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374820-%D0%BD%D0%B0-%D0%BE%D0%BF%D0%B0%D1%88%D0%BA%D0%B0,-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE-%D0%BE%D1%82-%D1%86%D0%B5%D0%BD%D0%B0%D1%82%D0%B0", "text": "Хиляди почитатели на продуктите на Apple се наредиха на опашки пред магазините на компанията по цял свят, за да купят новия iPhone X. Устройството излиза на 50 водещи пазари едновременно. Апаратът, наречен така в чест на десетата годишнина от първия iPhone, върви с премиум цена от $999 за базовия вариант с 64GB памет в САЩ (без данък, бел. ред.). В България цената му тръгва от 2299 лева. iPhone X е първият смартфон в историята на Apple, който няма бутон на предния панел. Неговото отключване става с технологията за лицево разпознаване Face ID, която също дебютира с него. Силното търсене за апарата доведе и до вторичен пазар, на който устройството се продава с по-висока цена.", "date": "2017.11.06", "title": "На опашка, независимо от цената"}
{"url": "http://www.classa.bg/component/k2/item/374821-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%BE", "text": "Чудовище обладава сцената в Народния театър. Не просто обладава сцената, а помита с поглед и енергия всичко наоколо, без да му пука кой какво си мисли. Чудовище, наречено Калигула? Не, чудовищен Деян Донков! След представлението на премиерния спектакъл „Калигула\", постановка на Диана Добрева, ти се иска да го доближиш, да го погалиш, да го пипнеш, за да се убедиш, че актьорът всъщност е добре. Защото толкова е добър, докато е в сценичното си „аз\", че не оставя грам съмнение за императорското му безумство... Светлините изтляват, публиката притихва, пестелив, но впечатляващ декор, странен костюмиран силует се промъква на сцената и до последно не я напуска. Не е таен хронист на древноримската оргия, а дирижира шума от движенията на Калигула/Донков. Всяко негово шеметно пропадане в нищото, демонично изникване за пореден шизофренен монолог, кървав екстаз или злокобен жест е подплатен от пронизващ звук, който трудно се забравя. Така както трудно се забравя постановката на Добрева за философстващия овластен звяр. Той има всичко, но то не му стига – иска и Луната. Любил е дори сестра си, но нея вече я няма, затова страда, любейки друга. Владее и манипулира всички, но и това не му стига – иска да бъде бог. Да диктува реда, да подчини света. Кръв и оргии да има. О, и изкуство! Той е възвишен и луд в едно, инфантилен и брутален... Когато посяга към пиесата на Албер Камю, един режисьор може така да залитне, че да повлече целия екип към чудовищен провал. Диана Добрева обаче има опит с трудни текстове. Има и стил. При нея дори оргията, бруталността и голотата са на ръба, но остават в естетиката. Имаш усещането, че вае спектакъла си според описанието на Луций Сенека за Калигула: „природата го е създала сякаш за да покаже на какво е способна безграничната порочност, съчетана с безгранична власт...\". Режисьор и водещ актьор държат зрителите залепнали за столовете до самия финал на представлението. Донков е толкова ярък, че всички следващи го или маршируващи (ясно е защо!) по сцената герои/актьори са обречени да бъдат фон на хищника. Няма как да не поставите философстващия диктатор и в други епохи. Само че няма как да не се загнездят в мислите ви и сентенциите му. Например: „Животът е нищо, когато парите са всичко!\". Споровете за постановката на Диана Добрева едва ли ще отшумят за седмица. „Безполовата\" голота на Донков и масовото обладаване на сцената вече възмути пуританите, но... нека времето покаже. Аплодисменти! Екипът на представлението: Превод и сценична версия: Александър Секулов и Диана Добрева. Режисьор: Диана Добрева. Сценография и костюми: Нина Пашова. Музика: Петя Диманова. Актьори: Деян Донков, Жорета Николова, Александра Василева, Йордан Биков, Деян Ангелов, Биляна Петринска, Елена Петрова и др. Виолета Цветкова", "date": "2017.11.06", "title": "Чудовищно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374822-%D0%B1%D0%B5%D0%BB%D0%B3%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D0%B4%D1%8A%D1%80%D0%B6%D0%B8-%D0%BF%D1%83%D1%87%D0%B4%D0%B5%D0%BC%D0%BE%D0%BD", "text": "Уволненият каталoнски премиер Карлес Пучдемон и четирима други бивши представители на разпуснатото правителство на автономната област ще бъдат освободени при определени условия, съобщи прокуратурата в Брюксел, цитирана от световните агенции. Петимата няма да могат да напускат Белгия без разрешение от съдия. Освен това те трябва да предоставят реален адрес и да се явяват лично на всички съдебни заседания, както и да се явяват, ако бъдат призовани от полицията или съда. Петимата каталунски сепаратисти се явиха пред белгийски съдия следовател вчера следобед и разпитът им продължи до вечерта, припомня Асошиейтед прес. Те се предадоха доброволно на белгийските власти, след като Испания издаде европейска заповед за арест. Каталoнските сепаратисти ще се явят на съдебно заседание, където ще бъдат разгледани основанията на Испания да поиска екстрадицията им. Решението може да бъде обжалвано.", "date": "2017.11.06", "title": "Белгия няма да задържи Пучдемон"}
{"url": "http://www.classa.bg/%D1%81%D0%B2%D1%8F%D1%82/item/374816-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Президентът на САЩ Доналд Тръмп обяви тази неделя от Япония, където е на официално посещение, че се надява да получи подкрепата на руския президент Владимир Путин в търсенето на решение на кризата около Северна Корея Очаква се двамата лидери да проведат среща в рамките на срещата на върха на Асоциацията за икономическо сътрудничество в Азия и Тихия океан (APEC), която ще се проведе във Виетнам между 6 и 11 ноември. Двустранната среща беше обсъдена, но не беше потвърдена от нито една от страните. От друга страна, говорителят на президента на Русия, Дмитрий Песков не отхвърля възможността проблемът със Северна Корея да бъде обсъден през следващите дни по време на евентуална среща между двамата лидери. Тръмп и Путин имат да обсъдят много въпроси и поради тази причина ще бъде от взаимен интерес \"двамата президенти да намерят възможност да проведат повече или по-малко продължителна среща\", каза Песков за РИА Новости.", "date": "2017.11.06", "title": "Доналд Тръмп се надява на подкрепата на Путин за Северна Корея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374811-%D1%80%D0%B0%D0%B4%D0%B5%D0%B2-%D0%B1%D1%83%D1%82%D0%B0-%D0%B2%D0%BB%D0%B0%D1%81%D1%82%D1%82%D0%B0-%D1%81-%D0%B4%D0%BE%D0%B3%D0%B0%D0%BD,-%D0%BC%D0%B0%D1%80%D0%B5%D1%88%D0%BA%D0%B8-%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%E2%80%93-%D0%B2-%D1%85%D0%BE%D0%B4-%D0%B5-%D0%BF%D0%BE%D0%B7%D0%BE%D1%80%D0%B5%D0%BD-%D0%BE%D0%BF%D0%B8%D1%82-%D0%B7%D0%B0-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B2%D1%80%D1%8A%D1%85-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Скандална задкулисна схема за обезглавяване на държава прозира зад напълно необоснования вот на недоверие, който кроят в комплот от партията на Ахмед Доган, Корнелия Нинова с подкрепата на обвиняемия лидер на „Воля“ Веселин Марешки. Флагман на опълчението пък е президентът Румен Радев, който вече два месеца се държи и говори като партиен лидер.     И това не е никак случайно – именно той ще е големият печеливш, ако случайно страната ни отново остане без легитимно избрано правителство, в случай, че мине вотът срещу управляващата коалиция в парламента. Първо, той отново ще събере цялата власт в ръцете си, назначавайки втори служебен кабинет с послушни само нему министри, като това вече стана през пролетта. А резултатите бяха пагубни – десетки милиони загуби за хазната за по-малко от 3 месеца.   На новоизпечения държавен глава обаче видимо му се услади властта, а и има и още една важна причина да иска час по-скоро да си я върне – изтребителите. Радев се държи опозиционно, откакто стана ясно, че кабинетът на Бойко Борисов няма да му позволи да разиграе схемата за закупуване на изтребители „Грипен“ за милиарди, без сделката да мине през прозрачна процедура, каквато служебният кабинет на Радев не направи през пролетта.   Откакто депутатите го отрязаха за подозрителните му мераци, президентът се опълчи върло на законно избраната власт, все с една болка в изказванията си, бранейки със зъби и нокти съмнителния избор на шведските самолети. Напъните му да се купят тези изтребители с днешна дата биха се увенчали с успех единствено, ако той е начело на изпълнителната власт.   Не по-малко висок е залогът за сваляне на кабинета и за Корнелия Нинова и отколешния коалиционен партньор на БСП – ДПС, чиито почетен лидер Ахмед Доган неочаквано свика на сбирка централния съвет на движението и набързо решиха да подкрепят вота на недоверие.   Ако някой не е разбрал, това означава едно – коалицията БСП-ДПС, която помним от пагубните резултати на кабинета „Орешарски“ и „Тройната коалиция“ отново е обединена. Засега, а дано и в бъдеще – само в опозиция. И щеше да е смешно, ако не беше позорно и нагло, че именно тези хора говорят сега за борба с корупцията и се обявяват за нейни флагмани. Примерите с „Техноимпекс“, „Хохегер“, Булгартабак, КТБ са красноречиви за техния „морал“.   Новият им сътрапезник Веселин Марешки струва ми се няма нужда и да бъде обсъждан. Той вече е обвиняем и свалиха имунитета му само месеци, след влизането му в парламента, а около бизнесите му витаят какви ли не подозрения, кой от кой по-страховити. Нормално е да иска и той разклащане на властта и държавата, за да избегне скорошни срещи със съда и прокуратурата. Досущ като побратимите си по съдба клиенти на прокуратурата - олигарсите Огнян Донев и Иво Прокопиев, които пък медийно подкрепят напъните на триото за сваляне на законната изпълнителна власт. Та са се намерили Марешки и другарката приватизаторка съвсем не случайно… В тази скандална задкулисна игра е видно едно – всеки в позорната схема гони своя интерес, но никой не мисли какво ще се случи с България, икономиката ни, правосъдната и болничната реформа, и въобще всички спешни законодателни промени, ако отново останем без парламент и легитимна изпълнителна власт. Ако за пореден път изпаднем в безвремието на служебно правителство, безкрайна спирала от предизборни кампании, смяна на чиновници, харчене на милиони за избори… И не на последно място с  имиджа на родината ни да посрещнем и водим в такава политическа криза председателството на Съвета на Европа. В последните години, включително след парламентарния вот пред март, и до момента всички социологически проучвания сочат, че премиерът Бойко Борисов е партийният лидер с най-високо доверие. Министрите му в мнозинството си също се ползват с обществено одобрение, както и действията им в управлението. Тогава въобще някой от позорната компанийка може ли да обясни, на хората, които само преди 7 месеца направиха своя свободен демократичен избор и заявиха, категорично с гласа си, че искат ГЕРБ и „Обединени патриоти“ да поемат кормилото на държавата, защо се налага този вот на недоверие?", "date": "2017.11.06", "title": "Радев бута властта с Доган, Марешки и Корнелия Нинова – в ход е позорен опит за обезглавяване на България навръх европредседателството"}
{"url": "http://www.classa.bg/%D1%81%D0%B2%D1%8F%D1%82/item/374812-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D1%81-%D0%B4%D1%83%D1%88%D0%B0%D1%82%D0%B0-%D0%B8-%D1%81-%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0", "text": "                  След смъртта душата напуска тялото. Възкресението „из мертвих” настъпва или веднага след смъртта, или пък на Страшния съд. От 14 век насам християните вярват, че душите на праведниците не чакат до Страшния съд, за да лицесъзрат Бог. Мнозина християни вярват в материалното си възкресение.       Според юдейската религия, Господ взима при себе си духа и душата на човека. Тялото почива в гроба, докато Бог не го призове да се върне „из мертвих”. Мнозина последователи на юдейството вярват в материалното си възкресение. Тъкмо поради това в тази религия особено тачат покоя на мъртвите и се грижат за поддържането на гробовете.       След смъртта ангел отделя душата от тялото. Покойният изучава книгата на своя живот и прави равносметка на вярата и на делата си. След строг разпит ангелите оповестяват дали покойникът има място в Рая. В противен случай го наказват още в гроба. Мюсюлманите, умрели за вярата си, попадат направо в Рая. Според исляма, може да има както духовно, така и материално възкръсване.      След смъртта започва кръговратът на преражданията, които могат да се повтарят безброй пъти. Според схващането за кармата, от всеки живот в следващия се предава една непреходна субстанция, която надживява смъртта. А целта на човека е да се измъкне от този изтощителен кръговрат.       След смъртта човек се преражда – като човек, животно или растение. Онова, което Буда нарича „жажда”, поддържа този кръговрат. Не съществува душа или някаква непреходна субстанция, всички измерения на човешката личност са тленни и възобновяеми.     … и хората ще възкръснат за нов живот. Християните вярват, че тъкмо това ще стане в деня на Страшния съд, когато Господ ще отсъди дали хората са живели почтено и в правата вяра. Многобройни средновековни картини показват как праведниците се въздигат на небето, а грешниците потъват в пъкъла.      Не всички последователи на юдаизма вярват, че след смъртта ги чака Божи съд. Близките оплакват покойниците и се молят Богу, за да го омилостивят. Чак в късната фаза от развитието на юдейската религия се появява идеята за Ада.       Според исляма, в деня на Страшния съд доброто получава награда, а злото – наказание. Част от мюсюлманите вярват, че Господ ще прояви милосърдие, други се опасяват, че Антихристът ще донесе хаос. В крайна сметка всички вярват, че неверниците ще бъдат унищожени, а праведните – спасени.       … не познават Страшния съд. В тази религия човек тъй да се каже сам се съди чрез своите дела. Тъкмо неговите дела приживе предопределят кармата му. Добрините и злините, които върши, предрешават в какво ще се прероди. Дългият кръговрат на преражданията служи за пречистване.         … също вярват, че бъдещето зависи единствено от човешките дела. Добрият човек може в развитието си да достигне дори божествено равнище или да стане поне полубог или дух. Ако обаче си вършил зло, в следващия живот ще бъдеш адско изчадие, демон или призрак.       … пред лицето на Бог се надяват християните. Според тях този живот е преизпълнен от неописуемо щастие. Мнозина християни вярват, че ще настъпи Божието царство, където няма да има никакви злини – така, както го е оповестил Исус.         Според юдаизма, един ден в целия свят ще се възцари Царството на Месията, а пророк Илия ще възвести началото му. В това царство вече няма да има омраза, завист и конкуренция, а праведниците ще бъдат огрявани от Божия блясък.       Правоверният мюсюлманин ще намери там всичко, за което мечтае душата му: реки от вино, скъпоценности, одежди. За него ще се грижат девици и юноши, а отгоре ще се излива Божията благодат. Мюсюлманските теолози нямат единно становище по въпроса дали праведниците лично ще видят  Аллах.       … индуистите ги очаква лелеяният мир, очаква ги свобода и единение с Божественото. Когато приключи с преражданията, индуистът ще се завърне към Абсолютното – едно състояние на пълно и хармонично щастие.       Будистът постига нирваната, когато чрез житейския си път успее да разкъса кръговрата на преражданията. Нирваната е състояние на окончателна наслада – когато човек е преодолял както страданията, така и всички свои желания и копнежи. Нирваната е постижима още приживе. Според едни тя е празнота, според други – просветление.  ", "date": "2017.11.06", "title": "Какво става с душата и с тялото на човека след смъртта"}
{"url": "http://www.classa.bg/%D1%81%D0%B2%D1%8F%D1%82/item/374813-%D0%BE%D1%82%D0%BA%D1%80%D0%B8%D1%85%D0%B0-%D0%BB%D0%B8-%D0%B0%D1%82%D0%BB%D0%B0%D0%BD%D1%82%D0%B8%D0%B4%D0%B0-%D0%B7%D0%B0%D1%81%D0%BD%D0%B5%D1%85%D0%B0-%D1%81%D1%82%D1%80%D0%B0%D0%BD%D0%B5%D0%BD-%D0%B3%D1%80%D0%B0%D0%B4,-%D0%BF%D0%BE%D1%82%D1%8A%D0%BD%D0%B0%D0%BB-%D0%B2-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD", "text": "Научният канал Science разкри нови изображения на древен град, съставен от стотици острови, разделени от водни канали в близост до град Нан Мадол, на остров Понпей, Микронезия. Откриването в острова на стотици квадратни каменни блокове с подобен размер дори роди надеждата, че легендарният остров Атлантида е намерен, съобщава The Independent. Островът, където се е появило откритието, е един от най-отдалечените в Тихия океан и се намира на 2500 км от Австралия. Според изследователите, името \"Nan Madol\" означава \"пространство в средата\", което може да се отнася до структурата на града, разделен от водни канали, които отделят блокове. По-рано островът бил обитаван от азиатска цивилизация, която почти не е известна. \"Защо някой ще се изгради един град в океана толкова далеч от всякаква цивилизация?\". Много местни жители вярват, че градът Нан Мадол е омагьосан, което увеличава слуховете, че може да е отдавна търсената Атлантида. \"Когато погледнахме блоковете от въздуха, бяхме впечатлени, но бяхме още по-изненадани, когато ги видяхме на земята - блоковете имат височина 7 метра и ширина 5\", казва археоложката Карън Белингер. Миналата година Марк Маккой, антрополог и доцент в южния Методистки университет в Тексас, проведе изследване, за да определи произхода на мистериозния град. За това е било необходимо да се анализира парче корал, открит в гробницата на първия началник на града, който позволи да бъде датиран строежът между 1800-1200 година пр.н.е. Според Маккой, той е сто години по-стар от други подобни конструкции по Тихоокеанските острови. Проучването също така разкри, че Нан Мадол е бивш погребален и административен център на остров Понпей. Изграден върху 83 хектара лагуна с изкуствени островчета, неговата архитектура се основава на колони от базалт и корали. \"За мен, Нан Мадол е бил столицата на острова\", каза Маккой. \"Бил е седалището на политическата власт, център на най-важните религиозни ритуали и мястото, където са погребани старите началници на острова\", обяснява той. Нова теория, възникнала през миналата година, твърди, че известният изгубен и отдавна търсен град Атлантида, е бил унищожен от цунами.", "date": "2017.11.06", "title": "Откриха ли Атлантида? Заснеха странен град, потънал в Тихия океан"}
{"url": "http://www.classa.bg/%D1%81%D0%B2%D1%8F%D1%82/item/374814-%D0%BC%D0%B0%D0%BB%D0%BA%D0%B0%D1%82%D0%B0-%D1%80%D1%83%D1%81%D0%BA%D0%B0-%D1%84%D0%B0%D0%B1%D1%80%D0%B8%D0%BA%D0%B0,-%D0%BA%D0%BE%D1%8F%D1%82%D0%BE-%D0%BF%D0%BE%D0%BA%D0%BE%D1%80%D0%B8-%D1%80%D0%B0%D0%B4%D0%B8%D0%BE%D1%85%D0%B5%D0%B4-%D0%B8-%D0%BA%D0%BE%D0%BB%D0%B4%D0%BF%D0%BB%D0%B5%D0%B9", "text": "Микрофоните Soyuz за няколко години се превръщат в истински колекционерски обекти, които привличат вниманието на известни певци и групи. В резултат на сътрудничеството между двама приятели, американецът Дейвид Браун-лидер и вокалист на групата Brazzaville- и руснакът Павел Баздирев, тези микрофони са вдъхновени от емблематичните Космически кораби и представляват резултат от обединението на създателите му, както буквално се превежда \"Союз \". Те се произвеждат в малка фабрика в руския град Тула, на 180 километра от Москва, която има само 12 служители. В рамките на няколко години от съществуването си те са успели да се вмъкнат в световната музикална сцена и са били оценени от групите Radiohead, Coldplay, Paramore, The Lumineers и Shawn Мендес, които са избрали модела SU-017. Между продуцентите и тонрежисьорите, използващи микрофоните Союз са Найджъл Годрич, който е работил с Radiohead, Sir Paul M, Силвия Масси (Prince, Johnny Cash, Tool), Бъч Уокър (Тейлър Суифт, Panic! At The Disco), Рик Симпсън (Coldplay), Райън Хюит (Red Hot Chilly Peppers, Flogging Molly) и Джъстин Медал-Йонсен (Paramore, M83). Микрофоните Союз практически се произвеждат ръчно, парче по парче. Сега търсенето се увеличава, въпреки че не винаги е било така. Павел Баздирев разказва, че се е сблъсквал проблеми \"на всяка стъпка\" и отначало никой не искал да финансира идеята им. Малко по малко те популяризират бизнеса си в музикалната индустрия. \"Ние раздадохме микрофони на различни музикални продуценти и те ги харесаха\", каза Баздирев. Родом от Тула, той иска парите, които идва в компанията му от Съединените щати, да допринесат за икономическия растеж на родния регион. Баздирев с умиление си спомня първата продажба: клиентът е Найджъл Годрич, от Radiohead, който закупил два от неговите микрофони. \"Имах една отворена виза за Великобритания, така че аз ги сложих в чантата си много внимателно и отидох на летището. Найджъл беше много щастлив\", казва той. Дейвид Браун твърди, че потенциалът на бизнеса им е огромен.", "date": "2017.11.06", "title": "Малката руска фабрика, която покори Радиохед и Колдплей"}
{"url": "http://www.classa.bg/%D1%81%D0%B2%D1%8F%D1%82/item/374815-%D0%BA%D0%B8%D1%82%D0%B0%D0%B9-%D1%82%D0%B5%D1%81%D1%82%D0%B2%D0%B0-%D0%B4%D1%80%D0%BE%D0%BD,-%D1%81%D0%BF%D0%BE%D1%81%D0%BE%D0%B1%D0%B5%D0%BD-%D0%B4%D0%B0-%D0%BB%D0%B5%D1%82%D0%B8-%D0%B2-%D0%BC%D1%8A%D1%80%D1%82%D0%B2%D0%B0%D1%82%D0%B0-%D0%B7%D0%BE%D0%BD%D0%B0", "text": "Китай проведе успешен тест на безпилотен самолет за военното разузнаване, разработен с цел да се овладее \"мъртвата зона\", частта от стратосферата, която е епицентърът на космическото състезание на нашето време, съобщава South China Morning Post. Това е област от земната атмосфера, която започва на височина 20 километра и е почти недостъпна за малки безпилотни летателни апарати. Ниската плътност на въздуха е пречка за поддържане на височината, а изключително ниските температури пречат на работата на електронните схеми. Тази стратегическа зона за прелитане и наблюдение на големи територии е твърде висока за повечето самолети и в същото време е твърде ниска за космически сателит. Дронът, най-много доближил се до \"мъртвата зона\" досега бе Northrop Grumman RQ-4 Global Hawk на ВВС на САЩ, който може да достигне височина от 19000 метра над морското равнище. През септември обаче Китай успешно изпробва два експериментални модела, един от които излетя на височина 25 километра. Тези експериментални дронове, с размер на прилеп, използват електромагнитен импулс, за да се ускорят от 0 до 100 на разстояние еквивалентно само на дължината на протегната ръка. Както траекториите, така и надморската височина се регулират автоматично, без да е необходима човешка намеса. \"Целта на нашето изследване е да пуснем стотици от тези безпилотни самолети, като рояк пчели или мравки\", каза професор Янг. За разлика от моделите на други страни, чиито разходи възлизат на милиони долари, китайските прототипи имат за цел да намалят производствените разходи до няколкостотин юана (десетки долари). Тези малки модели, които могат да се поберат в кутия за обувки, са снабдени с устройства, които записват облетяната територия, както и военни цели. Освен това експерименталните устройства са почти неоткриваеми за вражески радари.", "date": "2017.11.06", "title": "Китай тества дрон, способен да лети в \"мъртвата зона\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374807-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8%D1%8F-%D0%BE%D0%B1%D1%8F%D0%B4", "text": "Преди два дни, на 3-ти ноември, всички “български медии” се скъсаха да ни “радват”, че блок №5 на АЕЦ “Козлодуй” е получил продължение на лицензията си за експлоатация през идните десет години. Но нито една от тях не ни каза, колко ни струва това “удоволствие”? С едно мааааааа….лко изключение.    Няколко дни по-рано, на 26-ти октомври, БНР пуска специално подготвено и предварително записано интервю с директора на АЕЦ “Козлодуй” Иван Андреев. Кулминационният момент в постановката е много кратък и още по-поучителен:       Разбрахте ли? А? Стана ли ви ясно, колко струва “удоволствието”? Не? Нека ви помогна тогава?   ПЪРВО – ключовата дума в нагласения текст на директор Андреев е ПОСЛЕДНИЯТ. Става въпрос за последния от неизвестен брой, колко още предхождащи договори. Сега по-ясно ли ви стана? Само последния договор е струвал 71,5 милиона, но със сигурност е имало и още няколко преди това, поне два (?), които са стрували приблизително по толкова? Същото се отнася и за блок №6.   ВТОРО – Андреев не споменава валутата на посочените суми. Тук няма много да гадаем и веднага ще заложим на ЕВРО? Причината е, че договорите се сключват с френско-руски консорциум, а те не си падат много по българския лев. И така до сега събрахме 140 милиона ЕВРО. За да получим приблизителна представа за предполагаемата истинска и цялата сума трябва да умножим последното число минимум на ТРИ.           На 12-ти октомври 2017-та г., в служебния си кабинет директор Андреев разкрива тайните на “усвояването” на наши стотици милиони, на ученичка от местната, козлодуйска гимназия по ядрена енергетика. Обърнете внимание, че стъклата на прозорците са плътно скрити. Да не би директора да се притеснява от нещо?   Но да се върнем към търсенето на цената на безплатния обяд? Ето как самата АЕЦ “Козлодуй” обяснява пътя, по който е преминала, за да получи продължаването на лицензията, преди два дни:     А сега ще ви припомня едно откровение, което многократно съм ви показвал тук, направено от ръководителя на тогавашната и последната “модернизации”, в края на 2003-та г.:         В откровението на лицето Найденов (неуспял кандидат за депутат на последните парламентарни избори от ГЕРБ) става ясно, че прогнозната сума, ПЕТ години преди да приключи “модернизацията” е била 491 милиона ЕВРО. Естествено, че до края на мероприятието сумата е надскочила 500 милиона ЕВРО. Както винаги става у нас, когато се “усвояват” чужди пари?  Нещо повече! Още тогава Найденов заявява, че похарчените пари ще удължат живота на блоковете (той ги нарича реактори, но това е честа грешка) с по 15 години. Това, естествено, отдавна е “забравено” и след около 6-7 години ще са забравени и последните харчове, за да се “усвоят” нови стотици милиони, за поредното продължаване на лиценза.   Да обобщим! От двете мероприятия, до края на 2008-ма г. и до края на 2017-та г. имаме “усвоени” над ЕДИН МИЛИАРД ЕВРО, което прави над ДВА МИЛИАРДА ЛЕВА. Практически ЗА НИ-ЩО! Толкова струва безплатния обяд.   Ако още не сте усетили магическият му вкус и сладост не бързайте да роптаете. Та вие/ние още не сме го доизяли този вкусен обяд. Когато си плащате поредната сметка за ток можете да се пооближете сладко-сладко. И правете това до края на срока на експлоатация на АЕЦ “Козлодуй”.   Към тези два милиарда лева можем да прибавим и трите милиарда “усвоени” по АЕЦ “Белене” и ще получим сума достатъчна за изграждане на фотоволтаични инсталации, чиято сумарна мощност ще се равнява на двата работещи блока в АЕЦ “Козлодуй”, по актуалните към този момент цени.", "date": "2017.11.06", "title": "Цената на безплатния обяд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374808-%D0%B5%D0%BB%D0%B5%D0%BD%D0%B0-%D0%BF%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%D0%BD%D0%B0-%D1%81%D1%8A%D0%B4-%D0%B2-%D0%BF%D0%BE%D0%BB%D1%88%D0%B0", "text": "Процесът срещу бившата посланичка на България в САЩ Елена Поптодорова за кражба на марков крем от безмитен магазин на летище „Фредерик Шопен” във Варшава тръгва на 22 ноември. Дело 465/2017 ще се гледа в Районния съд на Варшава. Явяването на подсъдимата Поптодорова не е задължително, достатъчно е да е редовно призована, а може да бъде представлявана от свой защитник, коментираха от канцеларията на съда.     Споразумението между полската прокуратура и Елена Поптодорова трябваше да бъде разгледано от съда на 13 юли. По време на съдебното заседание обаче неочаквано защитникът на българката обявил от нейно име, че оттегля съгласието на обвиняемата за издаване на осъдителна присъда без провеждането на съдебен процес.   Делото е било върнато за допълване на обвинителния акт с материалите, необходими за провеждане на съдебен процес, тъй като при споразумение обвинителният акт бил в по-съкратен вид.   Защитник на Елена Поптодорова пред съда ще бъде адвокат Павел Ошик от адвокатското дружество „Пиетшак Сидор и съдружници”.   Кантората е известна с висока ефективност по делата, по които се явява, и с немалките хонорари, които заплащат клиентите. Самият Ошик е адвокат от 2010 г., но само четири години по-късно името му попадна в класацията на „Газета правна” сред Топ 30 на най-обещаващите юристи в класацията „Изгряващи звезди – лидери на утрешния ден”.   Павел Ошик се явява про боно по десетина дела годишно, заведени от „Грийнпийс Полша”, „Хелзинкска фондация за правата на човека” и „Полско дружество за антидискриминационно право”.", "date": "2017.11.06", "title": "Елена Поптодорова на съд в Полша"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/374809-%D1%81%D0%BF%D0%BE%D0%BC%D0%BD%D0%B5%D1%82%D0%B5-%D1%81%D0%B8-5-%D0%BD%D0%BE%D0%B5%D0%BC%D0%B2%D1%80%D0%B8-%D1%81-%D1%82%D1%80%D0%B8%D0%BB%D1%8A%D1%80%D0%B0-%D0%B0%D0%BD%D0%BE%D0%BD%D0%B8%D0%BC%D0%BD%D0%B8%D1%82%D0%B5", "text": "        Трилърът (Ера, превод Гриша Атанасов) е дело на известен френски писател, който предпочита да остане анонимен за публиката.    Гай Фокс се опитва да взриви двореца Уестминстър в деня на откриването на Камарата на лордовете.    Групата Анонимните излъчва странно заплашително съобщение по всички телевизионни канали из целия свят: “Ние сме Анонимните. Ние сме легион. Ние не забравяме. Ние не прощаваме. Страхувайте се от нас.    Помнете 5 ноември!”   Светът е на път да се разпадне. Четири века на конспирация ще намерят своята развръзка. Вечната борба между властта с нейното потисничество и свободата ще достигне своята кулминация. Но днес, във време, когато реалното се смесва с виртуалното, става все по-трудно да се разграничи информацията от пропагандата, истината от илюзията…     Излегнат на канапето си „Честърфийлд”, Джеймс Маклоклан гледаше разсеяно новините по BFM TV. Беше малко преди 6 часа сутринта, а той не спеше. Както мнозина страдащи от безсъние, беше развил привични отношения с телевизора си. Двамата приличаха на онези възрастни двойки, които прекарват вечерите си седнали един срещу друг. Винаги телевизорът дърдореше, докато Джеймс се задоволяваше да седи и да се прави, че слуша.      Затова предпочиташе новинарските канали, които повтаряха глупостите си, докато не започнеше да ти се повдига. След като чуеше едни и същи новини пет или шест пъти по ред, прекъсвани от еднакви реклами и от неизбежната прогноза за времето, вниманието му се изпаряваше и той потъваше в състояние на летаргия, което наподобяваше, повече или по-малко, сън.   Роденият в Шотландия преди четиресет години Джеймс се бе установил в Париж преди две десетилетия. Франция бе станала негова втора родина. Чувстваше се добре тук, защото, както мнозинството шотландци, Джеймс имаше зъб на управлението на Нейно Величество. Винаги се бе борил активно за неприсъединяването на неговото отечество към Великобритания и бе във възторг от независимостта, най-сетне постигната от страната му няколко години по-рано. Щастлива последица от Брекзит, благодарение на който коварният Албион се бе изключил сам от Европейския съюз.   За Джеймс това всъщност не бе променило нищо. Тъй като почти не излизаше от вкъщи и познаваше света само по образите, които му предлагаше любимата телевизия, той се вълнуваше от международната политика толкова, колкото и от спомена за първото си напиване с чисто малцово уиски от Хайландс преди много години. Беше домошар, който никога те си подаваше носа извън няколкото парижки района, с които бе свикнал. Кейовете покрай канала Сен Мартен, където живееше, Маре, където обичаше да броди в търсене на някое бистро, останало автентично, и кейовете на Сена с техните сергии на букинистите, където се ровеше в търсене на забравени творби от неизвестни автори.   Джеймс стана и се разтъпка из всекидневната си като въртеше ръце като перки на вятърна мелница, за да отпусне мускулите си. Явно, сънят беше решил да му избяга. Скоро щеше да се зазори. Това не играеше особена роля за него. Той не правеше разлика между ден и нощ, не познаваше чиновническото работно време от до.   Официално беше журналист на свободна практика, работеше, както казваха във Франция, „на парче”. В действителност „парчетата” му стигаха съвсем рядко до някое странно списанийце или мижаво вестниче, които все още бяха склонни да публикуват бълнуванията му. Така или иначе, никой не ги четеше, защо да се мъчиш да съблазниш публика, която блести с отсъствието си? Затова пишеше каквото му дойдеше на ум, разказваше истории, за които никой никога не бе чувал – и чиято реалност беше твърде съмнителна – а когато не му достигаха материали или документи, си ги измисляше. Наследеното още в младостта му семейно състояние го освобождаваше от печалната необходимост да си изкарва прехраната.   Тъй като нямаше кой знае какви потребности или увлечения, той си живуркаше в своята бърлога, нагласил се на дивана, вперил поглед в телевизора, освен ако не благоволеше да се придвижи до прозореца. Разбира се, скучаеше обилно, задето нямаше какво да прави с дните си. Но заради мързеливата му и безгрижна природа, скуката за него притежаваше успокояващи предимства. Какво облекчение бе да знаеш, че никога не се случва нищо важно, че можеш да се оставиш на течението на всекидневните си дребни удоволствия.   Там, навън, светът вреше и кипеше. Но докато не заплашваше спокойствието на Джеймс, той сякаш не съществуваше. Беше си избрал за девиз рефрена на една слабо известна комична опера от 19 век, избран от Жозе Артюр за заглавие на радиопредаване през 1970-те години: „Колко е приятно да не правиш нищо, докато всичко наоколо бушува.” И една друга максима, измислена от певеца Пиер Барух за неговото издателство за грамофонни плочи „Саравах”: „Има години, в които ти се иска да не правиш нищо”.   За Джеймс този слоган можеше да се приложи не към някои години, а към целия му живот. Когато, подтикван не толкова от необходимост, колкото от пристъп на любопитство, решаваше да се захване отново с работа – нещо, което му се случваше все по-рядко – избираше невероятни теми, които проучваше според някакво свое схващане за професията на журналиста. Например, разследваше единствено чрез потапяне.    Разтваряше се изцяло в средата, която беше избрал да проучва, дотам, че ставаше подобен на онези, чиито свидетелства искаше да получи. Вдъхновяваше се също от школата на Новата журналистика, възникнала в Съединените щати през 1960-те и 1970-те години, чиито ярки фигури бяха Том Улф, Труман Капоте, Хънтър С. Томпсън и Норман Мейлър при американците или Жан-Франсоа Бизо и Патрис ван Ерсел при французите. Впрочем, беше писал за различни авангардни списания след пристигането си във Франция. За него това бяха последните издихания на една благословена епоха. Епоха, която все още не познаваше цензурата.   Джеймс сподави една прозявка и се почеса по носа, който беше по-скоро дълъг. Голям извит нос, подобен на клюн на орел. Гарвановочерните му коси се бяха запазили непокътнати и той ги носеше дълги, до раменете, като някогашните рокери или битници, оставащи си негови абсолютни образци за подражание – културата, била тя музикална или литературна, в неговите очи свършваше до свещените 1970-те години… макар да не ги бе живял.   Когато все пак се срещнеше с журналисти, колегите му смятаха, че ги боядисва от суетност. Беше естественият им цвят, но той ги оставяше да си мислят каквото искат. Знаеше, че хората изпитват дълбока вътрешна потребност да търсят, както се казваше, „въшките в главите на ближните”, да откриват недостатъци у другите. Това им носеше някаква утеха и им помагаше да приемат собствените си несъвършенства. Неговите „въшки” бяха прекалено черните и прекалено дълги коси. Можеше да го преживее.   Много високи слаб, бледен, с хлътнали бузи и втренчен поглед, той приличаше малко на немъртъв, излязъл от гроба си. Заради върлинестия, ъгловат силует си беше спечелил прякора Торба с кости, по едноименния роман на Стивън Кинг. И това можеше да преживее. Обичаше Кинг и беше чел и препрочитал всичките му книги. Той обаче подписваше материалите си с псевдонима Маки, съкратено от фамилията му Маклоклан, която французите никога не успяваха да произнесат правилно – трябваше да се казва „Мак-лорр-лан” като се набляга на гърленото „р” вместо „к”, което бяха способни да докарат единствено гърла от Хайландс, напоени с добро уиски.   В началото на кариерата си беше публикувал няколко големи репортажа, с които си бе спечелил в редакциите завидната репутация на кротък луд. Например, беше прекарал три месеца в кожата на чернокож след като си бе намазал лицето и тялото и накъдрил косата, за да провери какви расистки реакции предизвиква у съвременниците си. Беше живял няколко седмици като клошар, като спеше на тротоара, просеше за прехрана и при необходимост се биеше със събратята си, за да си запази територията.   През тези седмици на улицата се бе запознал с няколко бездомници, които бе нарекъл „великолепните клошари”, сред тях и някой си Мишел, брадат и приветлив бонвиван, който обитаваше тротоара с кучето си на ъгъла на улица „Дьоламбр” с кръстовището „Вавен”. Вместо да се задоволява с просия, този невъобразим бездомник забавляваше минувачите като подреждаше на тротоара шантави сценки с помощта на разни предмети, изровени от кварталните кофи за боклук: кукли на бебета в тигани, гротескни колажи от изрезки от списания, кукленски вечери с корички хляб и бутилка евтино червено. Хората спираха, за да разгледат тези изпълнени с хумор измислици и даваха на Мишел по няколко монети, а понякога и банкноти, които той приемаше с благосклонна усмивка и с уточнението, че са „за моето куче”.   През годините Джеймс или по точно Маки, продължаваше своите разследвания с потапяне като всеки път променяше самоличността си, подобно на агент под прикритие. Посещава зали за покер и казина като играч заради дълго проучване за хазартните игри. Оставя се да бъде въвлечен в секти и изпълнява и най-странните им ритуали. Работи като асистент на магьосник, който практикуваше черна магия. Беше дилър на дрога, нощен пазач в хотел, барман в стрийптиз клуб. Беше изживял хиляда живота, никой от които не беше неговият. Същински хамелеон.   Маки приклекна няколко пъти с ръце на тила, за да не се схване много. Възнамеряваше да се посвети на нещо, което може би щеше да се окаже върховното му разследване: пълно потапяне в неговия собствен живот или по скоро неживот. Вече беше измислил заглавието: „Дневникът на един нежив”.   Продължи да се разгрява и се обърна към телевизора, където една журналистка изреждаше за кой ли път по-важните политически събития от изминалата седмица. Изведнъж беше прекъсната от своя колега.  - Току-що получихме от Франс прес извънредно съобщение. Пресслужбата на Ватикана заявява, че днес, четири дни след неделната литургия за Вси светии, папа Франциск ще обяви официално оттеглянето си от трона на свети Петър, както го направи и неговият предшественик Бенедикт XVI през февруари 2013 г., преди седем години.   Главата на църквата вече даде да се разбере, през лятото на 2014 г., че може доброволно да прекрати мандата си преди възрастта или болест да започнат да му пречат да изпълнява задълженията си. Въпреки това никой не очакваше толкова кратък понтификат. Според някои източници Светият отец е получил смъртни заплахи, което го е убедило да се оттегли преждевременно, не от страх, че ще бъде убит, а за да не допусне да бъдат застрашени институциите на Ватикана и апостолическата приемственост. Очаквайте повече информация в следващите ни издания, когато ще коментираме с нашите експерти по религиозните въпроси.   Маки беше прекратил своите упражнения и беше засилил звука, застанал нащрек. На времето беше следил отблизо събитията, довели до отречението на Бенедикт XVI. Знаеше, че този папа не бе успял да се справи с тъмните финансови афери на Института за религиозни дейности, по-известен като Банка на Ватикана, както и с финансовите и сексуални скандали, които разтърсваха по онова време римската курия. Остаряващият и болен папа бе осъзнал, че няма достатъчно сили, за да предприеме по-съществени реформи на институциите на Ватикана.   Неговият наследник, папа Франциск, йезуит, дошъл от Латинска Америка, имаше амбициите да възкреси ценностите на смирението, бедността и милосърдието, които Църквата бе изгубила от векове. Самият избор на такова простичко име, Франциск, без номериране, беше красноречив. Заради прекия паралел със свети Франциск Асизки, символ на простотата, добротата и блаженството, които искаше да въплъщава новият понтифик, а също и заради признанието, което се криеше в този избор: след Франциск не можеше да има Франциск II. Просто защото според слуховете, които се носеха навсякъде, той беше последният папа.   Необичайното оттегляне на папата и изборът на негов наследник бяха вдигнали много шум из всички краища на света и подхранили повече или по-малко фантастични теории. Някои, като се опираха на пророчествата на Малахия или на тайните на Фатима, се опитваха да докажат, че аржентинския папа е последната брънка в дългата верига от 270 глави на църквата след апостол Петър, повече от една трета от които бяха загинали от насилствена смърт. След него щяха да наченат времена на смутове, когато християните щяха да бъдат преследвани и избивани както в първите години на Църквата. Мрачен период на властване на Антихриста.   - В последното си записано обръщение преди да обяви оттеглянето си, Светият отец отдаде специално почит на християните от Изтока и Запада, заплашени от все по-жестоки терористични групировки. Той напомни дълга за солидарност и взаимопомощ, който трябва да обединява християните от всякакъв произход срещу варварството. Маки се подсмихна криво. Предишният му опит от най-различни среди го бе направил скептичен и сблъсъците му с най-безумни вярвания така и не го бяха подтикнали да приеме някое от тях. Хората извършваха в името на вярата или религията си най-отвратителни деяния. Но той винаги бе смятал, че автентичните християни не бяха момчетата от църковния хор, ревностните богомолки или здравомислещите семейства, които се перчеха на литургиите в неделя сутрин, а бяха мъчениците, защитаващи убежденията си с цената на живота.   Спомняше си онзи френски писател от младостта си, Гонзаг Сен Бри, певец на новия романтизъм, който носеше на гърдите си три кръста на верижка. Когато го попита за значението им, писателят отговори с провлачения си и леко маниерен глас на аристократ:   - Първият кръст е от кръщението ми. Вторият е кръстът на Христос. А третият е тук, за да ми дава сили да не се отрека от вярата си, ако някой ден ме принуждават с мъчения. Маки бе решил, че не му липсва кураж, особено откакто човек рискуваше живота си, ако отидеше да гледа фойерверките на 14 юли, или режеха гърлата на католическите свещеници в собствените им църкви.", "date": "2017.11.06", "title": "Спомнете си 5 ноември. С трилъра \"Анонимните\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374810-%D1%81%D1%8A%D0%B1%D1%83%D0%B4%D0%B8%D1%82%D0%B5%D0%BB%D0%B5%D0%BD-%D0%BF%D1%80%D0%BE%D1%86%D0%B5%D1%81", "text": "Добро утро!  Събудихте ли се след Деня на будителите? Как е – боли ли главата? Стои ли още тиквата на масата?  Не вашата – на детето, което кой знае защо чества Хелоуин. А може и да е право – нали в приказката само детето се осмелява да рече на краля, че е гол - като за плакат пред Народния театър!  По някаква странна причина работещите в медиите (самоопределящи се като журналисти) са си нарочили тоя ден за празник – в смисъл – ако не сме ние, будителите, да ви събудим, така и ще си умрете за­спали.  И ето – започваме събудителния процес с „ТАБЛОИД”: „Депутатка проститутка в парламента!” Неидентифициран депутат от БСП „веднага разпознал дамата, с която преди време се забавлявал в спалнята срещу 500 евро на час”. Защитникът на трудещите се работници и селяни светкавично информирал колегите си за находката и „всички се юрнали да си говорят с мацката и да й мятат белтъци, вероятно се надяват да ги огрее безплатно по депутатска линия”.  На интелигентността на читателя е оставено да се сети от коя парламентарна група е красавицата, предполага се, че партийната дисциплина би възпрепятствала избрания от бедните и унизени българи сладострастник-паралия да прави такива разкрития.  Независимата от всичко преса, симпатизираща по една или друга причина на правителството, по особено перфидни начини се опитва да ни светне, че протестите на някои професии са ялови, безпредметни и тъпи.  „Полицаите ще протестират с плакати на английски” – извежда новината в заглавие „СТАНДАРТ”. Защо? Ами – за да ги разберат и чужденците, разбира се. А за какво протестират? За да разберем, трябва да открием сбутаното в кьошето антрефиленце на „24 ЧАСА”: „Дясната кубинка на полицаите тече повече от лявата”. Това било установено при лабораторни изследвания. Как да не протестира човек! Естествено, изданието се грижи за националната сигурност и краката на осигуряващите я с доста по-подробен текст – „Пчелен восък пази обувките от вода”. Мажете кубинките, така няма да има повече поводи за протести и всички ще сме доволни!  „ТРУД” не се задоволява с подобни заврънгачки – той възторжено прославя подвига на любимия си премиер – „Борисов дава 500 000 евро за Африка срещу миграцията”. Знаехме, че премиерската заплата е добра, но чак пък толкова, че да може да г-н Борисов се бръкне и тупне на масата половин милион за бедна Африка… О, спи ли НАП, о, НАП не види ли… Слава Богу, от текста става ясно, че парите ще ги даваме ние – в смисъл – нашата държава. Не плачете, деца и фенове – премиерът е невинен!  Като си говорим за деца и фенове – спортните страници обичат и двете групи свои читатели – „Фен се млати с дете на ръце” – прославя „МОНИТОР” подвига на английски татко, който с едната си ръка носи двугодишното си дете, а с другата – „отправя кроше към вратаря на „Лион”.    Обърнахте ли внимание на глагола в заглавието? Феновете от вестникарските страници отдавна вече не гледат мачовете просто така – те са отишли със съвсем друга цел – „Фенове се млатят в София и Враца” – твърди „ТРУД”, а „СТАНДАРТ” допълва радостно, че „Стотици фенове се млатиха във Враца”. Ако искате да попаднете във вестник – идете на стадиона, млатете се и вие! А ако ви се свидят парите за билет – може и отвън – безплатно е!  Междувременно „ТЕЛЕГРАФ” съвсем ни разсънва с новината, че след Нова година каруците в София ще бъдат забранени, и предупреждава, че „Конфискуват конете на нарушителите, дават ги на болни деца”.  Какво ще прави болното дете с големшкия нов домашен любимец? Според цитираният общински съветник се обмисляло да „се ползват за лечение на болни деца, тъй като е известно, че ездата има терапевтичен ефект”.   Да раздадат по един кон на общинските съветници, та да си го яхат – и наяве, и на сън, както в песента. Щом има терапевтичен ефект – сигурно помага и срещу глупост.", "date": "2017.11.06", "title": "Събудителен процес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374806-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%82%D0%BE%D1%82%D0%B0%D0%BB%D0%BD%D0%BE-%D0%B8%D0%B7%D0%BD%D0%B0%D0%B3%D0%BB%D1%8F", "text": "      От известно време тя брани всяка стотинка от бюджета и я насочва към НДК и европредседателството ни. Останалите пера не я интересуват и ако може, би ги съкратила на нула.     Особено много я дразнят пенсионерите.  След като преди дни здраво нахока 85 годишна старица и я призова да се „хване да работи“, вместо да реве, че пенсията й била малка, „хубавото Лили“ изскочи с нова революционна идея.   Отккъде накъде държавата трябва да се грижи за възрастните? Докога ще хленчат за пенсии? Докога ще се правят на бедни и ще товарят бюджета.     Според „асфалтовата принцеса“, 2 милиона българи работят в чужбина и печелят луди пари. Ако всеки праща по 500 евро на родителите си, хем старците ще си жиеят много добре, хем дължавата няма да се товари да им плаща!   Така било най-справедливо. Който работи в чужбина, да поеме грижата за родителите си, а не те да извиват ръцете на държавата с разни протести и хленчене, че не им стигат парите.   Браво, Павлова!   Гениална идея!   А защо направо не вземете да ги избите тези алчилни старци, които пречат на демокрацията? А?   Не ти ли идва поне лек проблясък, че младите не са отишли от добро там? Че превиват гръб по 12 часа за  мизерни суми? Че се тъпчат по две семейства в една квартира, или живеят в бараки, за да пестят и да издържат децата си? Защото те и детските ви като пенсиите – мизерни и смешни, за едни обувки не стигат.   Как един работник в чужбина ще издържа жена си, децата си, че и майка си и баща си, като се е главил на най-нископлатената и унизителна работа и яде само консерви, или хляб и маргарин, за да спастри някое евро?   Знаеш ли колко хора мизерстват там, за да изучат децата си тук?   Що за наглост да прикачиш на гърба му и двама старци?   Тези старци  са работили в България!   Строили са България Тези заводи и пътища и курорти ги имахме благодарение на тях.   Те построиха икономиката, която после алчни политици – гъзоблизци унищожиха.   Те внасяха осигуровки и с техните данъци хранеха по-старите от тях.   Сега държавата и законово, и морално е длъжна да осигури старините им!   Вместо да купувате скъпи правителствени лимузини, да плащате за охрана на охранените мошеници-политици, вместо пилеенето на безумни пари, които наливате в частните си и шуробаджанашки фирми, се погрижете за хората!   Тези, които ви родиха, гледаха ви, изучиха ви, а сега искате да ги няма.   Дайте им достойни старини!   Останалото е цинизъм!  ", "date": "2017.11.06", "title": "Лиляна Павлова тотално изнагля!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374805-%D0%B2%D0%BE%D0%BB%D0%B5%D0%BD-%D0%BC%D0%BB%D1%8A%D0%BA%D0%BD%D0%B0-%D0%B2-%D0%B8%D0%BC%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%86%D0%B5%D0%BD%D0%BD%D0%BE%D1%81%D1%82%D0%B8,-%D0%BA%D0%BE%D0%B8%D1%82%D0%BE-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D1%82%D1%80%D1%8A%D0%B2%D0%BD%D0%BE-%D1%80%D1%83%D0%B3%D0%B0%D0%B5%D1%88%D0%B5", "text": "Тия дни се случиха две неща: здравният министър  проф. Николай Петров си подаде оставката – „за да опази името си“, така се изрази той.   А пък Волен Сидеров даде интервю, от което се разбра, че е преглътнал Бойко в името на България.   Когато стана ясно,че Волен влиза в Парламента  /юни 2005-а/, известен политолог го попита в изборното студио на БНТ: „Кеворкян помага ли ви?“  Не е важен отговорът на Волен, дори не си го спомням точно.  Важен беше въпросът: изглежда мнозина бяха останали с впечатлението, че подкрепям Волен. И с основание.  Пак в същата изборна нощ някакъв хлапак попита Волен, откога не е ходил на психиатър.  Това стана повод да напиша дописката си „Психиатри и журналисти“ и да защитя Волен.   И по-късно многократно съм го защитавал – главно заради някои от каузите му.  Но и заради друго: не можех да понасям злобата, с която „колегите“ му журналисти се нахвърляха върху него.  Лесно прозираше, че го правят от тъпа завист.  Защо той – а не ние.  Ами, защото сте безкнижници, насилени сурати, кърджалии в занаята ни – заради това.  А Волен беше автор на разкошни вестникарски текстове – далеч преди да влезе в политиката, написа и доста книги, остро полемични.  Ругаеха го смешни типове, беше постоянен герой на тъпи скечове – и досега се препитават от образа му, да не говорим за изстъпленията на формените Мунчовци.   Приблизително по същото време журналистическото поприще окончателно беше поставено на колене, там се мотат главно неуки катъри – упорити, злобни и никакви. Също и магарици всякакви.   Волен бе демонизиран като никой друг.  Правеха му, пак като на никой друг, и номера на уличници – по магистралите, пред театралната академия и където другаде завърнат.  Един телевизионен фуфлек се направи на психиатър и тръгна да го прибира в лудницата – някакъв си Найо Пицин, ей такива педалски номера.   Волен пък бесня – практически срещу всички.  Дори срещу американския посланик Уорлик, когото, всъщност, онзи Пицин трябваше да освидетелства – заради безбройните нелепости, които продуцираше.  И накрая се укроти.  Но текстовете му си стоят – надявам се, че Времето ще е по-любопитно към тях, отколкото към самия него.   В определен момент, всеки се уморява да буйства.  Сега пък всички се питат, каква е цената на укротяването.  Онзи ден прочетох едно интервю с Волен: бил загърбил враждите си с Бойко в името на България.  Колко са ги загърбили враждите двамата, е отделен въпрос, но Волен го казва.  Обаче за хората е важно друго: дали заради Бойко не е загърбил каузите си, с които ги привличаше.  А е факт, че отдавна не ги е обговарял – поне от кумова срама.  Влюбваш се в Бойко, и разлюбваш името си – така излиза за по-скептичните наблюдатели.   Впрочем, да се влюбиш в Бойко – да го нарека Прелъстителя – за някои изглежда никак не е трудно, вижте в какви лекета се превърнаха довчерашните му критици, какъв талант на ваксаджии са притежавали, юнаците.  Бойко е Майстор Прелъстител на политическата рая, вън от съмнение.  Прелъсти леваците от „дясното“, тия фалшивци на антикомунизма, употреби ги, злепостави ги – и заради тяхната алчност и непригодност – и ги изхвърли на бунището.  Важното за Историята е обаче, как ги укротява, как ги прелъстява, каква игра играе.  Разбира се, не е лесно да устоиш на изкушенията, които подхвърля – дори и на змиите, които са го хапали.  Но само това едва ли е достатъчно.   Как укроти Волен, та го превърна в палач на собственото му Аз, на собствените му каузи? Кой ще ни каже?  Не си правете труда да изчислявате само отровните дарове, които си мислите, че е подхвърлял на прелъстените. Трябва да има и друго.   Волен, например, вече изглежда, че е млъкнал в името на евроатлантическите ценности, които толкова стръвно ругаеше.  Утре и евреите ще заобича, ако му кажат, дори и Талмуда може да научи наизуст.  Заради Властта ли е всичко това или има и друго?   Прелъстителят направи нещо невъзможно: пред дантелите от Брюксел нашите националисти вече изглеждат като космополити – това постижение си е направо за Гинес.  Добре – властта ги примами, може би и Ангелът им е много по-слаб от Прелъстителя Дявол.  А, ето само един негов номер: Валери Симеонов – Повелителят на Шума, стана за смях за акциите си в Слънчев бряг, но тъкмо тогава Прелъстителя му се извини, така и не стана ясно за какво.  С два лафа само го накара да се почувства задължен, и му сви езика на фльонга.   Или пък друго – на сватбата на Волен целуна малкия Волен, и така изтръгна без упойка сърцето на таткото.  В кой от джобовете си го сложи, не е ясно. Обаче резултатът е очевиден.   Още преди десетина години написах за Прелъстителя – цитирам: „Той е обсебен от властта, голям зор ще видите него“.  Тогава мнозина назлобяха. Пък сега тичат да му поднасят сърцата си.  Той е техният Данко – но не вади собственото си сърце, за да води тълпата, ами вади чуждите карантии – и пак я води. Онзи ден, на заседание на Министерския съвет, видял, че го няма стола, на който е свикнал да седи – и тръгнал да си го търси, той е такъв – пет пари не дава, как изглежда това в очите на околните.  Намерил го при стенографките – и триумфално се върнал със стола си. Смее се, и ви казва: „Лесно няма да си дам стола!“   Дали тези широкански жестове постепенно не са отчаяли Волен и останалите прелъстени?  Обаче какви ще ги дъвчат сега – това е въпросът.  Мисля, че освен прелъстени са и напълно анестезирани и не се сещат, какво да направят.  Те дори не смеят вече думица да обелят за циганите.  Ето, Циганолюбите от Хелзинкския комитет осъдиха Валери Симеонов – а нашите прелъстени патриоти дори един митинг пред Бургаския съд не посмяха да спретнат.  Могат да правят рехави протести срещу празнуването на Хелоуин, това им остава.  Но и това е опасно, защото ще ни подсети, че и самите те вече също са маскирани като призраци на едновремешните патриоти.   И в какви случаи сега могат да извикат „Да живее България!“ – след като мълчат почти при всички важни теми.  Как изобщо доказват патриотичните си нагласи, как защитават званието „Патриоти“, което прибързано си пришиха.  За мнозина, те вече са най-преданите клисари на Брюксел – макар че, каква пък ще е църква с подобни клисари, е отделен въпрос.   Тъй. „В името на България“ Волен се отказа от името си, покръсти се някак.  Обаче въпросът е, дали България се нуждае точно от подобни компромиси.  До преди няколко години, той имаше правото да пали свещи пред собствената си икона.  Сега всичко свърши.   Може ли да правиш нещо в името на България – ако не опазваш собственото си име, или поне не правиш опит да го опазиш от големите, необяснимите компромиси?  Не, разбира се.   За жалост, има и друго.  Тукашният политически колаборационизъм отприщва апетит за преувеличения – така и Волен се превърна в един непомерен ласкател на Прелъстителя.   Най-неприятен е въпросът за проницателността.  Всъщност, излиза, че повечето от нашите по-първи политици са слепци, очите им са гурелясали от непрестанни сметки.  Хайде, оставете го Прелъстителя/ Нашият Казанова същи – той явно е достатъчно проницателен, за да изчисли мераците, страстите и устойчивостта на ваксаджиите.  Ами, Волен, който ме интересува най-много от прелъстените?  Как така внезапно е прогледнал, след като цяло десетилетие съставяше един много забавен сборник със сквернословия по адрес на Казанова? Неговото проглеждане е направо някакво чудо.  Свети великомъченик Пантелеймон сякаш го е погалил по очите, дори може да му е ударил и шамар, а след шамар от Светец няма как да не прогледнеш.   А как слепци правят политика – и как „простолюдието“ плаща тяхното проглеждане, е отделна тема, нямам нерви за нея днес.  И тогава, при острия дефицит на проницателност, човек неизбежно се пита, как успяват непроницателни хора да правят нещо „в името на България“?  Успяват ли изобщо?   А може би изобщо не става дума за проглеждане, проницателност и пр.  Може би всичко, което наблюдаваме, е резултат от някакво Примирение.  След наводненията в Бургаско, писах, че властниците упорито се опитват да накарат хората да се примирят с всевъзможните бедствия, да се примирят със Злото.  А дали и те самите не са се примирили – освен с всичко друго, освен с неудобството, че са прелъстени – още и със самите себе си, с невъзможността да надскочат ръста си.   Бюхнер беше казал, че революцията изяжда децата си.  Мислейки за Волен, се сетих за една фраза на Ахматова, която Еманюел Карер цитира в наистина забележителната си романизована биография на известния поет, нац-болът Лимонов, национал-болшевикът Лимонов.  Ето я въпросната фраза: „Революцията е престанала да изяжда децата си, станала е вегетарианка“.  Едно от възможните тълкувания на тези думи е, че „децата“ изяждат революцията, и то с завиден апетит.   Всъщност, Волен ще посмути Прелъстителят, ще почовърка с нокти по неговия гранитен монумент, ако някой ден напише една истинска книга за превращенията си, книга в името на България – в истинския смисъл.   Да не забравяме бившия здравен министър проф. Николай Петров, който преди дни си подаде оставката.  Не знам подробностите на аферата, която му приписват.  Не го и познавам отблизо, но още преди време писах, че той дълбоко ме впечатли, понеже при приемането на поста си се терзаеше, каква следа ще остави след себе си.  Сега е анатемосван.  Такива сме ние: хвалим всякакви бандюги, а чакаме да ни падне някой като професора.  Кой от олигарсите, на които им лъскат фасона, може да издържи на фалшивата морална претенциозност на телевизиите?  Кажете поне едно име?  Живи хайдуци, черните принцове на крадливата приватизация са любимите им гости.  Петров си отива сам, макар че засега няма каквато и да е санкция на прокуратурата – обаче любимият им бивш здравен министър Москов е обвиняем и подсъдим, но отдавна е забравен.  Би Ти Ви се дърли очевидно пристрастно с проф.Петров – но си прави оглушки за аферата с ваксините на Москов.  Добре, че беше Валя Ахчиева от БНТ да разнищи въпросната афера.   В крайна сметка, Професорът си тръгна, за да опази името си, което е градил 60 години /по негови думи/.  А кой от нашите политици-хвалипръцковци може да каже нещо подобно: че е градил името си десетилетия и че то е най-свидното му притежание?  Нали виждате: дори да се е опитвал, и дори да е успял – един ден пада в лапите на Казанова.  ", "date": "2017.11.06", "title": "Волен млъкна в името на евроатлантическите ценности, които толкова стръвно ругаеше"}
{"url": "http://www.classa.bg/%D1%81%D0%B2%D1%8F%D1%82/item/374801-%D0%B5%D0%B4%D0%BD%D0%B8-%D0%BD%D0%B0%D0%B9-%D0%BC%D0%BE%D0%B3%D1%8A%D1%89%D0%B8%D1%82%D0%B5-%D1%85%D0%BE%D1%80%D0%B0-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": ", четирима действащи министри и десетки бивши министри на страната са били задържани от комитета за борба с корупцията. Акцията е започнала буквално часове, след като комитетът е бил открит, и доведе до масови арести по висшите етажи на властта в кралството, съобщава BBC, позовавайки се на местни медии.               Телевизионният канал \"Ал Арабия\" съобщава, че комитетът е обявил възобновяване на разследванията за наводнението в Джида през 2009 г. и епидемията от коронавируса Mers през 2012 г.   Официално имената на задържаните не се съобщават. Също така не са известни и конкретните обвинения, по които са арестувани те. Някои от имената на засегнатите от акцията обаче вече се появиха в информационното пространство.     Принц Алуалид е един от най-богатите хора в Близкия изток и в целия свят. Неговите инвестиции в Twitter, Apple, News Corp. на Рупърт Мърдок, Citigroup и хотелските вериги Four Seasons, Fairmont и Movenpick се оценяват на няколко милиарда долара.   Той също така е инвеститор в услугите за споделен транспорт Lyft и Careem, които са конкуренти на Uber в САЩ и Близкия изток.         Принцът, който често бива заснет на многомилионната си 85-метрова яхта в Средиземно море, също е известен като един от най-известните саудитски благородници, застъпващи се открай време за правата на жените. Той има и едни от най-здравите връзки със САЩ като инвестициите му в американски компании и в редица бизнеси от Силициевата долина само засилват това.   Името на принц Алуалид влезе наскоро в новинарските емисии, след като се присъединява към нарастващия хор на критикуващите биткойна и останалите криптовалути, докато дигиталната валута се насочва към нови рекорди.   \"Просто не вярвам в това нещо \"биткойн\". Мисля, че просто ще избухне един ден. Мисля, че това е Enron в действие. Просто няма смисъл. Това не е регулирано, не е под контрол, не е под наблюдението на която и да е централна банка\", казва Алуалид в интервю за CNBC.   Официалните държавни медии не са съобщават за арестите, но върховният съвет на духовниците в кралството е издал изявление, според което борбата с корупцията е дълг на всеки мюсюлманин, с което по същество дава религиозна подкрепа на арестите на високо равнище.     Според правителството Комисията за борба с корупцията има право да издава заповеди за арест, да налага ограничения за пътуване и да замразява банкови сметки. Тя също така може да проследява парични потоци, да предотвратява прехвърлянето на средства или ликвидацията на активи и да предприема други предпазни мерки, докато случаите не бъдат насочени към съда.   Различни акантуи в Twitter от кралството публикуват имената някои от задържаните, сред които фигурират и някои високопоставени лица, включително сина на покойния крал Абдула, принц Митеб бин Абдулах, който е бил отстранен от поста си като началник на Националната гвардия. Арестуван и разследван е и бившият министър на финансите Ибрахим Асаф.           Бащата на принц Митеб - покойният крал Абдула, също е водил Националната гвардия, превръщайки я в мощна и престижна сила, натоварена със защитата както на управляващото семейство Ал Сауд, така и на важните свети места в Мека и Медина. В момента Саудитска Арабия е известна с изключително детайлната си и подредена организация на ежегодния Хадж и това до голяма степен се дължи на подкрепата от Националната гвардия.   Принц Митеб също така е и сред имената, които са били обсъждани като потенциален претендент за трона. Сегашната ситуация на практика осигурява на коронования принц Мохамед бин Салман, който също е и министър на отбраната, един потенциален противник по-малко. Само преди три месеца принц Мохамед бин Нейеф беше свален от линията на наследяване и от поста си на вътрешен министър.   Мнозина експерти са на мнение, че тези действия на саудитските власти са част от борбата за престола в страната. Сарият крал Салман посочи сина си Мохамед за свой наследник, но това не означава, че останалите биха се предали без борба.   От тази гледна точка ходът с новото звено за борба с корупцията е умел ход на краля и неговия син, който поема все по-голяма роля в управлението на страната и на практика е водещата фигура в държавата.     \"Като лидер, който се очаква да остане на власт още десетилетия, Мохамед бин Салман премоделира страната по свой образ и сигнализира за потенциално значимо отклонение от консенсусното балансиране на конкурентни интереси, което характеризираше саудитската политика в миналото\", коментира Улрихсен.  ", "date": "2017.11.06", "title": "Едни най-могъщите хора в Саудитска Арабия са задържани за корупция"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374802-%D0%BF%D1%80%D0%B5%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BA%D0%B0%D1%82%D0%BE-%D0%B4%D0%B8%D0%BB%D0%B5%D0%BC%D0%B0-%D0%BC%D0%B5%D0%B6%D0%B4%D1%83-%D0%B1%D0%B8%D1%80%D0%B0-%D0%B8-%D1%80%D0%B0%D0%BA%D0%B8%D1%8F", "text": "Дали наистина ГЕРБ имат намерение да влагат пари за нови изтребители или първоначалната идея за наливане на средства в поддръжката на МиГ-29, все още е предпочитана от премиера? Ако това е така, то бавенето на топката чрез парламентарни комисии е най-подходящата стратегия. превъоръжаване на българската армия  Някой някога бил казал, че ако работиш това, което обичаш, няма да ти се налага да работиш никога. Един вид, ще ти плащат да си упражняваш хобито. „Аз искам да се спра на темата с модернизацията. Започва, за съжаление - ще го кажа абсолютно откровенo,... да се разиграва една истерия по тази тема. Все още става въпрос дали да отидем в магазина и да си купим пет бутилки бира или пет бутилки ракия.\" Ако се чудите откъде е този твърде странен цитат, то това е изказване на министъра на отбраната Красимир Каракачанов, направено пред Комисията по отбрана към Народното събрание на 25 юли 2017 г. Едва ли мнозина данъкоплатци щяха да разберат какво си е говорил военният министър с депутатите от въпросната комисия, но стенограмата от въпросното заседание заслужава да бъде анализирана, защото дава ясни индикации как управляващата коалиция ще процедира с плановете за превъоръжаване на армията.  Пред Комисията по отбрана, която се председателства от бившия началник на отбраната и настоящ депутат от ГЕРБ Константин Попов, военният министър развива тезата, че трябва много да се внимава с програмите за превъоръжаване, за да не го „разхождат до онази сграда с лъвовете\", явно визирайки Съдебната палата в София. Според Каракачанов имало „пренатягане на пружината\" и се създавало впечатлението, че проектите за модернизация се бавят по политически съображения. През юни 2016 г. 43-тото Народно събрание гласува инвестиционните проекти за придобиване на нови изтребители за ВВС и два нови патрулни кораба за ВМС. С това фактически даде зелена светлина за провеждане на процедури по избор на доставчик. 15 месеца по-късно има само някакво половинчато решение само по въпроса за новия изтребител. В края на април 2017 г. междуведомствена експертна комисия определи офертата на шведското правителство за новопроизведени Gripen C/D за най-добра. Това решение бе тежко критикувано от ГЕРБ и в края на юни бе създадена временна парламентарна комисия (т.нар. „Комисия „Gripen\") за изясняване на въпросите около придобиването на нов изтребител. Комисията трябва да приключи работа в края на този месец, но вероятно този срок ще се удължи. Каракачанов дава да се разбере, че няма да предприема никакви действия преди временната парламентарна комисия да излезе със становище, защото според него „парламентът може да реши всичко\". Военният министър разсъждава и че се сеща за няколко страни, които могат да застрашат суверенитета ни, но „с една, две или три ескадрили не можем да спрем техните въздушни флоти\". По отношение на програмата за придобиване на нови патрулни кораби за ВМС, развитието е буквално нулево, тъй като Военноморските сили не смогват да изготвят тръжната си документация (проектът трябва да мине по ЗОП). Първо, през миналата година бе приет изцяло нов закон за обществените поръчки, след това правителството подаде оставка, а в момента на власт в Министерство на отбраната е човек, който многократно определи този проект, като „далавера\", чийто победител е ясен предварително. В нощта след първия тур на президентските избори Каракачанов пък директно каза, че „онази далавера\" с патрулните кораби трябва да бъде спряна. В ролята си на министър той вече е доста по-обран в изказванията си. Сега заявява, че българската индустрия трябва максимално да участва в проекта. Каракачанов върза проекта за нов изтребител и нов патрулен кораб, защото ги сложи в едно предложение за правителствено решение за изменение на техните инвестиционни проекти и разсрочване на плащанията по тях, съобразно с решенията на Консултативния съвет за национална сигурност от 30 май. Но решението няма да се придвижва, докато не приключи работата на „Комисията „Gripen\". Така поне още един месец, министърът на отбраната ще има желязно оправдание да не прави нищо по тези проекти, защото ще чака решенито на временната комисия. А след това? „Комисията „Gripen\" реално може да излезе точно с две решения - 1) че не открива притеснителни моменти в процедурата и й дава благословията си или 2) че открива такива и препоръчва прекратяване й. Кое от двете решения ще бъде, засега никой не смее да предполага. От една страна, в дните около създаването на комисията, военният министър, началникът на отбраната, командирът на ВВС и председателят на комисията по отбрана заявиха в различни интервюта, че нямат притеснения за процеса, който посочи шведския Gripen. Стенограмите от заседанията на комисията също не показват нищо съществено. В същото време Цветан Цветанов яростно нападна избора на Gripen, хвърляйки обвинения за корупция. Председателят и заместник-председателят на „Комисията „Gripen\", които са депутати от ГЕРБ, в няколко различни интервюта говорят за „много и притеснителни\" въпроси и нужда от изчистване на имиджа на България. Каквото и решение да бъде взето, то може да чакаме тежки скандали около него тази есен. Третият голям проект за превъоръжаване е този за придобиване на нова бронирана машина за пехотата. Премиерът Борисов директно заяви, че той лично подкрепя този проект, тъй като бил за „царицата на боя - пехотата\", с което - волно или не - цитира Сталин. Министър Каракачанов обаче си позволява многозначителни изказвания за този проект пред Комисията по отбрана, с което навежда на мисълта, че може да има разнобой по високите етажи на властта по този проект. „Но ако предположим, че може да се случи нещо, каквото наблюдавах в Афганистанската, Виетнамската, Югославската война, ситуацията днес в Сирия, си задавам въпроса: каква всъщност бойна техника и способности ни трябват? Най-необходими ли са ни тези тежки бронирани машини, които сме заложили? Тежките бронирани машини! Отговорът оставям на всички нас!\" Покупката на бойни машини има още доста дълъг път до реализацията си. Дори не е приет инвестиционен проект за него, а това е много малко вероятно да се случи тази година. Текат и сериозни дебати във военните среди затова как точно да изглежда новата бойна машина на пехотата, а в залагането на критериите може да се скрие фаворизиране на един или друг участник. Проектът за новата бронирана машина се очаква да надхвърли 1,2 млрд. лева и по него има потенциал за множество скандали, защото машината трябва да се сглобява в България, а това значи вкарване на местни компании, което отваря вратите за сериозни икономически интереси. Смело може да се предположи, че до края на годината бавенето на топката по трите големи проекта за превъоръжаване ще продължи. Единствено е вероятно проектът за придобиване на нов изтребител да бъде спрян от Народното събрание и изборът на Gripen да бъде зачеркнат. Какво ще се случи тогава с изтребителната ни авиация? Военният министър има решение и то е конктакт с руската държавна компания РСК „МиГ\" за поддръжка на наличните изтребители. В началото на юли Каракачанов е поканил представители на компанията, за да разговаря с тях и им е заявил, че желае да се работи директно с тях и без посредници. Да, завоят по високите етажи на МО е невероятен - само преди година и малко, тогавашният министър Николай Ненчев заклеймяваше руската компания с обвинения в корупция и хибридна война. Всъщност тук няма нищо ново, премиерът Борисов още през май каза, че покупката на нови изтребители може да почака, защото наличните МиГ-29 могат да се поддържат до 2028 г. с участието на авиоремонтния завод „Авионамс\", който наскоро бе национализиран. За да стане това факт обаче трябва да се налеят сериозни средства в оборудване на завода. Отделно, поддръжката на МиГ-29 не е особено евтина. Според Каракачанов в Словакия РСК „МиГ\" поддържа тамошните МиГ-29 за $7 - 8 млн. годишно на самолет, което според министъра звучало добре. Елементарната сметка обаче показва, че за държат в летателна годност всички 15 изтребители от този тип (нещо за което Каракачанов настоява) ще излезе над $1 млрд. до края на жизнения им цикъл след само 10 - 11 години. Огромна сума, която няма да доведе до повишаване на бойните ни способности.не говорим за скъсването на отношенията с Русия във военната сфера, което се повтаряше като мантра до съвсем скоро. Въпросът за превъоръжаването на въоръжените ни сили виси от дълги, дълги години. Както се вижда от думите на министър Каракачанов, той няма намерение да бърза, за да не се озове в Съдебната палата (по неговите думи). И нормално, липсата на решение е най-безопасната позиция за всеки политик, особено когато на карта са милиарди от парите на данъкоплатците, геополитически игри, икономически интереси и ангажименти пред съюзниците ни. В същото време в отбранителния сектор могат да се вземат няколко по-лесни и по-престижни решения, като например вдигане на заплатите на военните. Само по себе си това решение не е лошо, защото при стартова заплата от 608 лв. е безкрайно трудно да се намират качествени кандидати за редници, което оголва щатовете в армията. Но колкото и да са високи заплатите във въоръжените сили, те няма да компенсират гигантското технологично изоставане, което е факт в момента. Бавенето на играта ще продължи до края на годината, а след това започва Председателството и кабинетът „Борисов 3\" вероятно ще вдигне ръце от всичко, която не го засяга особено с обяснението, че цялата държава работи за това да не се „изложим пред чужденците\". А дали след края на Председателстото все пак ще вземем решение дали ще купим от магазина пет бутилки бира или пет бутилки ракия или държавата ще влезе на предизборна вълна, заради нови предсрочни избори? ", "date": "2017.11.06", "title": "Превъоръжаването като дилема между \"бира и ракия\""}
{"url": "http://www.classa.bg/%D1%81%D0%B2%D1%8F%D1%82/item/374803-paradise-papers-%D0%BD%D0%BE%D0%B2%D0%B8-%D0%B2%D0%B7%D1%80%D0%B8%D0%B2%D0%BE%D0%BE%D0%BF%D0%B0%D1%81%D0%BD%D0%B8-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B5%D0%BD%D0%B8%D1%8F", "text": "Международният консорциум на разследващите журналисти   нов набор от документи, сравними по мащаб с т.нар. Панамско досие.   Репортери в Международния консорциум за журналистически разследвания разкриха нови схеми за укриване на данъци от високопоставени политици, след като са проучили около 13,4 милиона класифицирани документи.   Резултатите от разследването, наречени “Paradise files” или “Files of Paradise Islands” (”Paradise Papers”), бяха публикувани в неделя, 5 ноември.     Документите, по-специално, хвърлят светлина върху бизнес връзките на високопоставени членове на администрацията на американския лидер Доналд Тръмп с руските пприближени на президента Владимир Путин, разкриват офшорните интереси на английската кралица и повече от 120 политици по света.     По този начин, в разследването се появява името на министър на търговията на САЩ Уилбър Рос,  свързан с търговски интереси с базираната във Великобритания компания Navigator Holdings, която си сътрудничи с най-големия руски нефтохимически холдинг “Sibur”, съобщи Дойче веле.     Телевизионният канал Би Би Си описва опитите за избягване на облагането с данъци на лорд Майкъл Ашкрофт, бивш заместник-председател на Консервативната партия на Великобритания. Става дума, както казва репортерът на канала, за десетки милиони лири стерлинги.", "date": "2017.11.06", "title": "Paradise Papers: нови \"взривоопасни\" разобличения"}
{"url": "http://www.classa.bg/%D1%81%D0%B2%D1%8F%D1%82/item/374804-%D0%BD%D0%BE%D0%B2%D0%B0-%D1%81%D0%B5%D1%80%D0%B8%D1%8F-%D0%BE%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%8F-%D1%82%D0%B5%D1%80%D0%BE%D1%80-%D0%B2-%D0%BC%D0%BE%D1%81%D0%BA%D0%B2%D0%B0", "text": "Хиляди жители на руската столица Москва бяха евакуирани заради бомбени заплахи. Такава е отправена към сградата на московския Болшой театър.     Бомбени заплахи бяха отправени също срещу хотел \"Метропол\" и универсалния магазин ГУМ. От двата обекта в Москва бяха евакуирани общо 5000 човека, съобщи РИА Новости, цитирана от Ройтерс. В руската столица бяха подадени сигнали за поставени взривни устройства на общо около 30 места, сред които търговски обекти, кинотеатри, ресторанти и кафенета.     Това е пореден случай, в който Москва е атакувана от множество фалшиви бомбени заплахи, които налагат евакуация на хиляди хора.", "date": "2017.11.06", "title": "Нова серия от телефонния терор в Москва"}
{"url": "http://www.classa.bg/%D1%81%D0%B2%D1%8F%D1%82/item/374797-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D1%82%D0%BE%D0%B2%D0%B0,-%D0%BA%D1%8A%D0%BC-%D0%BA%D0%BE%D0%B5%D1%82%D0%BE-%D1%81%D0%B0-%D1%81%D0%B5-%D1%81%D1%82%D1%80%D0%B5%D0%BC%D1%8F%D0%BB%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B8%D0%BC", "text": "Много от това, което се говори тези дни за Европа, се върти около връщането на нацията държава, възхода на политиката на идентичността и на всякакъв вид геополитически разделения Север-Юг, Изток-Запад - тенденции отново илюстрирани от референдума в Унгария в неделя.    ", "date": "2017.11.06", "title": "Европейците вече не искат това, към което са се стремяли родителите им"}
{"url": "http://www.classa.bg/%D1%81%D0%B2%D1%8F%D1%82/item/374798-%D0%BE%D0%B3%D0%BB%D0%B5%D0%B4%D0%B0%D0%BB%D0%BD%D0%B0%D1%82%D0%B0-%D0%B4%D0%B0%D1%82%D0%B0-%D0%BD%D0%B0%D0%BC%D0%B8%D1%81%D0%BB%D1%8F%D0%BC%D0%B5-%D1%81%D0%B8-%D0%B6%D0%B5%D0%BB%D0%B0%D0%BD%D0%B8%D1%8F-%D0%BD%D0%B0-11-11", "text": "Интересните числови   в датите привличат вниманието. Те са редки, така че от енергийна гледна точка  придават рядък импулс, който помага да се изпълнят  желанията ни.         Огледална дата означава, че две числа сякаш се отразяват  едно  друго. Например, 21.12, или 11.11. Интересното е, че 11 ноември повтаря месеца, който също е 11-ти подред.   В случая с с датата 21.12 може  да се говори просто за засилване на свойствата на тройката. Тя произлиза от сумата на числата на деня (21 – 2 + 1 = 3) и числото на месец декември (1 + 2 също е 3).    С датата  11 ноември не всичко е  толкова просто, защото в нея,  от една страна, се усилват качествата именно на Единицата, която се повтаря цели  четири пъти.   От друга страна, при сбор се получава Двойка. И това носи специален отпечатък върху  11.11. Както във  всеки лунен ден, звезди ще съпътстват някои дела.   Енергетиката на такава дата оказва силно влияние не само защото някое число има повече от обичайната си сила. Повторението  позволява да се прояви важна връзка с висшите сили. Използвайте тези дни за обреди и ритуали, за изпълнения на желания или за вземане на важни решения.     11 има  много противоречив характер, тъй като от една страна, усилва качествата на единицата, а от друга страна, се свежда до две. Появява се възможност да се използват най-добрите качества и на едното, и на другото число. Интересното е, че 1 и 2  имат взаимно изключващи се характеристики, според нумерологията. Но също така е важно и това, че повторението на числата позволява да  насочите своята енергия за изпълнението на желание. Какво се случва с числото  11?   1 – това е числото на волята. Вашето самочувствие и стремежът за постигане на желанието ще бъдат решаващи фактори за начина, по който ще се реализира вашата мечта. Единицата носи такива качества в себе си като авторитетност, самостоятелност и силен характер.   Като първо число, единицата е число на лидера. Ето защо на 11.11  ще бъде лесно да настоявате на своето, да вървите напред и да завършите делата си успешно. Така че всичко пожелано днес, със сигурност  ще се изпълни.   Двойката, напротив, подчертава нестабилността и изменчивостта, съчетавайки в себе си противоположности.    Тя има мек характер, желание за компромис. За разлика от активната единица тя е пасивна, а понякога дори е склонна към зависимост.  От друга страна, енергетиката на двойката разкрива най-чувствителните струни на човешката душа.   Eнергията на 2  ще  улеснява  осъществяването на любовни желания и ще помага за справяне с конфликти.   Използвайте всякакво заклинание за любов и ще видите колко бързо ще се превърне в реалност.     Ако говорим за отрицателните качества, които могат да се проявят в този ден, първото нещо, което си струва да споменем , е импулсивност. Желателно е внимателно да  контролирате своите мечти защото в противен случай те могат да ви оставят без нищо.   Следете своя емоционален фон: ако чувствате, че сте ядосани, намерете начин за облекчаване на стреса, тогава конфликтите можете да ви заобиколят. Не бива да си намисляте и желание за отмъщение.     Ако сте решили да си намислите нещо, то трябва да се направи по следния начин. Обмислете вашето желание от начало до край. Желателно е да го изразите кратко, в едно изречение. Напишете го на лист хартия и си направете проверка: Има ли неясноти в текста? Ясно ли е формулирано? Задължително изключете думи като „искам, да се случи така“ или „желая“.   След като се убедите, че желанието е точно формулирано, го напишете 11 пъти. Нарежете листа на парчета така, че на всяко парче да се чете желанието ви от началото до края.   Съберете всички късчета заедно и  кажете: „желанието ще се  сбъдне, мечтата ми ще бъде! Часовникът няма да е показал 12, нощта няма да е успяла да започне нов ден, а желанието ми ще се случи сега. „   До полунощ (11 срещу 12 ноември) поставете листчета си в  тайни места и ъгли, така че никой да не може да ги намери. Достатъчно е те да престоят през нощта там, след това може да ги махнете. Чакайте  изпълнение на желанието си в близко време.  ", "date": "2017.11.06", "title": "Огледалната дата: Намисляме си желания на 11.11"}
{"url": "http://www.classa.bg/%D1%81%D0%B2%D1%8F%D1%82/item/374799-%D0%B2-%D1%80%D1%83%D1%81%D0%B8%D1%8F-%D1%81%D0%BA%D0%B0%D1%81%D1%82%D1%80%D0%B8%D1%85%D0%B0-%D1%82%D1%80%D1%8A%D0%BC%D0%BF-%D0%B7%D0%B0", "text": "хвалбата му, че американците били най-добрите воини Първият заместник-председател на Комисията по отбрана и сигурност към Съвета на федерацията (горната камара на парламента на Русия) Франц Клинчевич обяви, че човечеството ще се справи и без изясняването на въпроса за това, коя страна в света има най-добрите войници.     Така сенаторът коментира изявлението на американския президент Доналд Тръмп, че никой не трябва да подценява решимостта на американците, които били “най-безстрашните воини в света”.     “Надявам се, че в бъдеще подобен материал няма да бъде добавен. Човечеството ще се справи и без изясняването на въпроса, воините на коя страна всъщност могат да бъдат смятани за най-добрите в света”, написа Клинцевич във “Фейсбук”.     Според сенатора, историческият материал, който може да потвърди или отхвърли твърдението на Тръмп, не е достатъчен, защото “американците практически никога не са воювали”.     “Не разглеждайте като истинска война, например, победата над Саддам Хюсеин през 2003 г.”, изтъкна той.   Клинцевич добави, че подобни твърдения са отражение на теорията за американската изключителност.", "date": "2017.11.06", "title": "В Русия скастриха Тръмп за...."}
{"url": "http://www.classa.bg/%D1%81%D0%B2%D1%8F%D1%82/item/374800-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-saudi-aramco", "text": " е петролна компания, създадена през 1933 година в резултат на концесионно споразумение на правителството на Саудитска Арабия с американската компания Standard Oil of California. Първоначалното ѝ наименование е California-Arabian Standard Oil Company; от 1944 година компанията започва да се нарича Arabian American Oil Company.     През 1950 година крал Абдул Азиз бин Сауд заплашва, че ще национализира нефта в страната, принуждавайки с това американския партньор да се съгласи печалбата да се дели 50/50. Главният офис на компанията е преместен от Ню Йорк в Саудитска Арабия (Дахран). През 1973 година, след като Америка подкрепя Израел във войната „Йом Кипур“, правителството на Саудитска Арабия закупува 25% от акциите на компанията, като към 1974 година увеличава своя дял до 60%. Накрая, през 1980 година 100% от компанията вече принадлежат на правителството на Саудитска Арабия.      Доскоро 90 процента от печалбата на Saudi Aramco влизаше в държавния бюджет.     .   Що се отнася до обемите на добив, за тях липсва изчерпателна информация; налице са откъслечни данни само за някои години. Така, през 2013 година Saudi Aramco е извлякла 3,4 млрд. барела суров петрол.         Нужно е да се отбележи, че Saudi Aramco никога не фигурира в рейтингите на най-крупните световни петролни компании, тъй като тя не публикува финансови показатели като печалба, обороти, активи и пазарна капитализация. Затова на първите места в рейтингите се нареждат американските компании ExxonMobil и Chevron, китайските Sinopec и PetroChina, англо-холандската Royal Dutch Shell, британската BP, френската Total.    . Тя има филиали, съвместни предприятия и дъщерни фирми в Китай, Япония, на Филипините, в Южна Корея, Сингапур, Обединените арабски емирства (ОАЕ), САЩ и Великобритания. Разполага с флот от супертанкери.   . Редица официални представители на Саудитска Арабия заявяват, че парите, получени от приватизацията на Saudi Aramco, ще бъдат използвани предимно за развитието на самата компания.     твърди се, че получените пари ще се харчат за изграждане на мощности за производството на петролни продукти и продукти от широкия спектър на нефтохимията.   Другата версия за причините за приватизацията е, че парите от частичната продажба на Saudi Aramco ще отидат за изграждането на национален суверенен фонд. Говори се за планове той да бъде най-големият в света – на стойност 2 трилиона долара – за да стане възможно чрез него да се финансира мащабна програма за диверсификация на саудитската икономика. Налага се страната по-отрано да се готви за приключването „нефтения век“, като се отклони от монопродуктната (маслената) специализация.   В Саудитска Арабия наистина върви напрегната дейност по съставянето на такава програма. Неотдавна в Рияд приключи работата си първата конференция „Инвестиционна инициатива за бъдещето“, където представители на Саудитска Арабия огласиха някои от параметрите на бъдещата програма за преустройство на икономиката на страната. Диверсификацията ще се осъществява не само за сметка на преструктурирането на домакинствата на територията на страната, но и със средствата от придобитите от Саудитска Арабия активи от чужбина.   Предполага се, че акциите на Saudi Aramco, които ще бъдат предоставени за продажба, са еквивалентни на приблизително 5% от капитала на компанията. За да се разбере каква е абсолютната им стойност, е необходима оценка на възможната пазарна цена на компанията. На следващия ден след изявлението за вероятна продажба на част от компанията (това бе през януари 2016 година), в световните медии се появи сензационна оценка, направена от независимия петролен анализатор Мохамед ал-Саббан, който по-рано работеше като старши съветник в  министерството на петрола на Саудитска Арабия.    Истина е, че по-късно пяната на сензационността взе да се смалява.         Главният коз на компанията е даже не настоящият рекорден обем на добива ѝ на нефт, а запасите от въглеводородни суровини, с които тя разполага. Никой от фигуриращите в рейтингите за световния петролен бизнес дори не се е приближавал до саудитската компания по този показател.   Днес Рияд уточнява и съгласува данните за запасите на въглеводородни суровини, притежавани от Saudi Aramco, според местонахожденията им. Готви се подробен финансов отчет във форматите, които са необходими за публично пускане на акциите. Провежда се преструктуриране на компанията, оптимизация на нейната организационна структура и управлението ѝ. Накрая, направен е такъв важен ход като намаляването на данъците и печалбите на компанията.       Намаляването на данъчната ставка повишава дивидентите и прави компанията по-привлекателна в инвестиционно отношение.   Ръководството на Саудитска Арабия проведе преговори с потенциални фондови борси, на които би могло да се извърши предоставянето на акциите на Saudi Aramco. Като основни претенденти се разглеждат Нюйоркската и Лондонската фондови борси.    .   Само че от началото на настоящата година оценките на пазарната стойност на компанията Saudi Aramco неочаквано започнаха да стават по-ниски. Взеха да се появяват оценки на капитализацията на компанията, равни на 1,5 трлн. долара, после – на 1 трлн. долара.        Видите ли, същата тази Saudi Aramco днес има данъчна ставка в размер на 50% от печалбата, а утре правителството като стопанин на компанията с едно драсване с писалката, отново ще се върне към ставка от 90%.   Освен това, възникна опасение, че в близките години цените на нефта ще паднат и Saudi Aramco няма да успее да получи големи печалби. Всичко това обаче по никакъв начин не обяснява защо за година време оценките на саудитската компания бяха толкова силно снижени.       С днешна дата Китай се превърна в най-големия вносител на петрол, измествайки САЩ на второ място. Едновременно с това Китай е основният купувач на саудитски нефт и е все по-категоричен, че не желае да плаща за черното злато с американска валута. Редица вносители на нефт в Китай вече извършиха частичен или пълен преход към разплащане в юани. Това, преди всичко, са Нигерия и Иран. От неотдавна Русия също започна да доставя на Китай нефт за юани.   Саудитска Арабия обаче, намирайки се в зависимост от САЩ, до този момент отказваше плащания в юани.     Ако нещата продължат да се развиват по този начин, Saudi Aramco изобщо ще загуби китайския пазар.   Рияд се оказа между чука и наковалнята. Трудно е дори да си представи човек, какви удари могат да се стоварят върху Саудитска Арабия откъм Атлантическия океан, ако продаде макар и един барел нефт за китайска валута.       Вашингтон строго предупреждава Рияд да се въздържа от необмислени крачки, насочени към замяната на долара с юана в търговията с Китай. Това би се превърнало в пример за другите участници на петролния пазар (може да започне търговия на нефт с рубли, рупии, риали и т. н.). А утре епидемията на преминаването към националните валути може да се прехвърли на други стокови пазари. Впрочем тази година Пекин, на своите стокови борси, започна да търгува с петролни фючърси, номинирани в юани, и заявява, че това е само първата стъпка.       Този консорциум, както съобщават китайските средства за масова информация, е готов да стане стабилен инвеститор в Saudi Aramco. Безпогрешният ход на Пекин в шахматната игра с Вашингтон неутрализира заплахата на САЩ да прекъсне продажбата на Saudi Aramco и успоредно с това подтиква Рияд към решение търговията със саудитски нефт да се извършва срещу юани, а не нефтодолари.   Интригата в триъгълника „Пекин – Рияд – Вашингтон“ вече никак не прилича на шега. Играта обаче може да бъде заменена с война. Именно затова в началото на октомври саудитският крал посети Москва.  ", "date": "2017.11.06", "title": "Продажбата на Saudi Aramco"}
{"url": "http://www.classa.bg/%D1%81%D0%B2%D1%8F%D1%82/item/374795-%D1%84%D0%B5%D0%B9%D1%81%D0%B1%D1%83%D0%BA-%D0%B0%D0%BA%D0%BE-%D0%B8%D1%81%D0%BA%D0%B0%D1%88-%D0%B4%D0%B0-%D1%82%D0%B5-%D0%B2%D0%B8%D0%B6%D0%B4%D0%B0%D1%82,-%D0%BF%D0%BB%D0%B0%D1%89%D0%B0%D0%B9", "text": "            От 19 октомври експериментът се провежда в шест държави: Сърбия, Словакия, Камбоджа, Шри Ланка, Гватемала и Боливия. Той се отнася до тъй наречените \"News Feeds\" - информацията, която всеки потребител вижда на Фейсбук-страницата си. Сега алгоритъм решава кои са \"най-важните\" постинги, които потребителят вижда във фийда.   Чрез експеримента Фейсбук иска да провери поведението на потребителите, когато те могат да избират между два различни \"News Feeds\". Идеята е постингите на приятелите и познатите да бъдат разделени от всички останали съдържания. Най-отгоре във фийда ще се вижда само това, което постват приятелите на даден потребител.    А съдържанията на медиите, на фирми и други обществени сайтове ще се появяват на по-неатрактивно място в т.нар. \"Explore Feed\". Ако някой иска неговите съдържания все пак да намерят място в основния фийд, той ще трябва да си плаща за това.   Във всички страни, в които се провежда експериментът, само за няколко седмици има драстичен спад в прочитанията на съдържанията, които медиите качват във Фейсбук. В Словакия, например, броят на медийните постинги, които стигат до потребителите, е спаднал с около 2/3. Същото е положението и в Гватемала. В Сърбия кликовете на някои от постингите на Дойче веле на сръбски език са спаднали с около 70 процента.     \"Мисля, че Фейсбук иска да разбере дали потребителите искат да виждат на стената си само постингите на своите приятели, или ги интересуват също и съдържанията на обществените сайтове\", казва сръбският експерт по социалните медии Владимир Чук. Той твърди, че постингите на обществените сайтове са наводнили до такава степен фийдовете във Фейсбук, че информациите от приятелите са станали почти невидими. Освен това промяната цели и друго - качващите комерсиални съдържания да бъдат принудени да променят стратегията си - както спрямо Фейсбук, така и спрямо потребителите, твърди още Чук.       Напълно логично от промяната най-силно са засегнати тези, които качват най-много съдържания във Фейсбук - медиите. \"В някои случаи говорим за 40 до 60 постигна на ден, което \"замърсява\" фийд-пространството\", казва сръбският експерт.     Медиите в Сърбия са подложени на силен натиск. Инструментите за влияние са от заплахи - срещу журналистите от общестено-правните медии до икономически натиск - срещу частните медии. В тази обстановка за кратко време социалните медии добиха голяма популярност, а за една част от населението Фейсбук и Туитър се превърнаха в основни източници на информация. \"Това беше реакция срещу окупирането на традиционните медии от управляващите върхушки\", казва Желико Бодрожич от Независимия журналистически съюз на Сърбия NUNS. Той обаче допълва, че социалните мрежи не са в състояние да изместят напълно класическите медии, те могат само да ги допълнят.   Според Бождрожич, включително и социалните медии са \"обладани\" от управляващите. \"Сръбското правителство не може да забрани или ограничи използването на интернет, но може да пречи на някои източници на свободна информация в интернет - чрез активизирането на армията от интернет-тролове\", твърди представителят на журналистическия съюз.     Много наблюдатели се опасяват, че тази промяна ще се отрази негативно най-вече в страните, в които медиите не са свободни и (поради това) социалните мрежи изпълняват ролята на информационни канали. Владимир Чук не вярва, че с това Фейсбук преследва някакви политически цели. По-скоро става въпрос за класически икономически съображения на принципа \"pay to play\". Казано по друг начин: който иска неговите съдържания в мрежата да са на видно място, ще трябва да се бърка по-дълбоко в джобовете си.   Фейсбук твърди, че засега няма да разширява географията на своя експеримент и към други държави. Но сръбският експерт Владимир Чук е убеден в противното: \"Скоро и другите социални медии ще направят същото или нещо подобно. Това пък ще накара комерсиалните участници да предлагат на хората само онези съдържания, които те искат да виждат\", допълва Чук.", "date": "2017.11.06", "title": "Фейсбук: ако искаш да те виждат, плащай!"}
{"url": "http://www.classa.bg/%D1%81%D0%B2%D1%8F%D1%82/item/374796-%D1%80%D0%B5%D0%B6%D0%B0%D1%82-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D0%BE%D1%89%D0%B5-%D1%81%D0%BB%D0%B5%D0%B4-%D0%BC%D0%B0%D1%80%D1%82-2018-%D1%82%D0%B0", "text": "  Великобритания обмисля правата на гражданите, идващи от 27-те страни-членки на ЕС да бъдат запазени за постоянно и след като страната напусне Съюза. Причина за това е липсата на работна ръка. Въпреки че, решението няма да бъде оповестено с гръм и трясък, то тихо ще се спазва, информира „Гардиън”, като цитира свои правителствени източници.     Правата им ще се запазят още след март месец следващата година, обмисля „Даунинг Стрийт”. Европейските граждани ще имат по-малко права, но все пак ще имат право да живеят и работят на Острова. Още след март месец следващата година техните права ще бъдат ограничени обаче тъй като се очаква много европейци да побързат да залеят Великобритания заради предстоящия „Брекзит”.   Дипломатически източник твърди: „Великобритания омеква спрямо чужденците. Първо не искаха да имат права след „Брекзит”. Сега, вече позицията се променя”.", "date": "2017.11.06", "title": "Режат правата на европейците още след март 2018-та"}
{"url": "http://www.classa.bg/%D1%81%D0%B2%D1%8F%D1%82/item/374794-%D0%B2%D1%8A%D0%BB%D1%87%D0%B8-%D0%B4%D0%B5%D1%86%D0%B0-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8%D1%82%D0%B5-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D1%81%D0%B8%D1%80%D0%B0%D1%86%D0%B8-%D0%BE%D1%82-%D0%B2%D0%BE%D0%B9%D0%BD%D0%B0%D1%82%D0%B0", "text": "              Били боси и имали въшки. \"Трябва да е било някъде през април 1946 г., след толкова много години вече не си спомням точно\", разказва Ерика Сметонус. Майка й не надживяла войната, а баща й изчезнал, не се знаело къде е. След 1945 г., когато започва масовото прокуждане и бягство на източните прусаци от тогавашния Кьонигсберг и десетки хиляди германци се изтеглят на Запад, Ерика останала сама.    Била на 11 години и отчаяна, защото при настъплението на Червената армия изгубила малкия си брат. Спътник й станало едно по-голямо момче, което бягало всеки път, щом намери нещо за ядене, за да не трябва да го поделя с нея. Двамата се добрали до Литва. Ерика била приютена от едно семейство. Момчето не пожелали да го вземат, защото двама им идвали много. Ерика Сметонус остава десетилетия в Литва.   Тя е едно от онези близо 25 000 деца, получили прозвището \"вълчи деца\", които в края на Втората световна война са прокудени от Източна Прусия, биват разделени от родителите си и трябва да преживяват сами, принудени да бродят през горите и блатата на Източна Прусия, за да се доберат до Литва. Местните хора ги наричали \"вълчи деца\", защото се борели срещу глада, болестите и страха със същата безразсъдност като дивите зверове в гората. На руснаците им е било строго забранено да приемат \"фашистките деца\". Отпращали ги с думите: \"Вървете в Литва, там ще ви нахранят\".     Понякога \"вълчите деца\" имали късмет: тук и там в селата по пътя им към Прибалтика се намирали милостиви хора, които изнасяли пред вратите си казан със супа. По-често обаче още в следващото село някой отвързвал кучетата си и ги насъсквал срещу тях. По-малките деца по-често от по-големите били приютявани от непознати семейства. Онези, които оставали без покрив, били принудени да нощуват на открито в гората. И дори тези, които намирали нов дом, не били сигурни докога ще могат да останат в него. Мариане Бойтлер, която тогава била на 10 години, била взета за през зимата като детегледачка в семейството на литовски селяни. След половин година обаче я отпъдили.     През тази половин година тя научила литовски - нуждата я принудила. Да се говори на немски било забранено. Това можело да бъде опасно и за семействата, приютили \"вълчи деца\". Дори само това да носят немски имена вече било много рисковано. Мариане приела името Ниоле. И малкото, което осиротелите деца носели със себе си - семейни снимки, писма, адреси на роднини, - им било вземано и унищожавано от \"новите родители\". Всички следи на германския им произход трябвало да бъдат заличени - почти пълна загуба на идентичността. Това била цената на оцеляването.   Колкото и суров да бил животът на \"вълчите деца\" в Литва, тяхната съдба била по-добра, отколкото съдбата на онези, които не успели да се доберат до Прибалтика, тъй като били твърде слаби и немощни.    Децата, които не стигали до Литва, подадали в съветски домове на военната администрация. Според изследванията, през есента на 1947 г. това са били близо 4700 германски деца. Половината от тях още същата година са откарани в съветската окупационна зона - по-късната ГДР - в товарни вагони, без слама на пода. След четири дни и четири нощи децата стигнали ни живи, ни мъртви на местоназначението си. След това били изпратени в домове или дадени за осиновяване на верни на линията комунисти.       Политиката дълго време изобщо не се интересува от \"вълчите деца\". Като жертви на Втората световна война те са третирани бездушно и бюрократично. През лятото на 2016 г. германският Бундестаг взе решение за обезщетяване на германските работници на принудителен труд. И отново пренебрегна \"вълчите деца\".         През 1990 г., когато Литва получава независимост, вече отдавна порасналите \"вълчи деца\" стават литовски граждани. И тъкмо затова на тях дълги години им откзават германски паспорт. Според официалното германско становище, щом като са напуснали Източна Прусия, \"вълчите деца\" са се отказали от германското си гражданство. Онези, които все пак са поискали да си го възвърнат, е трябвало да минат сложна и мъчителна процедура. Правото на пенсия също е отказано на германските сираци от войната. Литва поне изплаща пенсии на \"своите\" \"вълчи деца\", макар и твърде малки. Много от някогашните \"вълчи деца\" междувременно вече са починали. Но ако някой от малцината, които все още са между живите, желае да предяви иск за обезщетение, трябва да стори това най-късно до края на тази година.   Ерика Сметонус никога повече не вижда момчето, с което се добира до Литва през 1946 г. 40 години по-късно успява обаче да намери изгубения си брат, както и изгубения си баща. Но не всяко издирване на изгубени близки в онези ужасни дни е успешно. А и не всеки от тези жертви на войната успява да осъществи мечтата да си възвърне германската родина. За Руди Херцман дългогодишната мечта да си върне родината се превръща в кошмар. Пристигнал в страната, чийто език е говорил някога като дете, той осъзнава, че това не е неговата страна. Дълго се опитва да се приспособи към живота в нея, но след 13 години се връща пак там, където са го били захвърлили бягството и прокуждането - в Литва.", "date": "2017.11.06", "title": "\"Вълчи деца\": забравените германски сираци от войната"}
