{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392514-%D1%81%D0%B5%D0%BB%D1%81%D0%BA%D0%B0%D1%82%D0%B0-%D0%B0%D0%BC%D0%B1%D0%B8%D1%86%D0%B8%D1%8F-%D1%80%D1%8A%D0%B6%D0%B4%D0%B0-%D0%BD%D0%B5-%D1%85%D0%B2%D0%B0%D1%89%D0%B0", "text": "Във всяка нормална фирма, във всеки офис в София, всеки ден и час, има минимум по един много амбициран човек без особени личностни качества, но пък изпълнителен и зверски решен на успех и победа.  Човек, дошъл не на работа, а на война.       Той пристига от далечни земи. Може и да е местен, но неговата вътрешна същност, неговото действително същество, скрито зад костюмчето, шито на ишлеме, е точно от там, ако ще на гърба на Коня да е расъл. Душата му е от Злокучене, от Марс, от Тъмната, зла, сенчеста паралелна вселена на болезнено амбицираните селяндури, които си вардят службицата с цената на живота и оставят у малкото нормални хора на тази планета усещането, че биха правили на шефа всякакви мръсотии. След малко. В кенефа. Буквално.     Той е тук, за да се поти, да се пъне, да се мори, да не издържа, да прави впечатление, да избухва, да е номер едно, да поема задачки, да победи, да се доказва. Напрежението е постоянно и много голямо. Като на някаква приказна селска сватба е този човек непрекъснато. Като една застаряваща братовчедка на булката е, решена да си намери мъж на това дългоочаквано тържество на кича и безумието, но и разяждана от непосилно тежка злоба и завист към своята вече „уредена“ роднина в бяла рокля.     За тия хора да ходиш на работа е всичко. Но не самата работа и нейното вършене е от значение, не крайният резултат и удовлетвореността от това да създадеш нещо е водещо в техните кански усилия. Важното е да се покажеш, да се навреш сред обществеността, да се наместиш на сигурно, нещо там да се овъртолиш във влиятелни хора и слава.     Селската амбиция е много коварна работа, защото създава непоносим дискомфорт в живота на физически най-близкия нормален човек, свидетел на цялата тая мъка, който не е възпитан да се напиня като умопомрачен, само и само да му вдигнат заплатата със 150 лв, да го потупат по рамото и евентуално да си намери гадже с висок служебен пост и апартамент в СОФИЯ.   Селската амбиция е нещо страшно.   Нейният приемник вечно се страхува да не би да изпусне нещо, той знае всичко и е вечно в час, докато ти си пиеш обедната бира на слънце в почивката и оглеждаш задниците на малкото хубави колеги, дето останаха в този живот. Селски амбицираният човек ще те купи и продаде, облечен като някаква стюардеса или кондуктор в БДЖ, каквито са й/му разбиранията за елегантност и офисен дрескод.     Той влага толкова енергия в това да се чекне по офиси по цял ден, да е винаги информиран за всичко, да е насреща за тези над него, да принтира някакви листа, задъхан и наведен, да създава добро впечатление на директори, че като се прибере вечер у тях, се размазва на дивана като желе, изнемощял, няма сили за книга, за филм, за спорт, за любов, за нормална вечеря, за малко мисъл в тая глава, бе.     Яде спържа от буркани от селото на своята душа и крои с цялата й неописуема нищожност дребни схеми, с които да блесне на работа и в утрешния ден. И така ден след ден. Та цял живот…  ", "date": "2019.02.10", "title": "СЕЛСКАТА АМБИЦИЯ РЪЖДА НЕ ХВАЩА"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/392508-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B2%D0%B0%D0%BB%D1%83%D1%82%D0%B5%D0%BD-%D1%84%D0%BE%D0%BD%D0%B4-%D0%B8%D0%B7%D0%BC%D0%B8%D1%81%D0%BB%D0%B8%D1%85%D0%B0-%D0%BD%D0%BE%D0%B2-%D1%81%D0%BF%D0%BE%D1%81%D0%BE%D0%B1-%D0%B7%D0%B0-%D0%BE%D0%B3%D1%80%D0%B0%D0%B1%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%86%D1%8F%D0%BB%D0%B0%D1%82%D0%B0-%D0%BF%D0%BB%D0%B0%D0%BD%D0%B5%D1%82%D0%B0", "text": "В МВФ измислиха как да принудят вложителите да държат парите си по сметки в банките дори и при ВСЯКАКВА ОТРИЦАТЕЛНА ПРОЦЕНТНА СТАВКА /т.е. когато лихвените нива дори не са нулеви, а са отрицателни – вложителите плащат на банките, за да държат парите им/.     МВФ ще принуди централните банки на държавите, ДА ВЪВЕДАТ ОБМЕНЕН КУРС МЕЖДУ КЕШ-ПАРИТЕ И ЕЛЕКТРОННИТЕ ПАРИ /по карти в сметк и/ В ЕДНА И СЪЩА ВАЛУТА. ОБМЕННИЯТ КУРС ЗА ОБРЪЩАНЕТО НА ЕЛЕКТРОННИТЕ ПАРИ В НАЛИЧНИ ПАРИ, ЩЕ БЪДЕ РАВЕН НА ОТРИЦАТЕЛНИЯ БАНКОВ ЛИХВЕН ПРОЦЕНТ. Т.е. ако отрицателният процент по депозита съставлява 3% годишно, за една година от вашите 100 лева остават по сметката ви 97 лв. Но ако вие днес изтеглите от сметката си 100 лева кеш, след една година ще можете да получите вече не 100, а само 97 лв. електронни пари. При това, ценоразписите в магазините ще съдържат РАЗЛИЧНИ ЦЕНИ В ЕЛЕКТРОННИ И В КЕШ ПАРИ. При тази концепция на МВФ, ще може да бъдат въвеждани каквито и да било отрицателни процентни ставки по влоговете, даже и до пълната им конфискация. Обаче смисълът на тази замислена “реформа” на световната банкова система далеч не е само в това. По същество, дълбокият й смисъл се свежда до това, ХОРАТА ДА БЪДАТ ПРИНУДЕНИ ДА ПРЕСТАНАТ ДА СПЕСТЯВАТ И ДА НАТРУПВАТ ПАРИЧНИ СРЕДСТВА, А ДА ГИ ХАРЧАТ НЕЗАБАВНО. Така или иначе парите се обезценяват официално с въпросните темпове, то по-добре е да бъдат похарчени още днес. От една страна, по този начин ще бъде поддържана принудително непрекъснатата покупка на стоки, но от друга страна и по-важното е, че ХОРА, КОИТО НЯМАТ СПЕСТЯВАНИЯ Е МНОГО ПО-ЛЕСНО ДА БЪДАТ УПРАВЛЯВАНИ.  ", "date": "2019.02.10", "title": "В Международния валутен фонд измислиха нов способ за ограбване на населението на цялата планета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392509-%D1%85%D0%B0%D0%BC%D0%BF%D0%B0%D1%80%D1%86%D1%83%D0%BC%D1%8F%D0%BD-%C2%AB%D1%81-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D1%82%D0%BE-%D1%89%D0%B5-%D0%BD%D0%B0%D1%81%D1%82%D1%8A%D0%BF%D0%B8-%D0%B1%D0%BB%D0%B0%D0%B3%D0%BE%D0%B4%D0%B5%D0%BD%D1%81%D1%82%D0%B2%D0%B8%D0%B5%C2%BB", "text": "С приемането на еврото няма да има шокове , няма да ни дръпне назад, а ще се присъединим в зона на  благоденствие, успех и жизнен стандарт , прогнозира банкерът Левон Хампарцумян пред НоваТв. Това съобщи Нюс. бг.     «Еврото не носи  жизнения стандарт, а това го носи нашият труд, постижения  и забогатяване», категоричен е банкерът. Той прогнозира, че през  2022 г. ще ни се открие първата възможност , през която еврото може да бъде въведено. « Еврото не е сребърен куршум , но политиците бяха създали свръхочаквания за Европейския съюз. Хората са по-предпазливи, когато говорят за еврото и  ако досега е имало негативни ефекти, да сме ги усетили «, смята Хампарцумян. С приемането на еврото,  кредитите ще се превалутират в евро  с определени регулации, така че да се ограничи възможността на банките да спечелят кой знае колко, каза още банкерът.", "date": "2019.02.10", "title": "Хампарцумян: «С приемането на еврото ще настъпи благоденствие»"}
{"url": "http://www.classa.bg/%D1%81%D0%B2%D1%8F%D1%82/item/392510-%D0%BF%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%C2%AB%D0%BC%D0%B0%D0%B4%D1%83%D1%80%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%83%D0%B4%D1%8A%D1%80%D0%B6%D0%B8-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0,-%D1%89%D0%B5-%D0%BD%D0%B0%D1%81%D1%82%D1%8A%D0%BF%D1%8F%D1%82-%D0%B2%D1%8A%D1%82%D1%80%D0%B5%D1%88%D0%BD%D0%B8-%D1%81%D1%8A%D0%B1%D0%B8%D1%82%D0%B8%D1%8F%C2%BB", "text": "Ако ме питате дали очаквам да настъпи военен сблъсък във Венецуела — не, няма да има и военна интервенция. Смятам, че няма да има.   Чета, зная кой вещае такива прогнози, те са продиктувани от едната, бих я нарекла много крайна гледна точка — това, което Мадуро чрез своите защитници иска да внуши на света. Това заяви пред «Офанзива с Любо Огнянов» на Канал 3  дипломатът и политик Елена Поптодорова, бивш посланик на България във Вашингтон.   «Това няма да се случи според мен, съвсем други условия сме. По-скоро ще се разчита на този международен натиск, който нараства, и на вътрешната неудържимост — Мадуро буквално не може да удържи ситуацията у дома, така че смятам, че ще настъпят вътрешни събития. Да не забравяме и ролята на съседите, на латиноамериканските държави, която е много ярка поне от 2 години насам», насочи вниманието Елена Поптодорова.     За сравнението с кризата във Венецуела с т. нар. Карибска криза от времето на Студената война, когато заради Куба САЩ и СССР са на ръба на ядрената война, тя изтъкна:  «Истината е, че само по спомени на съвременници зная за онзи период от време, може да се съди само по заключенията какво се е случило. Вярно е, че тогава светът е бил на прага на взрив, но също така е вярно, че светът това го е преодолял, тоест двете сили (САЩ и СССР) са го преодолели», припомни Елена Поптодорова.     За кризата в една от най-богатите на природни богатства — петрол, злато, латиноамериканска страна, Елена Поптодорова върна лентата 20 г. назад, когато предшественикът на Мадуро — Уго Чавес, дойде на власт. «Беше такъв народен, публичен възторг, защото той обеща (и вярвам, искрено го е правил тогава), една нова държава, една нова Венецуела, една нова икономика върху приходите от петрола, един социализъм едва ли не невиждан засега другаде по света.     Като че ли оттогава започна началото на един необратим срив на държавата, най-напред икономически. С желанието си към такъв невиждан социализъм, най-напред с национализацията, със стремеж към социални придобивки, които не могат да издържат икономически, за борба с корупцията. Според Елена Поптодорова САЩ логично има своите интереси в района — «да твърдим, че няма интереси, би било неграмотност.»   «Със сигурност това е усещане за свой регион, но нима други държави нямат същото усещане? Вероятно така става с големите държави, и аз бих искала България да гледа на държавите около себе си, на една-две особено, като на заден двор, но това не е по силите ни», каза дипломатът.   «Когато разполагаш с определен капацитет, това е първото изкушение, които идва наум. Вярно е, че нито една от тези държави в Латинска Америка, които бяха предмет на такъв интерес от страна на САЩ, не загуби суверенитет. Там по-скоро целта бе да има приятелски правителства, и това е може би по-рафинираният, по-умният подход. Където не става, очевидно се ползват и други средства — няма да сме наивни в тази посока», анализира тя американската външна политика и методите й в Латинска Америка.   «Но бедата с Венецуела, за разлика с Мексико, според мен, е че във Венецуела това е имплозия, експлозия навътре. Трябва да се отпуши», прогнозира тя, като припомни, че «процесът като постепенен, икономически и социален разпад върви още от времето на Чавес, но тази имплозия, за която говоря, тя се случва може би от 2 г.»     По думите й въпросът за позицията на Румен Радев «трябва да бъде отправен най-напред към президента, който формулира позицията, и удивителното е, че той побърза да го направи публично, знаейки, че на следващия ден има съвет по сигурността. Значи имало е категорично желание да се открои, да бъде самостоятелен в позиция, която всъщност касае цялата държава, и непременно да бъде алтернативен, и тук използвам евфемизъм», каза Елена Поптодорова.   Тя добави, че от чужбина само «предишният президент на КГБ генерал Решетников похвали президента за позицията, която е заел, от другаде не чухме друга външна похвала».", "date": "2019.02.10", "title": "Поптодорова: «Мадуро не може да удържи ситуацията, ще настъпят вътрешни събития»"}
{"url": "http://www.classa.bg/%D1%81%D0%B2%D1%8F%D1%82/item/392511-%D0%B3%D0%B0%D0%B7%D0%BF%D1%80%D0%BE%D0%BC%D0%B1%D0%B0%D0%BD%D0%BA-%D1%89%D0%B5-%D0%BE%D0%B1%D1%81%D0%BB%D1%83%D0%B6%D0%B2%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%8F-%D0%B3%D0%B8%D0%B3%D0%B0%D0%BD%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Държавната петролна компания на Венецуела PDVSA е започнала да информира клиентите на съвместните си предприятия да изплащат таксите за покупката на горива в нова банкова сметка, открита наскоро в руската \"Газпромбанк\". Това съобщава Reuters, като се позовава на свои източници и на вътрешни документи от енергийната компания.     Решението на PDVSA идва, след като САЩ наложиха поредните финансови санкции върху Венецуела в края на януари 2019 г., за да блокират достъпа на Николас Мадуро до приходите от продажбата на суровината. Поддръжниците на опозиционния лидер Хуан Гуайдо обявиха, че ще се създаде независим фонд, към който да се прехвърлят приходите от търговията с венецуелски петрол. Гуайдо беше признат както от САЩ, така и от десетки страни по целия свят като легитимен държавен ръководител на Венецуела до провеждането на нови национални избори. Санкциите срещу Мадуро доведоха до ситуация, в която няколко натоварени с петрол кораба извън пристанищата на Венецуела все още не са освободени от клиентите на PDVSA заради проблемите с плащанията. Това доведе компанията до невъзможност да продължи производството и рафинирането на петрола без вносни материали и компоненти.", "date": "2019.02.10", "title": "Газпромбанк ще обслужва петролния гигант на Венецуела"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392512-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D0%B7%D0%BB%D0%BE%D1%82%D0%BE-%D0%BC%D0%B0%D1%80%D1%88%D0%B8%D1%80%D1%83%D0%B2%D0%B0", "text": "Истанбулската конвенция – първият явен документ за заличаването на България и българската нация        прочетох много внимателно 32-те ситно изписани страници на всичките 81 члена на Истанбулската конвенция и многократно се връщах след това към подчертаните от мен места.Първият път я четох информативно, търсейки да открия толкова дискутираните в обществото думи    но не ги срещнах.  Видях обаче словосъчетания, определения и изрази, които ме озадачиха –    се повтаря 10 пъти от 1 до 4 глава!...     Направи ми впечатление, че  текстът е изпълнен с понятия  – вероятно буквално преведени, –  чиито точен смисъл не е пояснен на български, а в контекста могат да бъдат натоварени с произволни значения.  За всеки случай проверих в синонимния и тълковния речник на българския език, както и в този на чуждиците.  Отсъстваха!     Например няма аналог на   (синонимът    – съответен, приложим, от практическо значение, значим, важен, свързан (с даден въпрос), се повтаря многократно);  Когато се споменава  ,  винаги се добавя след тях и думата  .  Няколко пъти се споменава, без да се обяснява с каква цел и изразът   Използвани са няколко – без точно пояснение на контекстовото значение и латинските      Замаскираната истина Понеже всяка монета има и обратна страна, прочетох Конвенцията от другата гледна точка –  тази в защита на и на всички производни от него; т.е., четох между редовете. И тогава прозрях замаскираната истина. Глава I. Определения. Член 3, подточка В : Задава се въпрос какво, според конвенцията, означава „пол“? Не е  „  както Бог ни е създал .  Не !  Според конвенцията „пол“ означава   Остава да си отговорим какво значи „подходящи“???     Глава III. Превенция. Член 12. Общи задължения. Точка 1 :      В съвременното българско общество жената и мъжът отдавна са равнопоставени. Защо трябва да се променят или     традициите и обичаите ни?!Как и защо трябва да се подменят  „  на християнската ни душа?! Умишлено да се променя изцяло личността на човека и да се насаждат антихристиянски ценности? Неслучайно тези попълзновения се насочват към децата! При възрастните европейските „демократи“трудно ще успеят да изкоренят „предразсъдъците“им. Дори и с драстичните наказателни мерки.     В повече от половината текстове на конвенцията, са посочени безмилостните санкции, които ще бъдат наложени, ако държавата и обществото, и в частност отделния човек, не спазват инструкциите на заложените в тях капани. Точка 4: . Може ли някой да обясни как българските мъже и юношите ще бъдат   за да предотвратят насилието? Ще ги превърнат в платени доносници или ще ги обучават в бойни групи за биячи? И щом като конвенцията е насочена срещу   защо никъде не се споменава, че това се отнася и за защита на хора в неравностойно положение (глухи, сакати, слепи и пр.), възрастни, самотници, бебета, просяци, наркомани, хора с психически отклонения? Нали и те са мъже/жени/деца, т.е.   ?     Българите сме толерантен и миролюбив народ. Ако някой иска да се прехвърли към „третия пол“ – негова си работа .  И сега има такива и никой нито ги закача, нито ги преследва – стига да не провокират обществото с драстичното си поведение. (За мен някогашната принудително свиквана манифестация в чест на „революцията“ не се отличава съществено от един гей-парад.Може би само по това, че начело на последния, доброволно крачат посланици на чужди държави).  Ами ако утре ни притиснат да подпишем конвенция, задължаваща ни да станем канибали  под претекст, че всеки е свободен да яде каквото иска? Нямаме нужда от Истанбулска конвенция. Имаме български Наказателен кодекс, Закон за дискриминацията. Имаме прокуратура и съд, които могат да осъдят виновниците! Защо ни е излишен закон, вкаран насила в парламента?  Глава III. Образование. Член 14. Точка 1: (как ще илюстрират и внушават на малките тези „нестереотипни“ роли на пола?) Какво разбират децата от детските градини от  или ? Самият факт, че се задължават с подобно условие образователните програми на подрастващите, е откровена груба манипулация и насилие над детската психика. И под формата на някакви хипотетични права и защити, божествената подредба се подменя брутално с натрапване на хомосексуализъм, перверзия, „избор на пол“… Изобщо създаване на извратени представи и схващания за света на човека, неговата същност и предназначение. Точка 2:  (параграф 1 е за насърчаване в социален пол, сексуална ориентация, основана на пола бел. авт.)  Това вече се случва. В мрежата шетат клипове, от които млади жени, подбрани от различни раси обясняват колко зле се чувстват, когато са унижавани и малтретирани. В игралните филми има дежурна роля за герой от трети пол. Да не говорим, че българските телевизии посрещат едва ли не с овации травестити и хомосексуалисти, че пресата гъмжи от разголените им меса и е пълна с разкази за любовните им изцепки. А храбрият Варненски свободен университет  надскочи себе си и  откри джендър специалности –  цели две магистърски програми!  По проект на МОН , практиката и стажът в областта на равенството между половете ще се провеждат в детските градини и училищата. И както редовно се случва в нашата „правова“ държава,  още преди приемането на конвенцията, вече работят фондация фондация фондация фондация   Български Хелзински комитет и пр., и всички те са с готови джендър проекти! Общо  в България действат около 210 джендър-организации.  И всички те „се борят“ и сигурно ще бъдат обезпечени, с дебело финансиране. Размножават се и неправителствени организации, дошли от чужбина, които вливат пари в джендър-идеологията. Това е началото на края. И не само за нас. Но за нас – най-бедната и унизена страна с прогресивно топящо се население, с продажна управленска каста и почти никакви възможности за защита – е особено болезнено и съдбоносно. Откъде идва опасността?  Информацията сочи, че  от 10-членната дамска група GREVIO  (така и не се разбра защо именно на тях са делегирани такива безапелационни права, надхвърлящи дори тези на държавните глави в отделните страни), която ще следи за спазването на Истанбулската конвенция,  три са пряко свързани със структури на милиардера Джордж Сорос.  За тези, които смятат, че Истанбулската конвенция може да се приеме със забележки или с особено мнение, ще цитирам  член 78: И ако това не е насилие над цял един народ, какво е?  Може би някои, съдейки от досегашния ни исторически опит си мислят, че ако се примирим, ако се снишим и преклоним глава, тая страшна участ ще ни отмине? Не! Няма да ни отмине! Духът е излязъл от бутилката, копчето е натиснато и армията на злото марширува насам. Родната пета колона вече ги чака с разтворени обятия, с венци, китки и зинали банкови сметки.  Всъщност, на тях ще възложат само платената роля на статисти. Решаващата дума ще има  развратната Конвенция и Обяснителният доклад, който е неразделна част от нея, и който съдържа 81 члена, 387 подчлена и параграфи, където ясно и конкретно е посочена наднационалната наказателна роля на GREVIO!!! Под въпрос е вече не само оцеляването на българите и България, а като какви ще оцелеят, ако Бог се смили и ни спаси за пореден път.  При всичкото ми нежелание, за себе си запазвам песимизма. Мисля че има основание да се опасяваме, че тази нелепа конвенция е един от първите  явни документи за заличаването на страната и нацията ни  – такива, каквито са били в досегашния исторически аспект.  Заплахите, опасностите и мракът вече са на прага ни.  Както винаги има два избора: да им дадем отпор или да се запътим малодушно към пясъка, в който крием главите си?...  ", "date": "2019.02.10", "title": "Армията на злото марширува"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392513-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%C2%AB%D0%B2%D0%B8%D0%BD%D0%B0%D0%B3%D0%B8-%D1%81%D1%8A%D0%BC-%D0%B8%D1%81%D0%BA%D0%B0%D0%BB-%D0%B4%D0%B0-%D0%B1%D1%8A%D0%B4%D0%B0-%D1%81%D1%8A%D1%81-%D1%81%D0%B8%D0%BD%D1%8F-%D0%BA%D0%B0%D1%81%D0%BA%D0%B0,-%D0%BD%D0%BE-%D1%8F-%D0%BF%D0%BE%D0%B4%D0%B0%D1%80%D0%B8%D1%85-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2%C2%BB", "text": "Трите партии от коалицията на Обединени патриоти да се явят заедно на предстоящите евроизбори , поиска вицепремиерът и министър на отбраната Красимир Каракачанов в ефира на БНТ. Това съобщи Нюс. бг. Каракачанов даде да се разбере, че  от сформирането на коалицията Обединени патриоти, никога не си позволил да коментира или критикува публично негови колеги.     Нещата трябва да си ги решаваме помежду си  и ако искаме да няма подобни въпрос «ще ни има ли или не», на предстоящите евроизбори да се явим и трите партии заедно, призова вицепремиерът.     Той ясно заяви, че  запазването на коалицията зависи от здравия разум  на хората вътре в нея. На въпрос какво се случва със синята каска, Каракчанво се пошегува, че  винаги е искал да бъде синя каска, но я е подарил на премиера Бойко Борисов .", "date": "2019.02.10", "title": "Каракачанов: «Винаги съм искал да бъда със синя каска, но я подарих на Бойко Борисов»"}
{"url": "http://www.classa.bg/%D1%81%D0%B2%D1%8F%D1%82/item/392505-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0-%D0%B7%D0%B0-%D0%BD%D0%B8%D1%89%D0%BE%D0%B6%D0%B5%D0%BD-%D0%BF%D1%80%D0%B5%D1%85%D0%BE%D0%B4%D0%BD%D0%B8%D1%8F-%D1%81%D1%82%D0%B0%D1%82%D1%83%D1%82-%D0%BD%D0%B0-%D0%B3%D1%83%D0%B0%D0%B9%D0%B4%D0%BE", "text": "Председателят на Конституционния състав на Върховния съд (TSJ), Хуан Хосе Мендоса, прочете в петък решение, с което се обявява \"абсолютната недействителност на статута на прехода, издаден от Народното събрание (AN)\". Мендоса каза, че документът, издаден от АН, е \"подконституционен, защото няма йерархията за отмяна на Конституцията и претендира да пренебрегне Николас Мадуро като президент\". Най-висшият съд на Венецуела счита, че текстът, публикуван на 5 февруари от парламента, \"открито нарушава Конституцията\". В решението се посочва \"В Магна Харта на Венецуела няма статут, който да управлява прехода и да отмени чрез акт на сила, противоречащ на правната система и международното право, задължителния характер на президентските избори на 20 май, когато Мадуро бе преизбран с 67,8% от общия брой гласове и на който опозиционната коалиция се въздържа от участие\". Според това решение на TSJ, самопровъзгласеният за президент Хуан Гуайдо, узурпира функциите на президента на републиката, поради което неотдавнашното назначаване на \"дипломатически представители в САЩ и група от латиноамерикански държави е обявено за нищожно\". В изказването си председателят на Конституционния съд поиска от Министерството на държавната власт да разследва онези, които се занимават с \"престъпленията на узурпация на функции, след публикуването на Устав за прехода\". TSJ потвърждава, че всяко действие на Парламента, който е в непризнаване от 2016 г., ще бъде нищожно.", "date": "2019.02.10", "title": "Върховният съд на Венецуела декларира за нищожен преходния статут на Гуайдо"}
{"url": "http://www.classa.bg/%D1%81%D0%B2%D1%8F%D1%82/item/392506-%D1%81%D0%B0%D1%89-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BC%D0%B2%D1%84-%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BA%D0%B0%D1%82%D0%BE-%D0%BD%D0%B5%D0%BA%D0%BE%D0%BD%D0%B2%D0%B5%D0%BD%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D1%81%D1%80%D0%B5%D1%89%D1%83-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "САЩ използват основните световни финансови институции - Световната банка, Международния валутен фонд (МВФ) и Организацията за икономическо сътрудничество и развитие (ОИСР), като неконвенционални оръжия за насърчаване на техните интереси в чужбина, разкрива тайно военно ръководство от 2008 г.   Полевото ръководството, озаглавено „Неконвенционална война на силите за специални операции на армията\", е написано през септември 2008 г. и е изтекло във WikiLeaks през декември на същата година. Сега тази организация отново привлече вниманието към документа, който се описва като \"Американско ръководство за преврат\" - тъй като то дава визия за политическата криза във Венецуела, както и за годините на кампания на икономически натиск на Вашингтон срещу южноамериканската страна. Разделът на документа, подчертан от WikiLeaks, и озаглавен „Финансов инструмент на националната власт и неконвенционалната война на САЩ\", внушава, че „глобалните институции могат да служат като средство за икономическа война по време на конфликти, включително и на обща война в голям мащаб, както и да влияят на политиките и сътрудничеството на държавните правителства\". Той също така посочва, че Службата за контрол на чуждестранните активи на Министерството на финансите на САЩ. - която контролира санкциите на САЩ към други нации, като Венецуела, \"има дълга история на провеждане на ценна икономическа война.\" В ръководството се посочва, че американската армия \"разбира, че правилно интегрираната манипулация на икономическата сила може и трябва да бъде компонент на неконвенционалната война.\" Освен това се подчертава, че Съветът за национална сигурност - понастоящем оглавяван от Джон Болтън - \"носи главната отговорност за интегрирането на икономически и военни инструменти на националната власт в чужбина.\" Наръчникът открито заявява това, което много анализатори предполагат от десетилетия: че \"независимите финансови институции, като Световната банка и МВФ, са по същество разширения на властта на американското правителство за налагане на техните геополитически цели в чужбина\", казва Уитни Уеб, журналист и анализатор в портала MintPress News. Пример за това, според експертката, е Световната банка, която е базирана във Вашингтон и чийто президент винаги е бил гражданин на САЩ, пряко избран от президента на тази страна. Вашингтон е и най-големият акционер на банката и единственият член с право на вето, докато министърът на финансите на САЩ Стив Мнучин е управител на Световната банка.   От своя страна, МВФ също до голяма степен е доминиран от влиянието и финансирането на Вашингтон, който е най-големият му акционер и плаща най-голямата такса за издръжката на институцията, припомня Уеб. Тя предупреждава, че тези организации могат да използват своите заеми и безвъзмездни помощи, за да „вкарат в капан\" задлъжнелите нации. В този смисъл анализаторът подчертава, че предвид тясната връзка между правителството на САЩ и тези институции, \"не трябва да е изненада, че Хуан Гуайдо, който се самообяви за временен президент и е подкрепен от Вашингтон, иска средства от МВФ и следователно - дълг, контролиран от МВФ\" за финансиране на неговото паралелно управление.\" Според Уеб, това показва, че основните цели на Гуайдо, освен да приватизира огромните петролни запаси на Венецуела, минават през \"връщане на страната към контролираната от САЩ дългова машина\". Друга цел на тези \"финансови оръжия\" бе Еквадор, чийто настоящ президент, Ленин Морено, \"се опита да върне на страната милостта на Вашингтон, като извърши одит на убежището на основателя на WikiLeaks, Джулиан Асанж, за да спечели спасение на 10 милиарда долара от МВФ\", казва експертката. В списъка е включена и Аржентина, която миналата година получи най-големия спасителен заем в историята от МВФ, ръководен от САЩ. Накратко, въпреки че изтеклото ръководство е издадено преди повече от десетилетие, то служи като \"важно напомняне, че така наречената независимост на тези финансови институции е илюзия и че те са сред многото финансови оръжия, които правителството САЩ използва редовно, за да огъва страните по волята си и дори да сваля правителствата в неравностойно положение\".", "date": "2019.02.10", "title": "САЩ използват МВФ и Световната банка като \"неконвенционални оръжия\" срещу Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392507-%D0%B5%D0%B2%D1%80%D0%BE%D1%84%D0%B8%D0%BB%D0%B8,-%D0%B5%D0%B2%D1%80%D0%BE%D1%84%D0%BE%D0%B1%D0%B8-%D0%B8-%D0%B1%D0%B0%D0%B9-%D0%B8%D0%B2%D0%B0%D0%BD", "text": "Изненадващо, но и твърде окуражаващо е да видиш как до един и същи извод може да се стигне по два абсолютно противоположни пътя. Изводът е, че Европейският съюз ще се разпадне в съвсем обозримо бъдеще, а едната позиция е на краен еврофедералист, а другата – на краен евроскептик.   В понеделник сутринта бях в телевизията във връзка с писмото на 30-те интелектуалеца, за което вече  . Беседвах с две дами, чиито имена няма да кажа, не защото не си ги спомням (да не бъде!), а за да не разваля чувството за универсалност. Доколкото разбрах, идеята беше едната дама да застане на страната на толерантна, мултикултурна и либерална Европа в борбата ѝ срещу тъмните сили на национализма, аз да се противопоставя от името на национализма (към който съм по-скоро критичен, защото смятам, че нацията е сравнително нова мисловна фигура, която може да доведе патриотите до опасни умозаключения), а някъде между нас да застане втората дама и да центрира разговора.      Всъщност в центъра се оказах аз, защото позициите на дамите се оказаха твърде противоположни. Казвам го, защото извън разговора ни, който беше в общи линии безинтересен, ние тримата сякаш олицетворихме основните групи българи според отношението им към Европейския съюз: 1. Такива, които са твърдо „за“ него и са склонни да го идеализират; 2. Такива, които са твърдо „против“ и са склонни да го демонизират, и 3. Някакви, които не успяват като Ботев силно да любят и мразят. Аз съм от третите и вероятно затова сега ще ме намразят както  еврофилите , така и  еврофобите .     Дамата от лагера на еврофилите – дългогодишен специалист по човешки права – беше уплашена от надигащата се вълна на „национализъм“ в Европа (слава Богу, посвени се и не каза „фашизъм“) и от това, че привържениците на визията „Европа на отечествата“, които най-вероятно ще засилят позициите си в следващия европейски парламент и ще посегнат на правата на гражданите. „Има хора – каза тя, – които искат да ни върнат към агресивната идентичност“. Попитана (май от мен) какво доказва, че „националистите“ ще постъпят именно така, дамата посочи като доказателство политическата ситуация в България, където в парламента са попаднали крайно десни патриотични партии, препънали са приемането на Истанбулската конвенция, в резултат от което са загинали 38 жени от домашно насилие.   Дамата-еврофил смята, че Европа има нужда от спасяване и че е нужен „категоричен активизъм, който ще погне на Европа да не се разпада на своите крайно десни крила“. Види се, трябва да си направим извода, че ако случайно изтървем Европа, ще се върнем в пещерите и ще станем за смях на цивилизования свят. Българинът (оня единственият и косматият, дето си го знаете) се страхувал, казват, от две неща: да не настине и да не се мине. Според мен се страхува и от едно трето: да не се изложи пред чужденците.   Всичко това много допада (не казвам, че въпросната дама-еврофилка е от тях) на атеистичната интелигенция. Вижте: в късната Античност споровете са били дали Бог Син е единосъщен с Бог Отец, дали притежава божествена природа и божествена воля; през Средновековието са се препирали настървено дали Свети дух изхожда само от Отца или и от Отца, и от Сина; днес дискусията е дали изобщо има Бог или няма, като изводите от нея са колко тъпи са онези, които си мислят, че има. Атеистичната интелигенция не признава нищо за по-възвишено от себе си. Тя е венецът на еволюцията, краят на историята. Как човек, който отрича на самия Бог правото на съществуване, ще се съгласи с друг човек, който не е на неговото мнение? А в същото време лицемерно тръби, че „ “. Този „толерантен демократ“ е готов на тоталитарни репресии, готов е да пожертва всяка конкретна свобода в името на абстрактната свобода.   Отрекли с дързост и безумие безсмъртието, на тези хора не им остава друго, освен да кажат, че смисълът на живота е в това, като умреш  „ “ и да живееш в паметта на признателните поколения. Само там. И тъй като са безкрайно горди, вярват, че те единствени знаят как светът да стане по-добър – всеки, който не споделя тяхното мнение, е ретрограден враг, реакционер, който иска да направи света по-лош или поне отказва да го направи по-добър чрез активизъм, кампании и флашмобове. Да направят света по-добър опитаха и тоталитарните режими между двете световни войни, това опитва и всеки проект за „нов световен ред“.   А е толкова просто! Трябва само да спазваш правилото: „Обичай ближния!“. Ако обичаш хората, което означава понякога да жертваш за тях личното си удобство, ако се грижиш за другия до теб, което означава от време на време да поставяш неговите интереси преди своите, тогава светът ще се подобри от само себе си. Ако всички се придържат към това правило, докато ти се грижиш за другите, другите ще се грижат за теб с тиха и ненатрапчива любов, а това е много повече, отколкото сам да се грижиш за себе си. И тогава светът наистина ще стане по-добър, без да сме си поставили амбициозната цел да го подобряваме лично с всепобеждаващия си интелект…   От своя страна дамата-еврофоб заяви, че въпросните 30 интелектуалци застават на страната на неолибералния елит, който управлява Европейския съюз,  . Страшното при европейските елити според нея е това, че те не са способни да взимат самостоятелни решения, доказателство за което е как наскоро признаха „ “. САЩ забраняват на България и на Германия да сключват изгодни сделки (Северен и Южен поток) с външни страни (Русия), за да купуват скъпи американски стоки. Поради тази неспособност на неолиберални елит „Европейският съюз ще се разпадне и е въпрос на години това да се случи“.   Националните елити не са пò стока от паневропейския неолиберален елит, защото са функция на транснационалния капитал. В България „ “, което води до бедност, неравенство, несправедливост, напрежение и т.н. Чест прави и на тази дама, че се въздържа от „революционна ситуация“ тъй както другата дама се въздържа от „фашисти“.   В този момент със сигурност ще се намери някой да каже: „ “. Тук ме хванахте. Никога не съм бил силен в ясните и стройни позиции. Но както казах в началото, аз съм от тези хора, които предпочитат да гледат делата, а не извършителите им. Не съм запалянко и си нямам отбор, който винаги да е прав за всичко и за чиято правота да воювам на кръв и сополи със запалянковците на другите отбори. Затова нека се опитам да оформя мнението си в рамките на конкретния телевизионен разговор.   Първо, не съм съгласен, че консерваторите, които намират визията за Европа на отечествата по-смислена и по-перспективна от визията за Съединени европейски щати, искат да разрушат Европейския съюз, да извадят държавите си от него и да отнемат човешките права на гражданите. Ако искаха това, те щяха да се борят за влияние в националните си парламенти и чрез това влияние да вадят страните си от Съюза. Щом се борят за влияние в общия Европейски парламент, което личи от желанието им да се явят на избори и да ги спечелят, то очевидно искат Европейският съюз да продължи, но по различен начин.   Второ, не съм съгласен, че заради членството си в Европейския съюз България бележи дъно в историческото си развитие, не произвежда нищо, нищо не изнася, хората са по-бедни от преди влизането през 2007 и правителствата са по-зависими от външни фактори. Дори правителствата на държави като САЩ и Китай са зависими от външни фактори (за Русия да не говорим!), та какво остава за правителствата на страни като България! Напротив, членството на страни като България в съюзи като Европейския им дава възможност да водят по-твърда външна политика. Независима от външни фактори ли беше България между 1944 и 1989? Хайде не ни карайте да се смеем! Или ще кажете, че за признателния български народ СССР не беше „външен“ фактор…   Производството и износът (който само през миналата година се е увеличил с 11%) непрекъснато растат, но това, кой знае защо, не е радостно за всички българи. А пък за бедността, просто погледнете данните за потреблението, оборотите на моловете и задръстванията по пътищата за Гърция в началото на няколко поредни почивни дни. По време на Виденов, когато хората наистина бяха бедни и нямаха пари даже за бензин, магистралите бяха пусти. Нямаше камиони със стоки. Почти нямаше и частни автомобили. Зловеща гледка.   Що се отнася до конкретната тема на предаването. Мисля, че колкото е лесно да се намерят 30 световни интелектуалци в подкрепа на еврофилията, също толкова лесно е да се намерят 30 не по-малко световни интелектуалци в подкрепа на еврофобията. Надцакването с интелектуалци започва да става смешно. Проблемът на Европа е другаде. Днес тя е изправена пред промяна на идеологическия си фундамент поради наличието на две кризи: кризата на легитимността и кризата на ценностите.   Кризата на легитимността . Самата демокрация носи съмнение в легитимността на властта, доколкото демократичният процес лесно може да бъде манипулиран, пък и невинаги мнението на мнозинството е правилното мнение и това се знае добре. А когато се суспендира и демокрацията, тогава легитимността на властта е в криза. Все по-често се отнема власт от правителствата, за да се прехвърли към НПО, агенции и регулатори. Доколкото правителствата са получили властта си след избори и на избори могат да я загубят, това никак не може да се каже за нейните нови получатели, които нито някой е избирал, нито някой може да свали чрез демократична процедура.   Криза на ценностите . Има хора, които си мислят, че ценностите са ала-бала, прозрачни феи в поетичните светове на префинени философи. Не е така. Ценностите изразяват разбирането за добро и зло. Европейските ценности са християнски ценности, произтичат от християнския морал. Не, не подскачайте! Ценността „човешки права“ произлиза от хуманизма, който пък започва като преклонение към човека в качеството му на образ и подобие Божие – прави ли ви впечатление, че почти всички ренесансови творби са на библейски и евангелски теми? Ценността „свобода“ идва от разбирането за свободната воля – единственият инструмент, чрез който човекът може да избира между добро и зло, за да спаси душата си. Ценността „толерантност и солидарност“ идва от заповедта да обичаме ближния. И тай нататък. Само че модерният свят се мъчи да систематизира християнските ценности като извади Христос от тях и го замести с нещо друго. Това е симптоматично. И друг път сме споменавали, че „антихрист“ не означава „против“ Христос, а „вместо“ Христос. Един от най-ярките примери за антихристовски морал е моралът на социализма, който по много неща прилича на християнския морал, само дето отрича първопричината и смисъла на този морал – Богочовека. И така обръща всичко надолу с главата, както е обърнат и кръста в черната меса на сатанистите.   Ценностите са абсолютни и не подлежат на релативиране. Когато една ценност стане относителна, спира да бъде ценност, защото се превръща в предмет на договаряне. Европейските ценности, дори и тогава, когато всеки започна да ги разбира както му е удобно, бяха подложени на изпитание по време на мигрантската криза и оттам тръгна всичко. Който чакаше бежанци (по-точно – икономическите мигранти) с цветя, плюшени мечета и плакати „Добре дошли!“, сега да се сърди на себе си. Тогава предупредихме. Това са проблемите на Европа, а не емоционалните вопли на едни или други интелектуалци. Когато тези две кризи – на легитимността и на ценностите – се преодолеят (а те ще се преодолеят, защото обединена и мирна Европа е нещо много хубаво, за да си позволим да го изгубим), тогава всички ще мирясат. Освен това мисля, че Картаген трябва да бъде разрушен.   За в. „ „", "date": "2019.02.10", "title": "Еврофили, еврофоби и бай Иван"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392498-%D0%B0%D0%BA%D0%BE-%D0%B3%D0%B5%D1%80%D0%B1-%D1%83%D0%B4%D1%8A%D1%80%D0%B6%D0%B8-%D0%BE%D1%89%D0%B5-%D0%BD%D1%8F%D0%BA%D0%BE%D0%BB%D0%BA%D0%BE-%D1%81%D0%B5%D0%B4%D0%BC%D0%B8%D1%86%D0%B8,-%D1%89%D0%B5-%D0%BF%D1%80%D0%B5%D1%81%D0%BA%D0%BE%D1%87%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D1%82%D1%80%D0%B0%D0%BF", "text": "От септември 2018 г. ГЕРБ влезе в политически упадък, ако партията удържи още няколко седмици, ще успее да прескочи политическия трап. Това каза пред седмичното обзорно предаване \"Метроном\" на Радио \"Фокус\" политологът и директор на \"Галъп интернешънъл\" Първан Симеонов.     Според него ГЕРБ трябва да се радва, че има силна опозиция и да се страхува да не се появи нещо ново, което в опит да попречи на БСП, да попречи на тях. Масата избиратели започват да се оглеждат за генерални алтернативи. Това има своите предимства и недостатъци, в които живеем вече две десетилетия, коментира той. Фигурите, които привличат внимание, като нещо ново според политологът са президентът Румен Радев, Мая Манолова и шоумена Слави Трифонов. Еднообразието е токсично за политиците, коментира той.     \"Целта на БСП е да продължава да смъква разликата от ГЕРБ. Тук се появява парадоксът. Когато толкова яростно се сражаваш с управляващите, стягаш и техният лагер и не ги оставяш да консумират собствените си грешки. По-добрата тактика на БСП би била да остави управляващите да се пържат в собствен сос, но свръхенергичната БСП не може да спре да върти колелото. Това може да направи така, че от пренавиване БСП да загуби, а управляващите да се стегнат и да вдигнат гарда от този постоянен бой по себе си. Точно това е и причината ГЕРБ все още да водят\", обясни той. Според Първан Симеонов политиката ни се намира в парадоксална ситуация на динамична статичност. Цикличността, на която сме свидетели близо две десетилетия, премина в зацикляне, каза още той и добави, че живеем с постоянен скандал, който дори вече не ни прави впечатление.", "date": "2019.02.10", "title": "Ако ГЕРБ удържи още няколко седмици, ще прескочи политическия трап"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392499-%D0%B4%D0%BD%D0%B5%D1%88%D0%BD%D0%B8%D1%82%D0%B5-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8-%D0%BD%D0%BE%D1%81%D1%8F%D1%82-%D0%B7%D0%B0%D1%80%D0%B0%D0%B7%D0%B0-%D0%BA%D0%B0%D1%82%D0%BE-%D1%85%D0%B8%D1%82%D0%BB%D0%B5%D1%80-%D0%B8-%D0%BC%D1%83%D1%81%D0%BE%D0%BB%D0%B8%D0%BD%D0%B8", "text": "Целта на популизма и на фалшивите новини, за Евгений Дайнов, е да обезсилят обществото и то да се предаде на по-силния, а не да следва правилата. Според Мария Спирова ние трябва да спираме фалшивите новини, да не ги допускаме да се разпространят и чрез социалните мрежи.     Евродепутатът Светослав Малинов бе организатор на дискусията \"Новият популизъм и фалшивите новини\". В нея участваха политологът Евгений Дайнов и журналистът Мария Спирова, която пристигна от Великобритания за участие във форума.     За политолога с китара Евгений Дайнов днешните популисти носят същата зараза, каквато е носел Мусолини, като е бил на 20, или Хитлер, когато е бил на 20 и няколко. \"Това са хора, които, ако имат достатъчно власт, достатъчно дълго време, са способни да сринат европейската цивилизация и затова трябва да ги наблюдаваме изкъсо\", каза Дайнов.     Според него начинът да се спрат фалшивите новини е да знаем каква е целта на фалшивите новини. За Дайнов тя е елементарна: \"да ни отучат да вярваме на когото и да било, на каквото и да било, за да стигнем до извода, че всички са маскари, всички лъжат, нищо не е възможно да се случи, да се подчиня на силния на деня. Това е пак идеята на популизма - да се подчиняваме на сила, а не на правила\". Еколози: Правителството разпространява фалшиви новини за Пирин Според него това е целта и на фалшивите новини. \"Когато си обезверен, че има истина, обезверен си, че има положителни герои, подчиняваш се на силата. Този който е най-силен до тебе, отиваш, целуваш ръка, примиряваш се и това е положението\", заяви Евгений Дайнов. Журналистът Мария Спирова смята, че не можем да заглушим фалшивите новини, защото те са навсякъде около нас. \"Това е - отиваш в морето, плуваш, - ще се намокриш. Това, което можем да направим, е да познаваме собствените си предразсъдъци и да не позволяваме на фалшивите новини да минават през нас, ние да се превръщаме в техния продукт и в тяхната антена\", каза Спирова. Тя даде пример, че при споделяне в социалната мрежа Фейсбук дори на информация или картинка с коментар: \"Това е ужасна глупост\", то през няколко други проследявания и споделяния, достига до някой, който казва: \"Да, това е моето нещо, това е истината\". Фалшивите новини трябва да спират с нас. Това трябва да е дискусия, която се води постоянно. И когато фалшивите новини се променят като стратегия, ние да се променяме с тях, категорична е Спирова. Според евродепутата от ЕНП/ДСБ Светослав Малинов популизмът не е идеология. Според него това е начин на правене на политика. При всички положения разделя обществата, създава фалшиви врагове, за да събира гласове. Той е категоричен, че популизмът е разрушителен за демокрацията, независимо, че някаква доза популизъм има у всички, има все пак партии, които се хранят само от популизъм. \"Аз вярвам в истинско, дълбоко, изначално образование, свързано с новите технологии. Мисля, че образователните системи в ЕС в момента създават методики, за да могат неговите граждани да бъдат образовани как да разпознават и никога да не се поддават на този тип фалшиви новини. Ние в момента сме хванати в крачка и затова фалшивите новини са толкова мощни. Аз съм убеден, че предстои техния залез, без разбира се, да предричам тяхното изчезване\", категоричен е Малинов Според него социалните медии са виновни за разпространението на фалшивите новини. Той изтъкна признанието и на големите шефове на социалните мрежи, коти признаха, че са неподготвени. Гугъл, Фейсбук са готови да сътрудничат, виждайки разрушителните последствия от фалшивите новини, каза Малинов.", "date": "2019.02.10", "title": "Днешните популисти носят зараза като Хитлер и Мусолини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392500-%D0%BF%D1%80%D0%B0%D0%B2%D0%B8%D0%BC-%D1%81%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8,-%D0%B1%D0%B5%D0%B7-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5", "text": "  \"Аз съм си задавал въпроса защо сме на това дередже. В огромна степен се дължи на нашата специфична народопсихология. Първо, ние нямаме собствен цивилизационен модел, ние се опитваме да се впишем в модела на чужди нации. Това е невъзможно, защото техният модел е създаден от друга култура, друга среда. Например днес се опитваме да се набием в англосаксонския модел.      И сме толкова смешни! Правим се на американци без парите на американците. Жалка работа!\", посоми още той пред Дарик.     Той се обърна към българите: \"Хора, измислете кое е специфично за нас самите, защото всяка нация има нещо оригинално, всяка нация е ценна с нещо. Ние като даденост, като държава сме уникални. Гордеем се с някакво минало, сигурно има генетична връзка, все още сме на територия, която се нарича България, но ние нямаме нищо общо с онези хора, които наистина са давали живота си за идеи. Идеята, която може да мобилизира една нация, я няма. Идеята не може да бъде да имам \"Мерцедес\" или БМВ и някоя руса силиконка там да се мотае. Това може да осмисли живота на някакъв човек, но не и на една нация. Прекалено материално се подхожда в такова едно ниско ниво\".     \"Според мен всичко тръгва от това, че ние просто сме едни неверници, а когато си неверник, губиш всякакви ориентири - и морални и т.н. И нещата не отиват на добре. Знам ги политиците, те трябва да свалят звезди. Аз затова избягах от политиката, защото тази среда ми е втръснала до болка. Това е среда на лицемерие, на измамници, не искам да съм в нея\", каза още д-р Тренчев. Българите нямаме собствен цивилизационен модел, а се опитваме да се впишем в модела на чужди нации. Така почетният председател на КТ „Подкрепа” Константин Тренчев си обяснява защо толкова години след демократичните промените у нас ”дереджето” не се променя.  ", "date": "2019.02.10", "title": "Правим се на американци, без парите на американците"}
{"url": "http://www.classa.bg/%D1%82%D0%B5%D1%85%D0%BD%D0%BE/item/392501-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B8%D0%B7%D0%BB%D1%8A%D1%87%D0%B2%D0%B0%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B8-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D1%80%D0%B0%D0%B4%D0%B8%D0%B0%D1%86%D0%B8%D1%8F", "text": "Порталът Statista statistics публикува класация на смартфоните, които излъчват повече и по-малко радиация, когато се държат до ухото по време на разговор. Компанията ползва данни от Федералната служба за радиационна защита на Германия, като анализира моделите смартфони, предоставени от различните доставчици на 10 декември 2018 г. В резултат на това списъкът на устройствата, излъчващи повече радиация, се оглавява от Mi A1 на китайската компания Xiaomi, с общо 1,75 вата на килограм. Този модел е следван от друг китайски смартфон, OnePlus 5T на компанията OnePlus, с индекс от 1.68. На трето място е Xiaomi Mi Max 3. Порталът подчертава, че устройствата на тези две фирми представляват половината от радиацията, включена в този списък. В списъка на 16-те смартфона, които излъчват повече радиация, са включени и продукти на Apple, HTC, Google, Sony и ZTE. На снимката можете да видите пълното класиране. На другата страна на скалата са устройствата, които излъчват по-малко радиация, а лидер в този втори списък е Samsung Galaxy Note8, с 0.17 вата на килограм. Освен това половината от моделите с ниска радиация принадлежат също на тази компания. На второ място е ZTE Axon Elite, със същия индекс, а трети е LG G7, с 0.24. Следват ги моделите на HTC и Motorola. Statista посочва, че няма указания за „безопасно\" ниво на радиация, излъчвано от смартфоните и германската сертификация за екологична съвместимост Der Blaue Engel, удостоверява само телефоните, чийто индекс е по-малък от 0.60 вата на килограм. Така, докато устройствата във втория списък са изцяло под тази цифра, тези в първия списък, я надвишават повече от два пъти.", "date": "2019.02.10", "title": "Смартфоните, които излъчват най-много и най-малко радиация"}
{"url": "http://www.classa.bg/%D1%81%D0%B2%D1%8F%D1%82/item/392502-%D0%BE%D1%86%D0%B5%D0%BB%D1%8F%D0%BB-%D0%BE%D1%82-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0-%D0%B7%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%89%D0%B0%D1%81%D1%82%D0%B8%D0%B5%D1%82%D0%BE", "text": "\"Не трябва да мразиш. Омразата е болест, която първо унищожава врага, но после и теб.\" Това е основният урок, който животът е дал на Едди Джаку. На 98 години, оцелял от нацисткия ад, днес той живее в Австралия и има ясни приоритети. Неговата тайна за да бъде щастлив е \"добра жена и приятелството\". Това каза той в интервю за програмата „No Filter\" на австралийската медия Mamamia. Интервютото, публикувано миналата седмица, стана вирусно в мрежата. Джаку живее днес в Сидни и разказва историята си, 73 години след края на Втората световна война. През 1942 г., когато се завръща от нощна смяна, той е арестуван в Брюксел (Белгия) и е откаран в концентрационния лагер Аушвиц заедно със семейството си, където прекарал 15 месеца. Както много други евреи, родителите му били убити в газовата камера. Номерът на затворник все още е татуиран на ръката му. Той признава, че когато баща му го е учил като дете, че е по-приятно да даваш, отколкото да получаваш, той го е смятал за „луд\". Сега признава, че баща му е бил прав. Той обаче не крие преживяната травма. \"Няма да простя или да забравя\", признава Джаку. Той уверява, че има две страни, в които никога няма да се върне: Германия и Полша. Днес той се смята за \"най-щастливия човек в света\" и изразява желанието си думите му да служат като урок за живота за най-малките. \"Ще науча децата как да бъдат щастливи и да направят този свят по-добро място за всички\", заключава той.", "date": "2019.02.10", "title": "Оцелял от Холокоста за тайната на щастието"}
{"url": "http://www.classa.bg/%D1%81%D0%B2%D1%8F%D1%82/item/392503-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D1%80%D0%BE%D0%BD%D0%B0%D0%BB%D0%B4%D0%BE-%D1%82%D1%8F-%D0%BD%D0%B5-%D0%B5-%D0%BE%D1%82%D0%B8%D1%88%D0%BB%D0%B0-%D1%82%D0%B0%D0%BC,-%D0%B7%D0%B0-%D0%B4%D0%B0-%D0%B8%D0%B3%D1%80%D0%B0%D0%B5-%D0%BA%D0%B0%D1%80%D1%82%D0%B8", "text": "Майката на футболиста Кристиано Роналдо, Долорес Авейро, се възползва от представянето на марката вина и масла на футболната звезда, за да защити публично сина си, когото Катрин Майорга обвинява в изнасилване. \"Имам доверие в моя син, за случилото се. Когато тя е отишла там, не е било за да играе карти, отишла е да направи нещо. Аз познавам сина си\", каза Авейро. Инцидентът се е случил през 2009 г. в хотел в Лас Вегас (САЩ). Моделът Катрин Майорга, на 34 години, представи пред съда на щата Невада обвинение от 32 страници срещу футболиста, твърдейки, че освен сексуалната агресия, той й е платил 375 000 долара, за да не говори за това. Роналдо, от своя страна, описа обвинението в изнасилване като \"лъжливи новини\" и увери, че има хора, които \"искат да се рекламират\", използвайки името му.", "date": "2019.02.10", "title": "Майката на Роналдо: \"Тя не е отишла там, за да играе карти\""}
{"url": "http://www.classa.bg/%D1%81%D0%B2%D1%8F%D1%82/item/392504-%D1%80%D1%83%D1%81%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%B8-%D0%BD%D0%B0-%D0%B9%D0%B5%D1%85%D0%BE%D0%B2%D0%B0", "text": "Руските власти тази седмица извършиха серия от арести на Свидетели на Йехова, организация, смятана за екстремистка от правосъдието на страната. В същото време датски гражданин стана първият член на тази група, осъден в Русия. Няколко членове на организацията бяха арестувани по време на \"мащабна операция за спиране на незаконната дейност\" в руския град Саранск (Република Мордовия), съобщи местният отдел на Министерството на вътрешните работи, който не уточнява броя на арестуваните. Също в четвъртък бяха съобщени арести в град Урай. Според Министерството на вътрешните работи, от юли 2017 г. в този град функционира местна клетка на Свидетелите на Йехова, чиито последователи \"пропагандират своето превъзходство над другите граждани, провеждат тайни срещи за разработване на планове за действие и изучаване на екстремистка идеология, набират нови членове сред жителите, като ги подтикват да нарушават семейните отношения и да игнорират държавните органи.\" Денис Кристенсен, датски гражданин, арестуван по обвинение в екстремизъм, се превърна в първия свидетел на Йехова, който е затворен в Русия, след като районният съд на Ориол го осъди на шест години затвор на 6 февруари. Той е бил лидер на местното библейско четене на Свидетелите на Йехова и е арестуван през май 2017 г., месец след като Върховният съд на Русия обяви дейността на тази група за незаконна. Организацията \"Свидетели на Йехова\" е международна религиозна група, основана през 1881 г. в град Питсбърг (САЩ) от американския пастор Чарлз Тазе Ръсел. Нейният доктринен принцип се основава на убеждението за създаването на рай на Земята, до който ще имат достъп само 144 000 човешки същества, известни като „помазани\". Тази организация има 8 милиона последователи по целия свят и около 175 000 души на територията на Русия.   Свидетелите на Йехова изследват библейските пасажи, но отхвърлят някои от техните практики; те вярват в живота и възкресението на Христос и използват определена християнска терминология. Те забраняват на членовете си да консумират алкохол и наркотици, не признават институциите, нито признават каквито и да било граждански задължения или практики, като развод, военна служба или кръвопреливане, като изискват пълно подчинение на волята и целите на организацията.", "date": "2019.02.10", "title": "Русия арестува Свидетели на Йехова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392495-10-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1258 г. монголите опустошават Багдад, изпепеляват го и избиват 10 000 души.     През 1799 г. след завладяването на Египет Наполеон започва поход за завладяване на Палестина.     През 1824 г. Симон Боливар е провъзгласен за диктатор на Перу.     През 1827 г. в Санкт Петербург е основана Военноморска академия.     През 1840 г. британската кралица Виктория се омъжва за принц Алберт фон Сакс-Кобург-Гота.     През 1867 г. Григорий VI е утвърден от Високата порта за Вселенски патриарх.     През 1879 г. е открито Учредителното събрание в Търново.     През 1883 г. в България влиза в сила първият закон за печата.     През 1892 г. започва процес срещу Екатерина Каравелова - съпруга на политика Петко Каравелов, както и срещу още няколко други съпруги на политици-либерали по обвинение в предателство. Делото завършва с оправдателна присъда.     През 1922 г. в САЩ е осъществено първото директно излъчване по радиото на цял симфоничен концерт.     През 1931 г. Ню Делхи става столица на Индия.     През 1935 г. в Северна Месопотамия са открити останките на най-стария известен в историята град, датиран отпреди 5700 години.     През 1938 г. румънският крал Карол отменя конституцията и установява кралска диктатура.     През 1942 г. американската звукозаписна фирма „Виктор\" пуска първата в света Златна плоча.     През 1953 г. Народното събрание приема изменения в Наказателния кодекс и предвижда смъртно наказание за измяна на родината.     През 1955 г. в САЩ е направена първата в света демонстрация на самолет с вертикално излитане.     През 1986 г. в Палермо (Италия) започва най-големият съдебен процес срещу мафията с 474 обвиняеми.     През 2006 г. в Торино (Италия) са открити XX-те Зимни олимпийски игри.  ", "date": "2019.02.10", "title": "10 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392496-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%81%D0%B0%D1%89-%D0%B8-%D0%B5%D0%B2%D1%80%D0%BE%D0%BF%D0%B0-%D1%81%D0%B0-%D0%BF%D0%BE%D0%B4%D0%BB%D0%BE%D0%B6%D0%B5%D0%BD%D0%B8-%D0%BD%D0%B0-%D1%85%D0%B8%D0%B1%D1%80%D0%B8%D0%B4%D0%BD%D0%B0-%D0%B0%D1%82%D0%B0%D0%BA%D0%B0-%D0%BE%D1%82-%D1%80%D1%83%D1%81%D0%B8%D1%8F", "text": "В Комисията за контрол над службите за сигурност в четвъртък ще се проведе изслушване във връзка с отравянето на бизнесмена Емилиян Гебрев и информацията за това, че извършителят може да е съпричастен със случая \"Скрипал\". Това съобщи председателят на парламентарната група на ГЕРБ Цветан Цветанов в Харманли, където участва в зарязването на лозови масиви.     Той изрази увереност, че по случая се работи активно и вече е създадена \"необходимата координация между българските, британските и европейските власти\".     Според Цветанов през последните 3-4 години България, САЩ и Европейският съюз са подложени на хибридна атака от страна на Русия. По думите му има информации за руска намеса в изборите в няколко държави посредством социални медии. Цветанов допълни, че има мнение за това, че \"дори Брекзит се е случил под такова влияние\".     Според зам.-председателят на ГЕРБ случаят \"Скрипал\" е затвърдил позицията на Европейския съюз за продължаване на санкциите срещу Русия. Цветанов коментира, че Русия иска да отклони ЕС от политиката му за единствено. До седмица се очаква коалиционен съвет, на който концепцията на ВМРО за ромската интеграция ще бъде сред обсъжданите теми.", "date": "2019.02.10", "title": "Цветан Цветанов: България, САЩ и Европа са подложени на хибридна атака от Русия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392497-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B8%D1%82%D0%B5-%D0%B7%D0%B0%D0%B2%D0%BE%D0%B4%D0%B8-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE-%D1%82%D0%BE%D0%B2%D0%B0-%D0%B5-%D1%81%D0%B0%D0%BC%D0%BE-%D0%B7%D0%B0-%D0%B2%D0%B8%D0%B4%D0%B8%D0%BD-%D0%BE%D0%B1%D0%B0%D1%87%D0%B5-%D0%B8%D0%BC%D0%B0%D0%BC%D0%B5-%D0%B1%D0%B0%D0%BD%D0%B0%D0%BD%D0%B8-%D0%B4%D0%B0-%D0%BF%D0%BE%D0%BA%D1%80%D0%B8%D0%B5%D0%BC-%D1%81%D0%BB%D1%8A%D0%BD%D1%86%D0%B5%D1%82%D0%BE", "text": "Оцетна фабрика Тухлена фабрика Керамична фабрика – Катюша Драгажен флот Държавни угоителни стопанства Държавно автомобилно предприятие Държавно стопанско предприятие “Млекопреработване” / Млекоцентрала Държавно предприятие за зърнени храни “Септември” Държавно индустриално предприятие “Текстилни влакна” Държавно индустриално предприятие “Бдин” Държавно индустриално предприятие “17 партизани” Държавно индустриално предприятие “Украйна” Държавно предприятие “Пренос – превоз” Държавно земеделско стопанство Държавно стопанско предприятие “Винпром” Държавно стопанско предприятие “Булгарплод” “17 партизани” Държавен застрахователен институт Държавен машиностроителен завод “Георги Димитров” / ДМЗ Ремонтен технически завод – филиал на ДМЗ Трудово-кооперативно земедeлско стопанство “Ернст Телман” Трудово-кооперативно земеделско стопанство Трудово-производителна кооперация “Червения септември” Трудово-производителна кооперация “Тройка” Трудово-производителна кооперация “Бор” Трудово-производителна кооперация “Мир” Окръжно предприятие “Автотранспред” Окръжно предприятие “Кинефикация” Окръжно предприятие “Материално техническо снабдяване” Окръжна станция на съобщенията Окръжно изкупвателно предприятие Окръжно търговско предприятие Окръжна стоматологична поликлиника Окръжно търговско предприятие “Топливо” Окръжно пътно управление Промкомбинат “Мико Нинов” Промкомбинат “Метал” Промишлен комбинат “Възход” Месокомбинат “Родопа” Мебелен комбинат Бдин Градско търговско предприятие “Здрава храна” Градско търговско предприятие “Градска търговия” Градската мелница Шивашка трудово-производителна кооперация “Боян Чонос” Шившко предприятие – Димитър Благоев Хлебозавод / Градско стопанско предприятие “Хлебни изделия” Вакуумната фабрика за производство на консерви Завода за строителни конструкции “Крум Бъчваров” Стопанско предприятие “Сортови семена и посадъчен материал” Научно-изследова­телски институт по млекарство Екарисажен завод Машинно-тракторна станция Единна строителна организация СМК БКС СЕП АПК Наркоп Балкантурист Обществено хранене Водно стопанство ДСО Кореком Пристанищен комплекс ,,Видин“ СО МАТ Фабриката за безалкохолни напитки / Лимонадена фабрика Ремонтстрой Химремонтстрой Водстрой Бирена фабрика Растителна защита Химическо чистене Градско стопанско предприятие “Комунални услуги” Всъщност тези загубени позиции, следва да се разглеждат като реален потенциал!               Българската енергетика До средата на 20-и век бяхме последни в Европа по енергийни мощности. От 1945 до 1990 г. те нараснаха 120 пъти! Стигнахме Белгия и Австрия. Изпреварихме Дания, Португалия и Гърция. Изравнихме се с Европейския съюз. Енергийната ни стратегия, проектите, инженерната реализация се изпълняваха от забележителния научен център “Енергопроект”. Създаден през 1948 г., той обедини творческите сили на няколко поколения специалисти и стигахме върховете на световната енергетика: Енергопроект – ПАВЕЦ “Чаира”. По мощност (861 MW) и по проектно решение (турбопомпената зала е на 360 метра под земята, в каверна с размерите на зала 1 на НДК) няма европейски аналог! Каскада “Белмекен-Сестримо”. С трите електроцентрали (първата от които е ПАВЕЦ), с обща мощност 735 MW, е международна рядкост!Заема водещо място между действуващите ВЕЦ и ПАВЕЦ в света. – Каскада “Арда” – с обема на трите й язовира 1,15 млрд. куб. м, е една от най – големите в Европа! – Източномаришкият енергиен комплекс. Горивната му база са лигнитни въглища с най-ниска калоричност – 1400 ккал/кг. По екологични изисквания две от централите са с железобетонни комини по 325 метра – най-високите в Европа! /Сега абсурдът на капиталистическата непланова икономика е следният: “… Най-големият трън в очите на всички е проектът на ХХI век – АЕЦ “Белене” (започнат преди 89 г. и спрян след избухването на демокрацията). Изграждането на 2000-мегаватова ядрена мощност обедини цялото анти-ядрено лоби не само у нас, а и в чужбина. Начело е целият източномаришки енергиен комплекс. Той вече дава близо половината електроенергия на България и на него се възлагат огромни надежди да отстоява енергийната независимост на страната за десетилетия напред. Изграждането на една огромна ядрена мощност ще заплаши бъдещите продажби на електроенергия от ТЕЦ-овете…”/ – Производството на водни турбини и тенератори. До 1950 г. у нас са изработвани водни турбини с мощност до 10 КW. През 1954 г. произведохме турбина и генератор с мощност 700 КW. В 1960 г. изнесохме в Китай 30 турбогенераторни комплекта за ВЕЦ. Към 1980 г. вече работеха 30 ВЕЦ с 80 български турбогенератори с обща мощност 840 МW. Венец на турбостроенето ни са трите агрегата за ПАВЕЦ “ЧАИРА”, всеки с мощност 215 МW по чертежи на “Тошиба”, Япония. След 1990 г. управленската ни прислуга на чужди сили упорито подготви взривяването на енергетиката: МЕТАЛУРГИЯТА До 1950 г. България няма металургия. Към 1989 г. вече произвеждахме 3 милиона и 300 хиляди т стомана и бяхме 27-ата металургична страна в Света. Стратегията, проектите и изпълнението се водеха от крупния научно-проектантски център “Металургпроект”. Нови технологии и продукти разработваха институтите по черна и цветна металургия, катедри във ВХТИ и ВМЕИ, Институтът по металознание към БАН, институтите по леене, по металокерамика и прахова металургия. – Корабна ламарина. От 1970 година българското корабостроене работеше изцяло с местни метали.  – Бронестомани. От 1972 г. металургията ни осигуряваше нуждите на танкостроенето с наши стомани.  – Студеноогънати олекотени профили.  – Валцовани стомани за транспорта и мините.  – Студеновалцована ламарина , в т.ч. с метални и пластмасови покрития.  – Щранговани профили за кари и асансьори.  – Радиални профили и тръби вкл. за цеви на стрелково оръжие и стволове на оръдия.  – Центробежно ляти тръби, вкл. неръждаеми, по технология и оборудване на инж. Емил Петков.  – Непрекъсната разливка на стомани.  – Електрошоково претоплени стомани в сътрудничество с института “ПАТОН” в Киев.  – Прахова металургия и металокерамика, развивана десетилетия от колектива на проф. Радослав Тодоров.  – Вакуумно леене на качествени отливки. – Патентът на инж. Александър Вълчев за специална обмазка на електродите на електродъговите пещи, увеличаваща живота им с 30%, бе закупен от много фирми, в т.ч. от Канада и Великобритания.  – Изработихме от наша микролегирана с азот стомана 10Г2САФ за металните конструкции на сибирските заводи в зоната на вечния мраз. С тях участвахме в междудържавната интеграция за газ от Русия.  – Получихме за тази стомана международен сертификат за производство на газопроводни тръби.Заваряването й успешно бе решено от д-р инж. Марин Белоев и от чл.-кор. проф. Любомир Калев.  – Леенето с газово противоналягане по метода “Акад. Балевски – проф. Димов” е едно от забележителните открития в световното металолеене през изтеклия 20 век! По този метод:  – Произвеждахме сложни и дебелостенни отливки за военнопромишления комплекс.  – Член.-кор. проф. Янко Арсов създаде високояки отливки от азотирани стомани, в т.ч. и корабни винтове. Вече имаме стомани със съдържание на азот до 3%, което е невероятен успех! В тях скъпият никел се заменя с най-срещания газ в земната атмосфера. С наши леярски машини и технологии работят най-големите световни производители на алуминиеви джанти. Над 600 машини за леене с противоналягане леят 50% от кокилните алуминиеви отливки в света! Всичко изброено вече е унищожено, или е пред рухване. Че това се прави по чужда поръчка, се вижда от следния пример: на наша територия са положени 70 хил. т газопроводни тръби. От тях 50 хил. т са от българска стомана, произведени от Завода за спирало шевни тръби в гр. Септември. Другите 20 хил. т са вносни право шевни тръби. Всички досегашни 13 аварии по технически причини са при вносните тръби! Няма нито една авария с наша тръба! Въпреки това заводът ни бе разрушен под претекст, че бил с остаряла технология. А в Турция сега се строи нов завод точно по тази технология! Българската химия През 1945 г. беше в зародиш. Внасяхме дори сода каустик и син камък! Към 1989 г. отрасълът вече произвеждаше годишно: “Химпроект” водеше инвестиционното развитие на отрасъла. Двадесет научноизследователски институти, много катедри във ВУЗ, БАН и развойни бази с 1500 научни дейци осигуряваха научната дейност. Те поддържаха тесни връзки със световния научен и делови свят.– 2,5 млн. т минерални торове  – 1 милион тона калцинирана сода  – 400 хил. т пластмаси  – 1,8 милиона броя автомобилни гуми  – 20 хил. т химикали за растителна защита  – Преработваше 12 млн. т суров нефт  – Имаше 11% от националните промишлени основни фондове.  – Даваше 8,5% от националната промишлена продукция  – Осигуряваше 20% от постъпленията от западна валута  – Поддържаше 100 000 работни места Химпроект-Варна – Българският карбамид имаше неограничени пазари.  – Заемахме 4-то място в света по производство на калцинирана сода.  – Държахме 17-а позиция по производство на пластмаси.  – В изкуствените текстилни влакна изпреварвахме Франция, Италия, Белгия, Испания, Канада.  – Произвеждахме или таблетирахме от вносни субстанции всички масови лекарствени средства.  – Първи от източноевропейските страни организирахме производство на спринцовки за еднократна употреба.  – Закупихме лицензи и марки за съвременна козметика. – Огромният износ в Русия ни направи първи в света по производство на пасти за зъби. Всичко това вече е ликвидирано. Най-ярко показва растежа на индустриалния ни интелект В 1945 г. в България имаше десетина предприятия и 50 работилници с общо 4000 работещи и не повече от 200 инженери. Бях в първия випуск на новия машинен факултет на Държавната политехника. Едва намирахме работа за задължителния студентски стаж. В 1950 г. с месеци стояхме като безработни млади инженери. В 1989 г. в отрасъла работеха 730 завода, 430 хиляди работещи и 35 000 инженери. 5000 научни дейци създаваха нови технологии и машини в 30 научноизследователски института. С 5% от националните основни фондове машиностроенето осигуряваше 20% от обществения продукт и 55% от износа на България. Транспортното машиностроене Първият български електрокар се появи в 1951 г. След 3 десетилетия изнасяхме годишно 83 хиляди електро- и мотокари. Три бяха световните фирми в тази област: “Кларк” – САЩ, “Тойота” – Япония и “Балканкар” – България. /Тук не можем да не отдадем почит на култовата реплика на сините шамани, която ще остане като ярък бисер: че японците купували нашите мотокари, заради чугуна. Изглежда е имало голям глад за чугун по света, а в България се е намирало някакво извънредно находище, защото нашите мотокари се купуваха на 5 континента и то с десетки хиляди – включително и от най-развитите “демокрации”./ Закупихме лицензи за основни карни възли от най-реномирани фирми, производителки на хидравлика, пневматика, електроника, механика, дизелови двигатели, тягови акумулатори. Това развитие се ръководеше от д-р инж. Пантю Карапантев, д-р инж. Николай Георгиев, инж. Илия Ивановски. – Първият ни електротелфер е от 1952 г. След 30 години износът стигна 150 000 броя годишно, бяхме сред петицата световни производители. Пионер в тази област бе рано загиналият инж. Марчев. Комплектна техника за складова механизация усвоихме в края на 50-те години. След 3 десетилетия изнасяхме в десетки страни машини за обработка на стелажи с височина до 24 метра и при скорост на придвижване на палетите до 120 м/мин., с телеуправление, с програмно адресиране и с робокари. Тази система се създаде от инж. Илия Джагаров и инж. Тодор Мутаров. Днес транспортното машиностроене е разрушено! Производството на кари намаля 20 пъти. Корабостроенето От Освобождението до 1945 г. е произвело 86 плавателни съда с обща товароподемност 15 500 тона. Най-големият кораб е бил с товароподемност 800 тона. От 1945 до 1990 г. са произведени 1450 плавателни съда с обща товароподемност 5 милиона тона. От износ на кораби спечелихме 2 млрд. щ. д. (5 пъти повече от инвестициите за отрасъла). Отрасълът бе ръководен от талантливи стопански дейци: инж. Георги Георгиев, Панчо Петков, инж. Дочо Дочев, инж. Тодор Ганчев, инж. Иван Лазаров, инж. Слави Георгиев, инж. Злати Златев, инж. Богданов, Тремол Иванов и много други. Инвестиционното машиностроене До 1945 г. не беше известно у нас дори като понятие. Индустрията работеше само с вносни машини. През 50-те години се появиха първите ни заводи, съоръжени с българска техника. Заводът за пектин в Перник проектирахме под ръководството на инж. Иван Байчев. Завършил и работил в Германия, той донесе в паметта си технологичната схема и конструкциите на машините. Сега: Ако заработи известният в миналото с производството на пектин и плодови сокове пернишки завод, който е единствен на Балканския полуостров, това ще е не само успех… Заводът за цимент в Димитровград бе оборудван изцяло с български машини. Под ръководството на инж. Петко Башев и инж. Илия Илиев конструирахме трошачките, ситата, елеваторите, шнековите транспортьори, 40-метровата въртяща се пещ за клинкер. Флотационната фабрика в Кърджали бе съоръжена с наши топкови, конусни, челюстни, чукови мелници и трошачки, транспортьори и флотационни басейни. Днес: Кърджалийската фирма “Монек-юг” ще оборудва флотационна фабрика, която ще бъде построена в турския град Чанаккале. Заводът за помпи във Видин заработи в началото на 50-те години. През 80-те години произвеждаше годишно 100 000 помпи, вкл. за големите дунавски помпени станции. Експортираше 95% от продукцията си и конкурираше световни фирми, в т.ч. и “Сигма”. Завод “Спартак” в Бургас стигна годишно производство 30 000 вентилатора, главно за износ. Усвои промишлени вентилатори с размер на работното колело до 2 метра! Завод “Мир” в Монтана стана за две десетилетия известен производител и износител на комплектни линии за тухли и керемиди. Осигури високото им качество с лицензи от италианската фирма “Морандо” и немската “Келер”. Машиностроителният завод в Ст. Загора бе специализиран в производството на бутилираща техника. Програмата му включваше линии с производителност 36 000 бутилки на час. През 80-те години закупи световноизвестната фирма “Ортман и Хербс” в Хамбург. Десетки негови линии още работят в Русия, Украйна и Китай. Машиностроителният завод “Вапцаров” в Плевен произвеждаше преси, въздушни компресори, водни помпи. Още в 1954 г. изработи водните турбини за ВЕЦ “Батошево”, а през 1986 г. стигна до турбопомпените агрегати за ПАВЕЦ “Чаира”. От 70-те години пое и производството на възли за атомни електроцентрали по международната специализация на СИВ. Металообработващите машини Бяха основно направление на отрасъла. Започнало през 30-те години в 5-6 малки работилници, към 1980 г. то имаше 40 завода, произвеждащи 18 хиляди стругове, фрези, бормашини, агрегатни машини, обработващи центри, автоматични технологични линии, манипулатори, роботи. 90% от тях се експортираха в десетки страни от Близкия изток до Западна Европа. Научноизследователският институт и заводските му конструкторски бюра имаха огромен опит в създаването на нова техника. Развитието му е дело на инж. Щилян Петров, проф. Асен Вълев, д-р инж. Мойнов, д-р инж. Ярослав Генов, д-р инж. Илия Харампиев, д-р инж. Пенко Сомлев, инж. Божил Вучков. Днес производството на металообработващи машини е почти ликвидирано. Преди месеци посетих флагмана му – ЗЗМ, София. Цехът за агрегатни машини, линията за сачмено-винтови двойки, участъкът от автоматични технологични линии с програмно управлявана и роботизирана техника бяха гордост за българската индустрия. Попаднах в потресаваща обстановка: празни и изоставени цехове, разграбени уникални машини, безцелно лутащи се хора с блуждаещи и тъжни погледи. Господа управляващи, ако искате да видите успеха на вашето преустройство, отидете в ЗММ – София! Инструменталното производство Беше силно развито! Съвременният индустриален свят добре знае, че то има стратегически характер, затова държаха под око действията ни в този отрасъл. Над 80% от оборудването и технологиите бяхме купили от водещи западни фирми. Имахме и наши ценни разработки. Прецизните ни инструментални машини бяха колкото тези на швейцарските заводи, известни като водещи в тази област. Само нишковите и обемните ни електроерозийни машини надхвърляха 600 броя. Инструменталните заводи в Габрово, Шумен, Монтана, Севлиево, София, Кърджали не отстъпваха на световните еталони. Други 300 индустриални предприятия имаха съвременни инструментални цехове. Квалификацията на инструменталчиците ни беше висока. България можеше да се запази като производител на инструменти и пресформи за експорт. Една пресформа с тегло 50 кг струва колкото лек автомобил! През 1983 г. построихме в София малко предприятие за производство на пресформи с вносни машини и ембаргова КАД-КАМ система за управление. Първият западен бизнесмен, който го видя през 1990 г., поиска да го купи за луди пари! Инструменталните ни мощности, включително и това предприятие вече почти са ликвидирани. Три четвърти от инструменталните ни машини бяха купени на безценица от турски фирми. Един от основателите на това производство, починалият инж. Леон Маиров, ако можеше да види какво стана с делото му, щеше да се обърне в гроба. Индустриалният умствен капитал на България вече е унищожен Това е престъпление, по-голямо от самото разрушаване на индустрията, защото без интелект е невъзможно нито изграждането, нито развитието й. Той се създава бавно и трудно. Нужни са време, подходяща среда и много пари. Разправата бе извършена професионално. Тя включваше: Бърза раздяла със старите специалисти. Те бяха унизени и оставени на мизерно доизживяване. Разгонване по чужбина на специалистите от средното и младото поколение под натиска на безработица и безперспективност. Сриване възпроизводството на нови специалисти. Съсипана бе образователната система. Това изключи България от групата на индустриалните държави, тя се превръща в нео-колониална територия. Изпълнението започна още от началото на 1990 година. Фалшифициран бе външният дълг, за да се представи икономиката ни като катастрофирала. Изчезна 1,4 милиард щ. д. валутен резерв. Необяснимо защо не бяха прибирани 2 милиарда и 350 милиона щ. д. външни вземания. На 28 март 1990 г. бе обявен мораториум по външния ни дълг. По покана на правителството господата Ран и Ът от САЩ с екип от американски и български специалисти разработиха план за “реформи”. Вече 15 години той се изпълнява безпрекословно. В съответствие с него България единствена в света извърши 100 % разрушителна приватизация. Лекомислено се изоставиха традиционни пазари. Чрез “преструктуриране” бяха разбити социалната, здравната, образователната и културната национални системи. Така бе разрушено всичко, което ни свързваше със съвременния промишлен свят. Отприщените стихии унищожиха средата, в която може да се развива индустриалният интелект. Изправени пред изгнилата страшна икономическа гробница, ние, работилите по 30-40 години за нова България, можем само да кажем: Господа, изпълнихте поръчението: Не можете само едно: да ни отнемете самочувствието на строители на съвременната ни родина! Нарекохте го “носталгия по миналото” и я обявихте за голям грях. Това си е ваша грижа! Наш дълг е, докато можем, да пазим паметта за съзиданието! Завод за дискови запаметяващи устройства – Стара Загора. Повечето компактдискове, които купуваме, се произвеждат в Стара Загора и след това им се лепят различни вносни марки. Електрониката и изчислителната техника Към 1970 година вече работеха заводи за: Научноизследователски институти: БАН – София, ЦИИТ-София, в Ботевград, Пловдив, Бургас, и др. Заети в производството и научното развитие – над 100 000 души. България се нареди сред развитите страни в тази област. Това беше тържество на нашия индустриален интелект! Изчислителната техника, телекомуникациите, кибернетиката, автоматизацията, програмната индустрия се превръщаха в съдба на младите българи! Принос за това имаха проф. Богомил Гъдев, акад. Ангел Ангелов, акад. Васил Сгурев, акад. Кирил Боянов, акад. Благовест Сендов, проф. Владимир Гановски, проф. Трайко Петков, д-р Йордан Младенов и др. Инициатор и ръководител на цялата програма беше проф. Иван Попов (1907-2000 г). Ураганът, вилнеещ през последните седемнадесет години над нашата индустрия и икономика, унищожи тази национална перспектива. За техническата ни младеж остана единствен изход – да продават на безценица своя талант в чужбина, който е търсен по целия свят! Българският военно-промишлен комплекс Води началото си веднага след Освобождението. Софийският военен арсенал, основан в 1896 г., в 1924 г. е превърнат в Държавна военна фабрика. Непосредствено след Първата световна война победената, териториално ограбена и икономически катастрофирала България, намерила сили да построи нови военни заводи и арсенали в Казанлък, Ловеч, Сопот, Карлово за производство на снаряжение, военна екипировка, взривни материали, оръжие, дори на учебни самолети. Тогава е зародена и първата ни индустриална интелигенция. Генерал майор проф. Симеон Ванков е с международна известност. Следват го Стефан Белов, К. Никифоров, Гочо Гочев, ген. Владимир Вазов, първият български оръжеен конструктор Димитър Рафаилов. Сред тях и оръжейникът, по-късно станал голям български оперен артист, Стефан Македонски. През 30-те години се появява ново поколение оръжейници, между които е и самолетният конструктор проф. инж. Цветан Лазаров. Тези заводи и опитът на специалистите влизат в основата на военно-промишления комплекс след Втората световна война. За 3 десетилетия той постигна огромно развитие. Мощностите му се увеличиха стократно, създадени бяха нови продукти и технологии както в традиционните оръжейни направления, така и в съвременни области: бронетанкова техника, специална електроника, оптико електроника, телекомуникации, телеуправление, радиолокация, УКВ радиостанции, специално приборостроене, лазерни технологии, металокерамика и твърди сплави, точно леене, хидравлика, пневматика, лагерно производство. Израснаха мощна научна база и специалисти в института НИТИ, Казанлък и в основните заводи. Красноречив е примерът с бронетанковото производство. Завод “Бета” бе построен само за две години. Покритите му площи са над 120 декара. Има уникално оборудване: 4000 и 2500-тонни преси, гилотина за рязане на ламарина с ширина до 3200 мм и дебелина до 25 мм, линии за газово и лазерно обрязване на метални листове, камери за обемно отгряване на танкови корпуси, кантователи, прибори за контрол на изпитателни стендове и полигони. Произвеждаше бронетранспортьори в много модификации: универсални, амфибии, спасителни, санитарни, специално защитени срещу газове и радиация, самоходни установки, танкове с оръдия 122 мм, снабдени с наша радио- и оптикоелектроника. Военно-промишленият комплекс бе изграждан, развиван и ръководен от няколко поколения високо квалифицирани специалисти. През 50-те години сред тях бяха инж. Марий Иванов, инж. Пеню Кирацов, ген. инж. Август Кабакчиев, инж. Лозанов, инж. Пантю Карапантев, инж. Богословов, инж. Точев, инж. Христо Минков, инж. Цветанов, ген. инж. Георги Ямаков, ген. инж. Борис Тодоров, ген. инж. Даиков. Последваха ги инж. Тончо Чакъров, ген. инж. Васил Василев, ген. инж. Кошинов, инж. Васил Тюркеджиев, ген. инж. Стайков, ген. инж. Александър Александров, инж. Климент Вучев, инж Илия Гунчев, д-р инж. Стефан Дамянов, проф. инж. Евгени Гиндев, ген. инж. Тодор Дончев, инж. Стоян Тодоров, инж. Иван Дамянов, ген. инж. Иван Колев. Военно-промишлената ни продукция беше под 0,1% от световното специално производство. Въпреки този малък дял комплексът осигуряваше от експорт годишен валутен доход на България над 1 милиард щ. д., създаваше работа на 100 000 души, спираше внос и задоволяваше основните нужди на армията. Това показва както неговата ефективност, така и причините за отдавнашните опити на чуждите сили да ни изключат от тази сфера. Пред 1943-1944 г. англо-американската авиация бомбардира наши военни заводи. След войната ги възстановихме за година-две. Много по-успешни от бомбените удари се оказаха днешните действия на собствените ни управници. Усърдни слуги на чуждестранни господари, те обявиха военната ни промишленост като престъпна, изоставиха традиционни пазари, затвориха десетки заводи, разгониха специалистите, уволниха хиляди работещи и вече подготвят пълното закриване на комплекса. Тези невежи хора дори нямат представа какво рушат! Военно-промишленото производство не е обикновено. То е синтез от науки, нови технологии, висока производствена култура, ред и дисциплина. Успехите му бяха ярък показател за нивото на националния ни индустриален интелект! Разбиването му ще покаже интелектуалната нищета на управниците ни! Оптимизъм и надежда буди колективът на Института по металознание “Акад. Ангел Балевски” към Българската академия на науките. Под ръководството на акад. Янко Арсов и на чл. кор. проф. Стефан Воденичаров при трудни условия творят нови продукти и показват възможностите на българския индустриален гений. Леката и хранителната индустрия Бяха слабо развити поради политико-номическите догми на съветския тип социализъм. 10 ноември 1989 г. роди надежда, че настъпва ново време за тези подценявани отрасли. Тя се оказа напразна и това се вижда от сравнението на производството през 1987 и 1997 г. След 1970 г. бе създаден добър потенциал в леката и хранителната индустрия. Мъжките облекла на заводите “Витоша”- София, “Дружба”- Варна, в Плевен и в Луковит стигнаха международните стандарти и имаха пазари в много страни. Трикотажните изделия на “Яница”- Елхово, “Росица”- Севлиево и други имаха неограничени пазари. Не случайно и днес заводът в Доспат работи почти изцяло за експорт и заслужи правото да бъде приватизиран от височайша особа. Спортните облекла в Кърджали, Симеоновград, Попово, Елхово само за няколко години измениха гледката по ски-пистите със съвременния си дизайн. Те се произвеждаха по марки и лицензи от “Пума”, “Адидас”, “Виеналайн”. Пионерът на българския спортен дизайн Васко Василев превърна предприятията “Невен” и “Яница” в известни у нас и в чужбина производители на модни облекла. Станахме производители на марковите ски “Атомик”. До 1980 г. произвеждахме само спортни гуменки. След 3-4 години, по лицензи от “Ромика”, “Трейнинг”, “Адидас” и “Пума”, предприятията в Благоевград, София, Хаджидимово, Добрич, Хасково стигнаха общо годишно производство 5 милиона маратонки – повече от всички соцстрани, взети заедно. Всяка събота и неделя туристи от Гърция и Югославия купуваха по 4-5 чифта български маркови маратонки от софийския ЦУМ. В тази поредица могат да се включат още много стоки на леката ни индустрия: обувки – от София, Пловдив, Добрич, Кюстендил, с. Бояново – Елховско; дамски блузи и трикотаж – от Ст. Загора, Русе, Враца, Червен Бряг; куфари и чанти от Пловдив, Силистра; съвременна пасмантерия – от Ямбол, Първомай, Болярово; копринени изделия – от Карлово и Хасково; ленени тъкани – от Самоков; килими – от Сливен, Котел, Смолян и др. Раздвижи се хранителната индустрия: Създадоха се нови или се обновиха старите пивоварни – “Астика”, Хасково; “Ариана”, София; “Загорка”, Ст. Загора; “Каменица”, Пловдив; “Леденика”, “Болярка”. Усъвършенствано бе производството на бяло сирене, внедри се ултрафилтрация на млякото. Произвеждаха се топени сирена, френски сирена “Бри” и “Рокфор”. Започна производство на детски храни. Появиха се майонезни деликатеси. Селскостопанската академия на науките създаде технология за производство на храни за космонавти.  По английска технология се появи маргаринът “Калиакра”.  Изградиха се малки колбасарски предприятия в Садово, Севлиево, София, Ботевград, Видинско.  Появиха се малки квартални хлебопекарни по френски технологии.  Модернизирани бяха винарските заводи в Хасково, Търговище, Сливен, Перущица, Видинско, Варна.  По шотландска технология бе произведено българското уиски “Диво козле” в Асеновград. Годишното производството на тютюн стигна 160 хил. тона. Генерално бяха преустроени фабриките за цигари, годишно произвеждахме 71 хил. тона и излязохме на трето место в Европа след Англия и Германия. Износът на тютюневи изделия осигури 1 милиард долара валутни постъпления. Тези отрасли бяха развити от стопанските дейци Иван Недев, Дора Белчева, Стоян Жулев, Димитър Ядков, Стоян Киндеков, Петър Петров, Александър Дионисиев, Тодор Тонев, Павел Цветански, Илия Пачев, Жеко Георгиев, Илия Георгиев, проф. Дамянов, проф. Георги Митов, Иван Шипчанов, Велико Ненов, Пантелей Митов, Гено Станчев, Петър Пеев и много други. Днес тези имена са забравени. Главната мишена на разрушителната канонада бе индустриалният интелект на България. Местните компрадори очевидно бяха получили заповед: “Изкоренявайте индустриалното мислене!” Изпълнението й започна още от началото на 1990 г. Изгряваща звезда от БКП, преминала после през ред други “леви” партии, за да стигне и до българския футбол, заявил в Москва на тогавашния член на политбюро на КПСС Яковлев: “Решили сме да се разделим с всички кадри, надхвърлили 35-годишна възраст”. Дори дълбоко законспирираният атентатор на социалистическата система се смутил: “Помислете, това ще ви лиши от най-опитните специалисти!” Заканата бе изпълнена. Изхвърлени бяха от индустрията най-опитни конструктори, технолози, проектанти, учени и стопански ръководители. Закриха десетки проектантски и научно-изследователски институти. Истината беше друга: индустриалната интелигенция първа осъзна изискванията на новото време, нейни бяха началните стъпки към основните промени:Коварен ход срещу индустриалните специалисти беше представянето им като закостенели, неразбиращи новото, слепи привърженици на “живковизма”… Използвана бе особеността, че индустриалците не владеят политическите пируети. Строгите правила на производството и на материалната наука изискват професионална стабилност. Връзката с обикновените хора съхранява нравствената чистота. Още през 1962 г. инж. Пантьо Карапантев създаде “Балканкар” – най-динамичния и модерен индустриален комплекс в източния блок; Пак той изгради в 1966 г. в Ловеч смесено предприятие с италианския гигант “ФИАТ” за монтаж на леки автомобили; През 1967 г. генерал инж. Георги Ямаков построи смесено предприятие на “Металхим” с “Булгар-Рено” в Пловдив. За 3 години то даде на пазара 5 хиляди леки автомобили; През 1967 г. бе подготвено създаването (с японски групировки) на смесена фирма с корабостроителницата ни във Варна. Съветски бюрократи разпоредиха отмяна на договореността. През 60-те години по инициатива на Георги Найденов и на инж. Тончо Михайлов бе сключен първия договор между социалистическа страна и английската “Швепс”, след това и с американските “Кока-Кола” и “Пепси-Кола” за производство на безалкохолни напитки. През 1962-1970 г. бяха построени десетки заводи по закупени от западни фирми лицензи за високи технологии и продукти със съвременно оборудване. Сред тях са: През 70-те и 80-те години първи в соцсистемата пристъпихме към практическа реализация на малки и средни предприятия, към привличане на чуждестранни капитали у нас и на наши в чужбина, към темите за стопанския риск, за рискови капитали, за неефективни предприятия и техния фалит. Тези опити на индустриалната ни интелигенция за насочване на развитието ни по нови пътища бяха засилени след 1980 г.: За съжаление много инициативи на индустриалната ни интелигенция не бяха реализирани. Ярък е случаят с Горбачов. На 16 октомври 1987 г. той каза на Живков: “Около Вас има хора с прозападна ориентация. Вие трябва да го знаете! Във Вашето обкръжение има хора, които смятат, че трябва да вземат технологии от ФРГ, от Запада. Такива разговори ни безпокоят! И ако около Вас има хора, които дори само си мислят за “мини – ФРГ” и “мини – Япония”, не трябва да ги държите повече близо до Вас!” Това беше не сигнал, а заповед на първожреца на съветската идеология и политика за разправа с индустриалната ни интелигенция. Само след 3 години Горбачов, българските му наместници и кръжащите около тях идеолози, философи, социолози, политикономисти, медийни играчи и партработници се преустроиха по невероятен начин като дисиденти. Те обвиниха индустриалната ни интелигенция в закостенялост, разгониха я и сринаха цялата ни икономика. Тези остри думи не са от професионална завист. Животът се оказа безкрайно сложен. Горбачов се превърна в жалка фигурка. Някои от наместниците му имаха фатална съдба. Дори новите милионери не могат да предизвикат завист! Няма да останат без висше възмездие и други, познати по своята низост, грабителство и корупция! Голямо престъпление на нашите перестройчици е, че разединиха националния интелект във върховно време, когато се решава съдбата на България за векове, а може би и завинаги! В ужасната транжорна те изрязаха и изхвърлиха от живота почти цялата ни индустриална интелигенция! Прегледайте списъка на българските експерти в екипа на г-дата Ран и Ът – и в него няма да срещнете нито едно име, утвърдено през дългогодишния процес на индустриалното съзидание. Перестройчиците наложиха неслучайно това разединение: Те нямаха общ език с индустриалната интелигенция. Строгите условия на материалното производство и прецизността на точните науки изискват от индустриалния интелектуалец взискателност, самодисциплина, обективност, самостоятелност, категоричност, бързи реакции, недопускане на низкопоклонство и най-вече вътрешна чистота. Хора с такива качества щяха да пречат на перестройчиците да осъществяват поръченията си. Тези различия имаха стратегически характер – целта на ”перестройката”, прикрита зад мъгляви декларации беше ликвидацията на българската промишленост. Индустриалните интелектуалци нямаха място в такъв процес! Неизмерима е загубата на България от това разединение! Българските индустриалци бяха естественият екип, годен да поведе по правилен път Родината ни през сложните процеси на промяната. Само те можеха да дадат верни съвети! Ето някои от тях: Съвет 1:  Пазете и развивайте индустрията! Тя крепи държавата! Защото: Съвет 2:  Всяка индустриална форма – държавна, частна, кооперативна – има своето естествено място! Осигурете го! Защото: Съвет 3:  Не се втурвайте в 100-процентова приватизация! Защото: Съвет 4:  Забавете поне с 5 години приватизирането на бюджетопълнещите предприятия! Защото: Съвет 5:  Пазете банките от нечисти ръце! Защото: Съвет 6:  Спасението на България е в собствените ни ръце! Защото: АЕЦ “Козлодуй”. Проектирана и строена съвместно от руски и наши специалисти, с мощността си 3760 MW осигури 45% от електропроизводството на страната! Тя е една от големите атомни електроцентрали в света! Нашите енергетици проучваха, проектираха и строиха енергийни обекти за сложни геоложки, земетръсни и други условия в Ливан, Йордания, Кувейт, Сирия, Ирак, Алжир, Либия, Румъния, Чехословакия, Испания. Благодарение на енергийната ни стратегия през целия период 1950-1990 г. България беше сред европейските страни с най-редки и кратки сътресения в енергоснабдяването! Няколко поколения българи изнесоха на гърба си строителството на енергийния отрасъл, който към 1989 г. зае 18% от националните промишлени фондове. Разруши мозъчния й център “Енергопроект”. Старателно организира националното престъпление – закриване на АЕЦ “Козлодуй”. – Спря строителството на АЕЦ “Белене”. – Разпродаде електроразпределителната система. – Ликвидира енергомашиностроенето. Днес дори 100-киловатова водна турбина трябва да се внася от чужбина! Чужди фирми, които трябва да се учат от нашите енергостроители, получават поръчки за строителство на енергийни обекти у нас. Каскадата “Горна Арда”, 4 пъти по-малка от каскадата “Арда”, която е българско инженерно решение и изпълнение, се възлага на чужденци, не построили нито един енергиен обект! Това е грозно унижение на нашия индустриален интелект! Унищожихте плодовете на десетилетния национален труд! Продадохте десетократно по-евтино индустриалните мощности! Родихте хиляда нови милионери за сметка на милиони обеднели! Създадохте най-голямата безработица в Европа! Разпръснахте по света 800 хиляди млади хора! Направихте от специалистите улични продавачи и охранители! Превърнахте боклукчийските кофи в спасителен изход! Намалихте нацията с близо 1 милион жители! Съкратихте средната възраст на българите с 10 години! Върнахте забравената детска неграмотност! Отворихте път на младите хора към проституцията и наркотиците! Запаметяващи устройства в Стара Загора, Пловдив и София. Изчислителни машини и процесори в София. Памети и теле обработка във В. Търново. Механични конструкции в Благоевград. Магнитни глави в Разлог. Печатни платки в Русе и Търговище. Инструменти в Шумен, Благоевград и София. Градивни елементи в София, Перник, Айтос, Кюстендил, Никопол, Сливен, Ст. Загора, Ботевград, Разлог, Белица. Организационна техника в Силистра и Самоков. Пишещи машини в Пловдив. Радио и телевизори в София и В. Търново. Телефони и телефонни централи в Белоградчик и София. УКВ радиостанции в Гоце Делчев. Радио навигационна апаратура във Варна. Осветителна техника в Сливен и Ст. Загора. Окръжни и заводски изчислителни центрове. Териториални школи за подготовка на програмисти.   Завод за германиеви полупроводници в Ботевград от френската фирма CSF по инициатива на Лазар Данчев; Завод за метален обков във Варна, вкл. стан за студено валцоване на ленти по инициатива на инж. Димитър Валев; Завод за санитарна арматура в Севлиево, с първия в източните страни цех за метални покрития на пластмасови детайли. За кратко време той завладя пазарите в Близкия изток; Завод за тягови панцерни акумулатори от фирмата “Варта”; Завод за диамантни дискове по шведски лиценз; Завод за електропреобразователни елементи с линии за кварцови монокристали от Япония, по инициатива на инж. Янко Дюлгеров; Завод за автобуси по лиценз от немската фирма “Кесборер”; Завод за въздушни и маслени автомобилни филтри “Пирели”; Завод за стоманени профили по лиценз на “Шльойман”, ГФР; Завод за заваръчни електроди по лиценз от Германия; Завод за дизелови двигатели по лиценз от “Перкинс”, Англия; Завод за ръчни електроинструменти по лиценз на “АЕГ”; Завод за вентили за автомобилни гуми по японски лиценз; С нови високи технологии, съвременно оборудване, лицензи и марки на световноизвестни фирми бяха построени над 600 малки предприятия и производствени линии; “Металхим”, “Балканкар” и БСК договориха с френската фирма “Рено” производството у нас на леки автомобили, към 1992 г. трябваше да стигне годишно 60 хиляди броя. Подписан бе договор с немската “ОБИ” за изграждането у нас на верига от хипермаркети. Първията сграда бе готова в Хасково и трябваше да заработи в 1990 г.; С холандската фирма “Беренберг” бе сключен договор за изграждането на верига от магазини за стоки за малкото селско стопанство. Първият от тях бе построен в Пловдив. Договорът бе прекратен веднага след 10 ноември 1989 г. С японска фирма бе договорено създаването на смесена лизингова фирма. През 1986 г. у нас бе учреден “Булгарлизинг” – първото в Източна Европа. След 1990 година връзката с японската фирма бе прекратена. През 1986 г. задейства първата в страната кооперация на частни собственици на леки автомобили “Кооптакси”. През 1988 г. неуморимият стопански и кооперативен деец Благой Рагин създаде кооперация “Коопхотели”. Учредена бе в 1981 г. “Банка за стопански инициативи” – първата в източния блок акционерна банка. За 6 години тя даде кредити над 700 милиона лева, в т.ч. 150 млн. щ.д. Изградените с тях МСП даваха към 1987 г. годишна продукция 1 милиард лева, осигуриха над 1000 нови видове стоки и разкриха 30 хиляди работни места. През март 1988 г. икономическият директорат на НАТО, по доклад на американския професор Макинтайър посвети 12 страници на икономическите промени в България и призна: “Програмата за малките и средни предприятия в България е важна и наистина новаторска форма за осъществяване на децентрализация. Това е реална крачка към пазара”. До днес никой не е погледнал нито програмата, нито доклада. Дава 80% от обществения продукт. Създава работа на 2 милиона и 200 хиляди българи. Осигурява финансово здравеопазването, образованието, културата, пенсиите на старите хора. Тя е средата, в която се създава и развива индустриалният интелект, а той е абсолютно нужен в 21-вия век. Към 80-те години Турция, Гърция и Португалия бяха изоставащи страни. За 25 години постигнаха неимоверно развитие благодарение на бързото си индустриализиране. Ако индустрията е ненужна и вредна, първи от нея щяха да се откажат богатите нации! Ако някой ви съветва да я ликвидирате, не му вярвайте! Той мисли за личния си, а не за нашия интерес! Няма в света държава с едностранно развита собственост. Ако това беше добре, първи щяха да го възприемат богатите нации. Страна без държавно участие в собствеността на стратегическите отрасли лесно ще загуби независимостта си. Огромната държавна индустрия беше национално богатство, което никой нямаше право да разпилява потайно. За нейното създаване бе направен и външен дълг от 9, 2 милиарда щ. д. Първото задължение беше именно неговото погасяване. Нямахме право да го оставим за бъдните поколения! Задачата не беше сложна. Само от продажбата на внесеното и още немонтирано оборудване можеха да постъпят над 1 милиард щ. д. Приватизацията на 50-60 добри завода от реномирани чужди фирми можеше да покрие останалия дълг. Това не стана! Немонтираното оборудване още отлежава в сандъците, или се даде за скрап. Заводите рухнаха и се разпродават на безценица.Другото задължение беше да се формират стабилни здравни, осигурително-пенсионни и просветни фондове, които да гарантират поносим преход. Това също не беше трудно – средствата от приватизацията на още 80-100 завода стигаха за създаване на силна финансова основа на тези фондове. В периода 1960-1989 г. Министерството на външните работи бе изградило нужни и ненужни големи сгради за посолства, посланически резиденции, търговски представителства, хотели и жилищни блокове в близо 100 световни столици. Реалната стойност на тези сгради с терените към 1990 г. надхвърляше 3 милиарда щ. долара. Продажбата на част от тях също можеше да осигури средства за новите фондове. Знае ли се обаче как, на кого и за колко бе продаден хотелът в центъра на Берлин? А такива хотели имахме във Виена и в Москва. Пак в Москва, където днес имотите може би са най-скъпите в света, е и изложбено-търговският ни център, най-големият на чужда страна в Русия. Какво ли стана с него?В индустрията имаше скъпи машини. Още в 1990 г. експертни групи трябваше да ги огледат, ненужните да се рециклират и да се продадат на добри цени. Много машиностроителни заводи можеха да извъшат това вместо да се разрушават. Поне 1 млрд. щ. д. щяха да постъпят от такава операция, но техниката беше разпиляна или замина за жълти стотинки към Турция и Гърция.1990 г. завари в заводите и особено в новостроящите се обекти огромно количество метали, строителна и транспортна механизация. Само в АЕЦ “Белене” те надхвърляха 500 милиона щ. д. Никой не се погрижи за опазването и за ефективната им продажба. В приватизационните договори има клаузи за анулирането им при нарушения от страна на приватизаторите. Могат ли управляващите да съобщят поне един такъв случай на анулиран договор?  Защо се крие, че в Чехия досега са анулирани 254 проватизационни договора? Изобщо защо не се съобщава колко са постъпленията от почти завършващата приватизация? Къде и за какво са използвани? Ако е истина, че те са под 4 милиарда щ. д., това е потресаващо! Извършен е огромен грабеж, надвишаващ 10 пъти валутния дълг на България към 31.12.1989 г.! Вместо нова средна класа са “отхранени” само няколко хиляди милионери, а единици от тях вече са сред 1000-та най-богати на планетата! Такова чудо не е осъществявано от никоя друга страна! Опорните страни на САЩ – Турция, Израел, Южна Корея, Чили, са с най-голям дял държавна собственост. Тях никой не ги притиска за бърза и 100% приватизация. Ричард Ран и Роналд Ът, предложили с “програмата” си да разпродадем за две години цялата си държавна собственост, като започнем от стратегическите мощности, сами признават, че това е първи експеримент в света! Ако бяхме сериозна държава, трябваше да им благодарим и да им купим еднопосочен билет за напускане на страната! На нашите “специалисти”, подписали тази “програма”, следваше да се осигури санаториален отдих. Ако е вярно обяснението им, че са я подписали без да я четат, трябваше незабавно да се отстранят от стопанска, научна, или обществена дейност, защото там не се допускат такива безотговорности! Вместо това някои от тях и днес са големи дейци, един даже е новоизлюпен президентски съветник. От приватизацията трябва да се изключат поне за 30 години: Големите и средни енергодобивни обекти, енергоразпределението и енергопласиментът.Минодобивът и подземните богатства.Военнопромишленият комплекс.Националната телекомуникационна система.Народната и няколко национални банки.Националната транспортна и пътна мрежа.Монополни сфери, в които не е възможна конкуренция. Продажбата на държавната ни собственост на чужди държавни фирми не е приватизация. Тя е признание за некадърността на нашето държавно чиновничество! България има свои вековни традиции и като другите нации трябва да ги съхранява! Все по-ясно става, че глобализмът използва приватизацията не за укрепване, а за дестабилизиране на националните индустрии и икономики на страните, набелязани за ликвидация. Ще помогнат да се направят по-нормално промените. Ще осигурят средства за здравеопазването, образованието, културата и пенсиите в критичния период на преустройството. Сред бюджетопълнещите предприятия са пивопроизводството, винарската промишленост, производствата на тютюневи изделия, на безалкохолни напитки, на минерални води, на млечни произведения, на кибрит, на захар, сол, хлебна мая, нефтопродукти.През 60-те и 70-те години Министерството на финансите се ръководеше от легендарния финансист Димитър Попов. Той често събираше стопански ръководители и сам ни предлагаше средства да инвестираме в такива мощности.Какво наложи тези заводи да бъдат приватизирани още през 1991-1993 г.? Защо това не стана в по-късен етап, когато преустроената икономика вече е стабилизирана? Защо голяма част от тях бяха подарени на външни фирми, които днес ни продават българската минерална вода, млякото, бирата и кибрита? Защо не се публикуват данни какво са давали тези производства на бюджета преди приватизацията и сега, след нея? Те не се ли превърнаха от бюджетопълнещи в джобопълнещи предприятия? Защо трябваше бързото формиране на новата богата класа да се стовари като тежест върху народа? Без банки индустрията ще загине. Без тях няма нормален пазар. Чрез тях се осигуряват нормални външноикономически връзки. Те са кръвоносната финансова система на икономиката. През 1920-1923 г. Александър Стамболийски се опря на кооперативната банкова система. Бяха учредени стотици популярни банки, включително и в големите села. Чрез тях се раздвижи икономиката, укрепна левът. През 1920 г. 100 швейцарски франка са стрували 2900 лева, а в началото на 1923 г. – 1315 лева!Престъпното разбиване на банковата система през 1947 г. изправи България пред срив. Спаси я незабавното създаване на Българска инвестиционна банка (БИБ). Благодарение на нея още в 1949 г. заработиха първите ВЕЦ, заводите в Димитровград, Перник и Кърджали, всеобщата електрификация, бригадирските обекти: жп линиите Перник – Волуяк и Ловеч – Троян, проходът “Хаинбоаз”, язовирите “Копринка” и “Александър Стамболийски”. Новата икономическа катастрофа започна с разбиването на банковата система! Ние най-добре знаем собствените си проблеми. Никой не може да намери по-добър спасителен изход. Външните съветници винаги ще пречупят нашите истини през собствените си интереси. 1990 г. завари България с над 120 млрд. щ.д. основни фондове, от тях 70% – основни производствени фондове. За малката ни страна това беше огромна собствена инвестиция. 2,8 милиарда щ. д. от валутния ни дълг се изразходваха за нова техника, активните ни производствени фондове бяха в процес на обновление. Малко държави бяха в такова благоприятни положение.Вместо стартова позиция за нов растеж, това състояние беше разхитено по чужди указания! Тези и други съвети за ефективни промени можеха да се чуят от индустриалните ни интелектуалци. Никой обаче не ги потърси. В началото бяхме обвинявани, че сме строили много, днес – че сме построили малко и скоро ще дойде краят на грабежа от приватизацията. Сега дори великата задокеанска сила да се смили да опрости външните ни дългове, както това направи с Полша и с Унгария, даже да позволи да приберем външните си вземания, пак няма да се спасим, ако сами не се заемем! За съжаление, това вече е почти непостижимо, защото е разбит индустриалният ни интелект! Вместо интелектуален елит се роди странен политически разноцветен сурогат. Той заграби властта, прие механизми за вечно властване и наложи чужда цел – превръщане на България в неоколониална територия с послушни местни компрадори! Затова България днес няма: Национална стратегия и програма за индустриално възраждане. Национална стратегия и програма за новото селско стопанство. Национална политика за перспективата на младите българи. Национална политика срещу гибелното намаляване на населението. Обединяваща идея за съхранението на българската култура. Нямаме даже единно виждане по националната ни история. Вместо истински програми и стратегии за стабилен изход, на народа се обещават далечни “светлини в тунела” и зад него – красиво бъдеще.    ", "date": "2019.02.10", "title": "Затворените заводи във видинско (Това е само за Видин!  Обаче имаме банани да покрием Слънцето!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392494-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%85%D0%B0%D1%80%D0%B0%D0%BB%D0%B0%D0%BC%D0%BF%D0%B8%D0%B9-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86,-%D0%B5%D0%BF%D0%B8%D1%81%D0%BA%D0%BE%D0%BF-%D0%B2-%D0%BC%D0%B0%D0%B3%D0%BD%D0%B5%D0%B7%D0%B8%D1%8F", "text": "  Свети Харалампий пострадал в началото на III век при римския император Септимий Север (196-210 г.). Той бил епископ в гр. Магнезия, в Тесалия. Без да се страхува от гонението, смело проповядвал истинния Бог и се стараел да отвърне людете от поклонение на идолите. Той говорел: - Моят Цар Иисус Христос пратил пророците и апостолите, за да могат всички люде да се вразумят от тяхната проповед и да вървят неуклонно по пътя на правдата. Покланящите се на идоли предават душата си на смърт. А Иисус Христос чрез пророците и апостолите ни показват пътя към вечния живот, а не да вършим дела, които принасят на душата вечна гибел.     Езическите власти уловили светия впископ и го довели при съдията, който дълго го увещавал да се поклони на идолите. Епископът решително отказал да се отрече от Господа Бога и тогава го предали на страшни изтезания. Стържели тялото му с железни нокти, докато го одрали жив, но старецът с търпение и мъжество понасял страданието и говорел на мъчителите: - Деца, благодаря ви, дето като стържете вехтото ми тяло, обновявате моя дух, който желае да се облече в нов, вечен живот. Виждайки изумиталната твърдост на стареца и чудесните прояви на Божията сила, множество езичници повярвали. Всички те започнали да славят истинския Бог и мнозина от тях били осъдени на смърт.  Чудесно изцерено от раните си, св. Харалампий призовал езичниците да разберат истината, изцерявал болни и чрез силата Божия правел много чудеса. По повеля на императора той бил осъден на смърт. Когато го завели на мястото на наказанието, св. Харалампий дигнал ръцете си към небето и се помолил Богу за всички люде - да им даде телесно здраве и душевно спасение, като им умножи земните плодове. \"Господи, казвал той в молитвата си, - Ти знаеш, че човеците са плът и кръв. Прости им греховете и излей Твоята благодат над всички!\" След тая молитва светият старец предал душата си Богу, преди палачът да спусне меча върху него. Свети свещеномъченик Харалампий пострадал в 198 година на 113-годишна възраст.", "date": "2019.02.10", "title": "Св. свещеномъченик Харалампий Чудотворец, епископ в Магнезия"}
{"url": "http://www.classa.bg/%D1%81%D0%B2%D1%8F%D1%82/item/392488-%D0%BC%D0%BE%D0%B4%D0%B5%D0%BB%D1%8A%D1%82-%D0%BD%D0%B0-%D1%88%D0%B2%D0%B5%D1%86%D0%B8%D1%8F", "text": "Яна Кагин никога не е мислила, че би могла да ръководи собствена компания - до момента, в който я осенява гениална идея, докато тя и годеникът й си търсят нов диван в Ikea. Двамата обръщат внимание, че разнообразието на предлаганите крачета за дивани е ограничено. Проверката за подходящи алтернативи в интернет също не дава резултат. Тогава Яна и приятелят й решават да разработят свой собствен бранд за резервни части за мебели, с цел да помогнат на купувачите да облагородят артистично новите си покупки или да преобразят старото домашно обзавеждане.     Идеята идва само за миг, но ги вдъхновява истински. Първоначално двойката се занимава с новия бизнес само в свободното си време. Но скоро Яна успява да вземе по-дълъг неплатен отпуск от официалната си работа като организационен психолог и да вложи повече усилия за разработването на компанията. Младото семейство започва да търси доставчици, привлича интереса на медиите, създава уебсайт за бизнеса си. Компанията е приета в програма за стартъпи, които предлагат професионални съвети, участие в работилници и менторство. Ако трябваше да върши основната си работа паралелно с всичко това, нищо нямаше да се случи на практика. Все пак - мисълта, че винаги може да се върне на старото си работно място при евентуален неуспех, отменя част от притесненията за финансовия риск.  Като за човек, който никога не се е виждал в ролята на предприемач, тази сигурност и \"предпазна мрежа\" играе особено важна роля. Яна не се принуждава да се върне назад към старата си работа. Шест години след \"гениалното хрумване\" бизнесът на двойката с онлайн продажби вече предлага още по-разнообразни продукти - декоративни дръжки за врати и панели за гардероби, както и крачета за най-различни видове мебели. Компанията работи с клиенти от 30 държави и има 6 служители на пълен работен ден. Този успех не е гарантиран за всички стартиращи фирми в Швеция, но възможността на Кагин да си вземе \"отпуск за предприемачество\" е фактор, от който се възползват мнозина в Швеция. През последните 2 десетилетия работниците с постоянен трудов договор на пълен работен ден имат правото на 6-месечен отпуск, за да могат да си създадат своя компания, да учат или да се грижат за свой роднина. Работодателите могат да откажат само ако са налице съществени оперативни причини, поради които не биха могли да се справят без служителя, или ако виждат пряка конкуренция в проекта му за нов бизнес.  По план служителите би трябвало да се върнат на старата си позиция след половин година, без страх от уволнение или понижение на статута. Швеция е може би единствената държава, която предоставя законово-гарантирано право на отпуск с цел насърчаване на предприемачеството. Тази практика е много често срещана, най-вече сред висококвалифицираните предприемачи, които създават нови компании в сферата на технологиите. Един от тези хора е 31-годишният Макс Фриберг, който управлява софтуерна платформа. Взел си е отпуск от работата си в световна консултантска фирма, вместо да напуска - независимо че развива личния си проект в свободното време повече от една година и е убеден, че идеята му има потенциал за успех. Причината да запази старата си работа е, че не иска да губи конкурентното си предимство и \"социалния статус\", за който е работил в продължение на години. От друга страна, винаги съществува и съображението за финансовата несигурност. Възможността за неплатения отпуск облекчава значително някои от тревогите му. Всъщност, той харесва работата си. Старал се много, за да я получи, да я задържи и да се изкачва във вътрешната йерархия. Затова отначало се пита дали не прави грешка, когато решава да започне своя бизнес. Усещането, че има \"спасителен пояс\", все пак му помага да преодолее страховете си. Страна с едва 10 милиона души население - Швеция си е заслужила репутацията на една от най-иновативните държави в Европа през последните години . Най-често изтъкваните причини за развитието на шведската стартъп-мрежа са силната дигитална инфраструктура, културата на работата в екип и достъпната система за социални помощи за безработица, която осигурява по-широка подкрепа в сравнение с много други страни. Не е лесно да се оцени доколко правото на неплатен отпуск е помогнало за това развитие. Това явление е наблюдавано както от изследователи, така и от профсъюзи и работодателски организации, но няма национална база данни, която да показва колко души са се регистрирали за отпуск с цел създаване на собствен бизнес. Статистиката обаче потвърждава, че растящото търсене на разнообразни форми на отпуск (включително - платеното майчинство) съвпада с все по-големия брой на хората, които откриват свои компании. През 2017 г. общо 175 хиляди души на възраст от 25 до 54 г. са поискали да бъдат освободени временно от служебните си задължения (през 2007 г. броят им е бил 163 000). Търговският регистър за шведските фирми - Bolagsverket - посочва, че общо 48542 дружества с ограничена отговорност са регистрираин само за 2017 г. Това е увеличение с над 70% от броя нови фирми, открити десетилетие по-рано. Тази тенденция трябва да се разглежда в контекста на прословутите строги трудови закони в скандинавските държави, които по традиция създават повече препятствия пред работодателите, желаещи да освободят служителите си. Тази среда подтиква хората да пазят работното си място, след като достигнат определено ниво на реализация. Правителството, синдикатите и работодателските организации в Швеция подкрепят правото на отпуск като начин за стимулиране на мобилността на пазара на труда. Много от служителите наистина се колебаят дали да напуснат сигурната си работа за нещо толкова несигурно като създаването на свой бизнес. Има два начина за поощряване на предприемачеството: или да го направиш по-печеливша стратегия, или да го направиш малко по-безопасно. Шведският модел би могъл да се приложи дори в страни с много по-гъвкав трудов пазар. Изследване от 2016 г. показва, че ако финансовият риск е най-сериозният възпиращ фактор за начинаещите технологични предприемачи в Европа, непосредствено след него се нарежда страхът за кариерата. Намаляването на кариерния риск е също толкова важно, колкото финансовите субсидии за млади предприемачи - а тази политика често се пренебрегва от законодателите, твърди Тин Хъ, преподавател от Университета във Вирджиния. Неговото изследване се фокусира върху отпуска по майчинство, а не толкова върху неплатения отпуск, но все пак предоставя емпирични данни, които подкрепят тази идея. Хъ проучва канадската реформа с удължаването на гарантираната защита на работното място на майките (до 1 година). Екипът му установява, че жените с право на по-дълъг отпуск са по-склонни да се заемат с предприемачество след 5 години в сравнение с тези, които са родили преди въвеждането на реформата през 2001 г. Резултатът доказва, че когато кариерният риск е отстранен, стимулът за предприемаческа дейност се увеличава. Критиците на тази система посочват, че приложението й извън Швеция би било по-проблематично за работодатлелите . Служителите най-вероятно ще се сблъскат с дискриминационно отношение, когато се върнат на работа, особено що се отнася до евентуалните възможности за увеличение на заплатата или на отговорностите. В Швеция това би било незаконно. Никой не третира с негативизъм работниците, които се връщат от неплатения си отпуск. В масовия случай, отношението е неутрално. Понякога работодателят дори се радва на факта, че служителят е предпочел да се върне при него. Има и още един специфичен фактор за страната, който вероятно би затруднил прилагането на шведския модел навсякъде по света - това е фокусът върху баланса между личния и професионалния живот. В Швеция хората се стараят към баланс на работното си място - не само да отделят повече време за семейството си, но и да уравновесяват нещата, които са важни за тяхното лично израстване. Тоест - създаването на нов бизнес може да бъде част от този процес на самоусъвършенстване. Третият проблем е свързан с ресурса, който работодателят може да си позволи да загуби с отсъствието на служителя, без бизнесът му да пострада. За мнозина това създава значителни административни и финансови затруднения, особено ако става дума за квалифициран персонал в сфера с ограничени възможности за наемане на нови кадри. За държави с по-нестабилни икономики от тази на Швеция подобна мярка може да доведе до трусове, а и е спорно дали е приложима в бъдеще, което все повече залага на свободния трудов пазар на \"поръчките\". През 2017 г. почти половината от шведите между 16-24 г. и 18% от лицата в групата 25-34 г. са имали само временна заетост. Поляризирането между хората с постоянно работно място и хората без твърд трудов договор ще се превърне в проблем не само за Швеция. Тук все пак правителството вече работи по въпроса как да се осигури по-солидна защита за втория тип работници. Колкото до неплатения отпуск - някои шведски синдикати вече са подписали колективни трудови договори с определени работодатели, които допускат увеличение на срока за отсъствие до 12 месеца. Във всички случаи, създаването на собствен бизнес си остава рисковано начинание. Основният недостатък на прехода от сигурната работа към несигурното бъдеще на новата компания е валиден и тук, както и навсякъде по света. Във всеки един момент, човек може да остане без източник на доходи, ако плановете му се провалят. Правото на отпуск за предприемачество обаче дава най-доброто от два свята - сигурността на кариерата, която ще те чака на изхода, и свободата да се отдадеш на мечтите си докрай.", "date": "2019.02.10", "title": "Моделът на Швеция"}
{"url": "http://www.classa.bg/%D1%81%D0%B2%D1%8F%D1%82/item/392489-1-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B7%D0%B0-%D0%BD%D0%BE%D0%B2%D0%B0-%D1%88%D0%BF%D0%B8%D0%BE%D0%BD%D1%81%D0%BA%D0%B0-%D1%89%D0%B0%D0%B1-%D0%BA%D0%B2%D0%B0%D1%80%D1%82%D0%B8%D1%80%D0%B0", "text": "Германското разузнаване с нова щабквартира     Почти 135 000 куб. м бетон, 20 000 тона стомана, 14 000 прозореца, 12 000 врати… Резултатът е внушителен за административна сграда в Берлин, която е смятана за най-голямата централа на разузнавателна агенция в света, по-голяма дори от прочутия комплекс на ЦРУ в Ленгли, щата Вирджиния. Но също така това е изглежда и като едни от примерите за безлична архитектура, съобщава Дневник. Комплексът бе открит от канцлера Ангела Меркел и директора Бруно Кан с близо 8 години закъснение.      Строежът на новата централа на германското разузнаване BND отне 12 години и струва близо 1 млрд. евро. Вътре е забранено използването на мобилни телефони и лични лаптопи, а картите за достъп не се изнасят навън, а се заключват в сейфове. Има и подробен правилник какво може и какво не може да се прави. Комплексът се намира на “Шосеещрасе” близо до останките от Берлинската стена и на мястото е имало полицейски казарми, унищожени в края на Втората световна война. След това в бившата ГДР е имало стадион, разрушен покрай опита на Берлин да стане домакин на олимпийските игри през 2000 г. За BND в Германия и по света работят официално около 6500 души. В новата централа вече са се преместили близо 3200 от 4000 служители в досегашната централа край Мюнхен. В същото време новият комплекс има нещо рядко срещано – център за посетители, който запознава гражданите с противоречивата история на германските спецслужби, както и с основни факти за новата централа. Новата сграда е с площ 36 футболни игрища Германското разузнаване представи нова, гигантска щабквартира. BND вече ще се помещава в самия център на Берлин, като новото управление струва над 1 милиард евро и включва необичайни решения като палми, направени от неръждаема стомана. Канцлерът Ангела Меркел отиде да открие новия дом на германските шпиони, който заема площ колкото 36 футболни игрища. В сградата ще работят около 4 хиляди тайни агенти. Централата има своите критици, които твърдят, че навява мисли за Гестапо от нацистките времена и Щази от времето на комунизма. Други виждат мащабния проект като декларация на Германия, че е готова да се превърне в глобален играч от световен мащаб. Досега централата на германските шпиони беше значително по-малка и се намираше в незабележимо градче южно от Мюнхен.     Информация за план целящ унищожението на Германия и това на страните от стария континент се разпространява в мрежата по-бързо от всяка друга. В посочените файлове присъства меко казано скандална информация за строго секретен план изпълняван методично години наред. И подготовката за катасрофалното събитие е в ход не на шега. Тайната е пазена ревностно от очите на обикновените европейци. В стила на конспиративните теории в „лийка“ звучат имена на познати политици, фондации, държавни лидери. Цялата фактология е представена по години и следва логиката на проекта. „През юни 2012 г. аз бях обявен за ръководител на проекта „Нова Европа“ и от този момент нататък здравето ми започна да се влошава. Годината е 2012 – ООН тайно закодира прилагането на миграцията като оръжие срещу Европа през 2015. ( ) С ресурси на ООН, Световната банка и ЕС бяха инсталирани пет центъра за набиране на „работници“ в Африка, както и десет допълнителни центъра в Близкия Изток.“     „Всеки отговарящ на критериите беше снабден със смартфон и 2500 евро в брой. После тези хора бяха интегрирани в предварително определените „Бежански маршрути“. Германските служби са били предварително информирани и координирани отвън. Официално вълната започна през 2015 г., но неофициално всичко това вече беше стартирано през 2013 г., най-напред в по-малък брой. И две години по-късно „ENTER OPERATION SYRIA“ придоби ефекта на снежната топка.“ – не спира да споделя източникът. Главният герой на утечката казва открито: „Отначало трябваше да подпиша десет различни декларации за секретност на десет различни държавни ведомства, сред тях две, които са класифицирани като строго секретни документи за Министерството на отбраната. Чудех се защо, планове за евакуация на населението, които по никакъв начин не са класифицирани като строго секретни се обявяват за такива.  Обикновено те са публично достояние и дори можете да получите данни за тях след запитване по законовия ред.“ Задачите на групата, в която участва разкриващият секретната са сведени до зловещи факти. Разпоредено е изграждането на над петнадесет дълбоки бункерни комплекса, в различни места на Германия. Обектите са свързани с подземни връзки с влак. Разполагат със самостоятелен геотермален източник на енергия плюс доставка и подаване на вода от дълбоки кладенци. Всеки един комплекс е определен да даде подслон на 300 000 души. Разказът продължава с безукорни данни с имена на градове и местности, фирми и лица, които лесно могат да бъдат сравнени. Съзаклятието е достояние единствено елит от най-високите нива в германските федерални институции. „На 14 ноември 2005 бяхме поканени за брифинг, за да въведем в изпълнението на проекта ръководителя на Федералната канцелария както и новия канцлер Ангела Меркел. Тази зима бях изпратен на първата ми дълга ваканция на остров Мауи (Хавай), спонсорирана от Рокфелер Corporation. Там се запознах с няколко политически агенти информирани за нашата работа. Те бяха ентусиазирани за своите строителни проекти, например в Канада, Холандия, Аржентина или Франция, които започват веднага след като „германски обекти“ станат действащи.“ – казва източникът на изтеклия в интернет строго секретен план. Дотук всичко изглежда колкото прадоподобно, толкова и нереално. Човек може да стане обект на лесно внушение ако не е запознат с тематиката. Оставяме на читателите да преценят сами достоверността на информацията   . / По информация на чужди блогъри, от Стойчо Керев в Новото познание  ", "date": "2019.02.10", "title": "1 млрд. евро за нова шпионска щаб-квартира"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392490-%D1%81%D1%80%D0%B0%D0%BC%D0%B5%D0%BD-%D0%BC%D0%B0%D0%BD%D1%8C%D0%BE%D0%B2%D1%8A%D1%80-%D0%B2-%D1%81%D1%80%D0%B0%D0%BC%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0", "text": "Все ми се струва, че за да скачаш на първите хора в държавата, трябва да имаш що-годе класа или поне ниво. Което едва ли се постига с мятане на ябълки по пресконференциите. Нито пък с написване на биографична книга за министър-председателя. Макар че последното може да ти се стори като най-точния път. Ако не към висока класа, то поне към повишено и дори превишено самочувствие. Да издадеш книга за жив човек обаче, особено за политик, е огромна отговорност, и то за дълго, за цялото ти присъствие в журналистическото поприще. Непрекъснато трябва да доказваш, че не си го сторил от користни подбуди, като да ти дават първо на теб важната информация, та да пускаш ексклузивни новини, или пък да те вземат на пътуванията си в чужбина. Нито пък че си бил воден от младежкия си ентусиазъм или от партийната си привързаност, а не от трезвата оценка. Трябва с всяка следваща публикация да не разочароваш онези, които са повярвали, че подходът ти е бил журналистически, а не пиарски. Че си направил обективен анализ, а не реклама.     Това не е кой знае какво изпитание, особено ако работиш не в партиен, а в необвързан с политически формации вестник. Когато има защо, нищо не пречи да притискаш с неудобни въпроси политика, когото си обезсмъртил с биографичната си книга. Случаят с опростените на неизрядна частна фирма 700 хил. лв. от министъра на културата е предостатъчно основание да изискаш мнението на премиера. Още повече, че той цяла седмица упорито мълчи за скандалните факти. А когато все пак проговаря, то е колкото да предупреди, че изобщо нямало да се вкарва в тая тема. Нежеланието му може и да е разбираемо. Защото преди \"Ало, Банов съм\" публично достояние стана и случаят \"Ало, Ваньо\". Който приключи с няколко трупа. Сега се започна с пукане на гуми и тепърва ще се види докъде ще се стигне. Прегрешилите мразят някой да свидетелства за злодеянията им. Но мълчанието на високите етажи няма как да бъде оправдано. Защото стана ясно, че макар от едното \"ало\" до другото да минаха цели десет години, телефонното право не само не е изкоренено, но и все така ощетява държавата. И проблемът е не само в конкретните суми, колкото и шокиращи да са. А най-вече в това, както възкликва в заглавие \"Дойче веле\", \"какви хора шетат по върховете на държавата\". Оказва се, че в институциите върлуват организирани престъпни групи, които шантажират дори министрите и ги вкарват в капани. Срещу което получават достъп до огромни финансови ресурси. А министрите си мълчат, вероятно защото си дават сметка, че и собственият им косъм не е чист. В тази ситуация можеш да поискаш отговори от героя на книгата си. Или да се приобщиш към усилията на управляващите да изместят темата. Първото е твой дълг, а второто - твое право. Но от онези права, които свалят и ниво, и класа, защото оголват същността ти. Можеш и да наречеш седмицата срамна. Но ако питаш не за корупционния скандал, а защо президентът бил съглашателствал с опозицията, ще увиснеш. Особено ако съглашателството ти се привижда в това, че държавният глава направил отчета си не преди, а след конгреса на БСП. Някой над теб е трябвало да те открехне, че правиш не гениално прозрение, а банален маньовър, с който няма как да се гордееш. Ако не ти го е казал, значи няма нищо против да се подвизаваш в зоната на срама. Едва ли и президентът ще отговори на въпроса ти, колкото и да подчертаваш, че е журналистически. Особено когато сам си сваляш нивото по начин, който препраща към думите на Павел от филма \"Оркестър без име\" към клиентите му в автосервиза: \"Качило се секо на кола и писка!\"", "date": "2019.02.10", "title": "Срамен маньовър в срамната седмица"}
{"url": "http://www.classa.bg/%D1%81%D0%B2%D1%8F%D1%82/item/392491-%D0%BA%D0%BE%D0%B9-%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%B0-%D0%B7%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Разногласието между Меркел и Макрон около проекта \"Северен поток 2\" продължи по-малко от ден. Постигнатият компромис е от полза за Германия, още повече - за Русия, а донякъде и за България         Съпротивата на Франция към проекта “Северен поток 2” продължи по-малко от един ден. На 7. февруари Париж официално обяви намерението си да подкрепи измененията на газовата евродиректива, които можеха да блокират или поне значително да усложнят изграждането на най-важния газопровод за руския концерн \"Газпром\". А на следващия ден (8. февруари) стана ясно, че Германия и Франция са постигнали компромис, който гарантира завършването на проекта от руска компания с участието на европейски фирми. Няколко часа по-късно промените бяха почти единодушно одобрени в Брюксел от представители на страните от ЕС. Демаршът на Париж и победата на Берлин В какво се състои компромисното решение: отговорност за газопровода ще носи държавата-членка на ЕС, на която се намира пунктът за получаване и разпределяне на суровина към европейските енергийни мрежи, идващ от държава извън ЕС. С други думи, за регулацията на \"Северен поток - 2\" ще отговаря Берлин, а не Брюксел. И съответно никой няма да може да се меси в неговите решения.     В същото време Европейската комисия също ще може да контролира газопровода. Това е втората част от компромисното решение, което получи най-голямо одобрение в Париж. Франция е загрижена за зависимостта на Европейския съюз от руския газ, заради което правителството подчерта, че европейският контрол е важен именно, за да се гарантира енергийната независимост. Такъв ход на събитията прилича на пълна и бърза дипломатическа победа за Германия и канцлерката Ангела Меркел. В същото време остава загадка защо Париж, който има много добре функциониращи комуникационни канали с Берлин, първоначално така публично и дори предизвикателно се опита да се отдели от германската позиция, но веднага направи обратен завой. Наистина ли не беше възможно този тъй бързо направен компромис да се постигне без излишен шум и зад затворени врати? В крайна сметка цялата история очевидно не допринесе за укрепване на престижа на френския президент. Истинските победители В руско-говорящата социална мрежа се разпространява версия, в която се твърди, че Еманюел Макрон се е обърнал срещу \"Северен поток - 2\" под натиска на големия американски противник на проекта, а именно Доналд Тръмп и неговата администрация. Е, ако това е вярно, то Меркел, както видяхме, изненадващо бързо помогна на френския президент да си смени позицията. Независимо от това истинският победител в тази история е \"Газпром\": той защитава интересите си чрез действията на Меркел. Като допълнителен бонус за Кремъл се смята фактът, че Германия, която с постигнатия компромис в ЕС всъщност налага позицията си, не допринесе особено за засилване на сближаването в Европейския съюз, където много страни все още са против „Северен поток 2“. Дългогодишната тактика на Москва - да подклажда противоречията в ЕС, да сее раздори, да предизвиква конфликти - в случая се наложи сякаш от само себе. Защо Меркел подкрепя газопровода на раздора? Възниква въпросът защо Меркел, твърд привърженик на европейското единство, толкова ревностно защитава този газопровод на раздора? Има редица причини. Най-важният от тях е, че след като в сряда (6 февруари) поради антимонополни съображения Брюксел наложи вето върху сливането на железопътния бизнес на \"Сименс\" и \"Алстом\", германската канцлерка не можеше да допусне второ голямо поражение във външната политика на правителството за три дни: подобна слабост би поставила под въпрос лидерството на Германия. Нещо повече, според Меркел \"Северен поток 2\" ще бъде от полза за германската икономика и за енергийните доставки на страната. Особено в ситуация, в която Германия поема курс към отказ от използване на въглища в електроенергетиката до 2038 година. Освен това за германската канцлерка е твърде късно да се откаже от проекта, тъй като няма убедителни правни основания. А едно изцяло политическо решение би подкопало доверието в надеждността на германската правна система. Основната причина за ангажимента ѝ към „Северен поток 2“ обаче е друга: Ангела Меркел се числи към многобройните германски политици, които искрено вярват, че за да се запазят мира и стабилността в Европа, е необходимо по един или друг начин да се поддържат добри отношения с Русия, а енергетиката е именно областта, в която най-добре се постига взаимноизгодно сътрудничество. Меркел не желае да изгаря мостове или- в този случай - да потапя газопроводи. Шансовете на България да се договори за Турски поток нарастват В същото време Меркел трябва да се примири с факта, че такава позиция до известна степен поставя козове в ръцете на Москва. Освен това не само Русия ще се възползва от постигнатия компромис - партньорът на Германия, България, също ще извлече ползи. Новата концепция за “газопровод, влизащ в Европейския съюз от трета държава, да се регулира от държавата, на чиято територия за първи път се свързва с европейските мрежи” увеличава шансовете на България да стане първи получател и транзитна страна на руския газ, който \"Газпром\" възнамерява да доставя в ЕС по втората газова линия “Турски поток”. В края на краищата в сегашната политическа ситуация София и Москва вероятно ще се разберат много по-лесно, отколкото Москва и Брюксел.  ", "date": "2019.02.10", "title": "Кой печели от компромиса за \"Северен поток 2\""}
{"url": "http://www.classa.bg/%D1%81%D0%B2%D1%8F%D1%82/item/392492-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D0%BA%D0%BE%D1%81%D0%BC%D0%BE%D1%81%D0%B0-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0", "text": "Учени от Австралия, Великобритания и САЩ ще се срещнат в края на месец февруари, за да съставят „Космическата конституция“ – унифициран правен документ, без който космическото пространство около Земята е една сива зона. \r\n Космическото право е толкова неизследвана територия, колкото и самия космос. Разбира се, има международни споразумения от миналия век, като започнем с Договора за космоса от 1967 година, но редица аспекти за човешката дейност извън атмосферата на Земята никъде не са представени. Така например, нищо не се казва за правото за добив на полезни изкопаеми. \r\n   \r\n   Това е и причината учените от университетите на Аделаида, Нов Южен Уелс, Ексатър и Небраска да се обединят в изследователския проект The Woomera Manual, целта на който е създаването на правен документ, обективно описващ и изясняващ правните норми относно военните действия в космоса. \r\n   \r\n   С всяка изминала година държавите все повече инвестират в космически програми и разрушаването на тази инфраструктура може да доведе до катастрофални последствия за Земята. Военните технологии и сега позволяват прехвърлянето на военните конфликти извън пределите на планетата. Но липсва каквато и да било яснота по отношение на съвместното използване на ресурсите на Слънчевата система. \r\n   \r\n   „ “ – уверена е професор Мелиса де Цварт, представител на университета в Аделаида. „ „. \r\n           The Woomera Manual трябва да определи нормите на военното право в космоса. В проекта ще вземат участие десетки експерти, като се предвижда да бъде завършен към края на 2020 година. \r\n Woomera е град в Южна Австралия, близо до огромния военен полигон, използван през 50-те години на миналия век за ядрени опити, а от 1960-те години за проследяване на сателитите. \r\n   \r\n  ", "date": "2019.02.10", "title": "Войната в космоса е неизбежна"}
{"url": "http://www.classa.bg/%D1%81%D0%B2%D1%8F%D1%82/item/392493-%D0%BE%D1%80%D1%8A%D0%B6%D0%B8%D0%B5%D1%82%D0%BE,-%D1%81-%D0%BA%D0%BE%D0%B5%D1%82%D0%BE-%D0%B8%D1%80%D0%B0%D0%BD-%D0%B2%D1%81%D1%8F%D0%B2%D0%B0-%D1%81%D1%82%D1%80%D0%B0%D1%85", "text": "Иран няма да се откаже от своите балистични ракети. Който иска да ограничи заплахата от тях, ще има успех само ако се съобрази с интересите на Иран по отношение на сигурността       Излизането на САЩ и Русия от Договора за ракетите със среден и малък радиус на действие предизвика огромно неспокойствие на световната сцена. Целта на договора беше да бъдат предотвратени нападения с ядрени ракети със среден и малък радиус на действие. Много страни в Близкия изток обаче се страхуват повече от други заплахи от въздуха, а именно от балистичните ракети на Ислямска република Иран.     По повод годишнините от ислямската революция, пазителите на революцията редовно изпробват нови ракети. Така е и тази година. Защото празненствата по повод ислямската революция са и демонстрация на това какво Иран може и какво не може във военно отношение. Иранските ВВС са безнадеждно остарели и неефективни. Така че Иран няма кой знае какво да противопостави на модерните оръжия на САЩ и Саудитска Арабия. Затова ръководството в Техерен трябваше да намери друго оръжие, което да всява страх. И го откри в балистичните ракети, които са ефикасно оръжие на бедните. Балистичната ракета, не струва много, но сплашва иранските съседи. Иранският президент Хасан Рохани и неговият външен министър Джавад Зариф постоянно и катогерично отказват да обвържат преговорите за ядрено споразумение с ограничаването на иранските ракетни програми. Западните настоявания за предоговаряне на ядрената програма също нямат никакъв шанс да включат и разоръжаване за ракетите. Иран няма да се откаже от своите балистични ракети.Техеран разработи тази програма, защото по време на войната, започната от Садам Хюсеин през 1980 година, страната се оказа силно ранима по въздуха. Садам Хюсеин атакува големите ирански градове и използва срещу Иран и химическо оръжие. Днес Ислямската република не може да съперничи на конвенционалните военни сили на арабските страни от Персийския залив. Затова се завръща към асиметричното водене на война с наемници като шиитските милиции и към балистичните ракети. И който иска да ограничи заплахата от иранските балистични ракети, може да има успех само ако се съобрази с иранските интереси по отношение на сигурността. И това може да стане в рамките на общо решение за Близкия и Среден изток. Пример за това може да бъде Хелзинкската конференция на ОССЕ. По този начин от двете страни на Персийския залив може да се развие една архитектура на сигурност, която да сложи началото на мултилатералното разоръжаване на базата на обвързващи мерки на доверие. Докато обаче съседните арабски държави се въоръжават масивно, Иран няма да изпусне от ръцете си своето най-важно оръжие - балистичните ракети.    ", "date": "2019.02.10", "title": "Оръжието, с което Иран всява страх"}
{"url": "http://www.classa.bg/%D1%81%D0%B2%D1%8F%D1%82/item/392485-%D0%B5%D1%81-%D0%BF%D0%B0%D0%BD%D0%B8%D1%87%D0%B5%D1%81%D0%BA%D0%B8-%E2%80%9C%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D1%80%D0%B0%D0%B1%D0%BE%D1%82%D1%8F%D1%82-%D1%81%D1%82%D0%BE%D1%82%D0%B8%D1%86%D0%B8-%D1%80%D1%83%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8%E2%80%9D", "text": "Структурата на вътрешната сигурност на Европейската служба за външни връзки предупреди работещите в Брюксел европейски дипломати за това, че в белгийската столица работят стотици китайски и руски шпиони. \r\n Това пише Die Welt, позовавайки се на дипломати от ЕС.  \r\n   \r\n   Както споделили за  източници, в Брюксел се намирали около 250 китайски и 200 руски шпиони. Във връзка с това дипломатите са посъветвани много внимателно да посещават определени заведения в Европейския квартал в града.  \r\n   \r\n   Към подобни заведения се отнасяли кафенета около щабквартирите на Еврокомисията и други. По-рано президент на Чехия Милош Земан осъди опитите да се развихри шпиономания.  \r\n       \r\n", "date": "2019.02.10", "title": "ЕС панически: “В Брюксел работят стотици руски шпиони”"}
{"url": "http://www.classa.bg/%D1%81%D0%B2%D1%8F%D1%82/item/392486-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%89%D0%B5-%D0%BF%D0%BE%D0%B7%D0%B2%D0%BE%D0%BB%D0%B8-%D0%BD%D0%B0-%D0%BD%D0%B0%D1%82%D0%BE-%D0%B4%D0%B0-%D0%B7%D0%B0%D0%BF%D1%83%D1%88%D0%B8-%D0%B4%D1%83%D0%BF%D0%BA%D0%B0%D1%82%D0%B0-%D0%B2-%D0%B1%D0%B8%D0%B2%D1%88%D0%B8%D1%8F-%C2%AB%D0%B7%D0%B0%D0%B4%D0%B5%D0%BD-%D0%B4%D0%B2%D0%BE%D1%80%C2%BB-%D0%BD%D0%B0-%D1%81%D1%81%D1%81%D1%80", "text": " да изглежда, че влизането в НАТО на такава малка страна като Северна Македония едва ли ще засили сериозно алианса, така блокът ще затвори дупката на Балканите - бившия \"заден двор\" на СССР, пише The New York Times. Както отбелязва вестникът, бъдещото присъединяване на Скопие към НАТО ще бъде \"удар\" за Владимир Путин, тъй като това ще отслаби неговото влияние в страните от бивша Югославия.     Може да изглежда, че такава малка европейска държава, сега известна като Република Северна Македония, е малко вероятно да укрепи сериозно НАТО. Въпреки това влизането й във военния съюз ще запълни друга дупка, където някога е бил   на Съветския съюз, и това ще се случи на фона на напрегнатите отношения между Изтока и Запада, пише The New York Times. Включването на Северна Македония в НАТО ще означава, че в блока скоро ще има 30 члена, всеки от които е готов да защити своите съюзници. 30-те страни-членки са два пъти повече от броя на държавите, които бяха в НАТО през 1991 г., когато много експерти смятаха, че с разпадането на Организацията на Варшавския договор и Съветския съюз алиансът ще бъде разпуснат. В сряда, на церемония в централата на НАТО в Брюксел, членовете на блока официално подписаха протокола за присъединяване към Алианса на Северна Македония, която ще стане пълноправен член на организацията до края на годината. Анализаторите смятат, че влизането на Скопие в НАТО е   за руския президент Владимир Путин, който вижда в съюза експанзионистична организация на прага на страната му. В продължение на много години Путин казва, че съюзът вече не е необходим, тъй като Русия вече не представлява заплаха за никого. , не се съгласява The New York Times. , заяви старшият политолог на RAND Corporation Стивън Фланаган. Влизането на Северна Македония в НАТО, каза той,  \". Въпреки това, някои привърженици на НАТО са много по-загрижени, че американският президент Доналд Тръмп публично се оплаква, че други членове на блока харчат твърде малко за отбрана. Освен това той нарече алианса   и дори заплаши, че Съединените щати ще излязат от него. Тръмп е обезпокоен, че малките държави в НАТО, които живеят с  , могат да вмъкнат Вашингтон във война по чл. 5 от Устава на НАТО, който гласи, че атаката срещу един член на алианса означава атака срещу цялата организация. По-специално през юли Тръмп заяви, че Черна гора е   страна, която може да започне трета световна война. Възгледите на Тръмп предизвикват въпроси дали той е готов да дойде на помощ на друг член на НАТО, ако някой го нападне. Според сътрудничката на института Брукингс Тори Тосиг, въпреки че администрацията на Тръмп е предоставила на Скопие сериозна дипломатическа подкрепа, проправяйки пътя към НАТО на македонците, опасенията за придържането на американския лидер към член 5 от Устава на блока не изчезват. , отбеляза тя. Миналия месец Палатата на представителите на САЩ одобри законопроект, с който се забранява на Тръмп да използва федералните фондове за прилагане на процедурата за изтегляне на САЩ от НАТО. Конгресмените също упрекнаха президента за честите му нападки срещу алианса. Опитите на Русия да   в алианса, според The New York Times, ясно се проявиха на Балканите, където Москва се опитваше да придобие влияние в страните от бивша Югославия. Освен това през август Гърция обвини Русия в  в навечерието на важен парламентарен вот за промяна на името на Македония, която трябваше да премахне пречките за влизането на Скопие в състава на блока. Въпреки тези   Русия, както смята вестникът, все още има сериозно влияние върху Сърбия, където не много отдавна беше с официална визита Путин и където Русия има свои икономически интереси. В този контекст членството в НАТО беше толкова важно за Македония, че тя се съгласи да промени името си на Северна Македония, като по този начин отстъпи пред исканията на Гърция, която преди това пречеше на Скопие да се присъедини към алианса. , заяви по този повод координаторът за влизането на Северна Македония в НАТО Стево Пендаровски. Превод: В.Сергеев", "date": "2019.02.10", "title": "Влизането на Македония ще позволи на НАТО да запуши дупката в бившия «заден двор» на СССР"}
{"url": "http://www.classa.bg/%D1%81%D0%B2%D1%8F%D1%82/item/392487-%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8-%D0%BE%D1%82-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B5-%D0%BF%D1%80%D0%BE%D1%82%D1%8F%D0%B3%D0%B0%D1%82-%D0%BA%D1%8A%D0%BC-%D0%B8%D1%82%D0%B0%D0%BB%D0%B8%D1%8F,-%D0%B2-%D0%BF%D0%B0%D1%80%D0%B8%D0%B6-%D0%BE%D1%82%D0%BD%D0%BE%D0%B2%D0%BE-%D1%81%D0%B1%D0%BB%D1%8A%D1%81%D1%8A%D1%86%D0%B8-%D1%81-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0", "text": "Започна 13-та поредна протестна събота, на кадрите се виждат ранени полицаи и демонстранти     Призивът за обединяване на усилията на протестиращите от двете страни на границата идва в момент на безпрецедентно обтягане на отношенията между Франция и Италия   Протестиращи от движението на жълтите жилетки се събраха на площада на Триумфалната арка в Париж, откъдето потеглиха по булевард \"Шан-з-Елизе\" на 13-о протестно съботно шествие, съобщава телевизия Бе Еф Ем Те Ве, цитирана от БНР.    Заради демонстрацията в Париж отново има засилено полицейски присъствие. И днешният ден не мина без сблъсъци. Край Триумфалната арка избухнаха безредици, на кадрите се виждат ранени полицаи и демонстранти. Униформените използваха палки и сълзотворен газ, за да усмирят протестиращите.   На пропускателния пункт \"Вентимиля\" на френско-италианската граница местни жълти жилетки пък искат да \"хвърлят мост към Италия\" и да обединят каузата си с тази на италианските жълти жилетки, допълва телевизията. По-късно днес на пропускателния пункт \"Вентимиля\" ще има също протест.  Още вчера няколко френски \"жълти жилетки\" минаха от другата страна на границата, за да кратък протест.  Призивът за обединяване на усилията на жълтите жилетки от двете страни на границата идва в момент на безпрецедентно обтягане на отношенията между Франция и Италия. Колко ще бъдат днес \"жълтите жилетки\" - пред тази загадка са изправени френските власти, след като миналата събота протестът събра по-малко от 60 000 души.   Около 300 демонстранти се бяха събрали от сутринта около Триумфалната арка, бул. \"Шанз Елизе“ постепенно се пълни с хора. Обявени са още 3 демонстрации в Париж и десетки в провинцията, но организаторите избягват да обявяват маршрутите предварително. Тулуза се превръща във втори център на протеста, миналата седмица там се събраха 10 000 демонстранти.  Протестиращите в Париж отново носят плакати срещу президента Макрон. Зачестиха и нападенията срещу представители на властта.  Снощи неизвестни лица са опитали да подпалят вилата на председателя на френското Национално събрание Ришар Феран. \"Може и е време да прекратим насилието и непрестанните обвинения срещу представителите на демокрацията\", каза сутринта пред Бе Еф Ем вътрешният министър Кристоф Кастанер.", "date": "2019.02.10", "title": "\"Жълтите жилетки\" от Франция се протягат към Италия, в Париж - отново сблъсъци с полицията"}
{"url": "http://www.classa.bg/%D1%81%D0%B2%D1%8F%D1%82/item/392484-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D0%BA%D0%BE%D0%BC%D0%B1%D0%B8%D0%BD%D0%B0%D1%86%D0%B8%D1%8F-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B4%D0%BE%D0%B1%D0%B8%D0%B2-%D0%BD%D0%B0-%D0%B7%D0%BB%D0%B0%D1%82%D0%BE-%D0%B8-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%BA%D0%BE%D0%BA%D0%B0", "text": "Областта Тимбики в западна Колумбия е практически под обсада. Тя се е превърнала в магнит за добиващите злато, наркодилърите и въоръжените банди, които са се оказали смъртоносни за неговите афро-карибски общности и особено за момичетата и жените. Вредата от добива на злато тук е очевидна. Тъмнокожият Мартин, двуметров и мускулест местен, работи като багерист. Разказва, че е използвал машината, за да оформя терен за шосета и да измества земята в търсене на злато. По думите му случващото се в Тимбики е \"ужасно\". \"Никога повече няма да вложа уменията си в това да служа на смъртта\", коментира той. Със сълзи на очи обяснява, че златната треска е убила негови приятели от училище, съседи и други тъмнокожи.   В Тимбики живеят около 22 000 души, а 86% от тях са от афро-карибски произход. Това без съмнение е сърцевината на тихоокеанския бряг в региона Каука. Тук можете да откриете всички проблеми, измъчващи този район: минен добив; изселване; убийства; изчезвания на хора; търговия с дрога; присъствие на въоръжени банди и наркокартели; икономика, изградена на база незаконни печалби и несигурни работни места; тежка социална криза; ендемичен дефицит на заетост и образование и много високи нива на домашно насилие. Това е панорама, която показва в концентрирана форма това, което се случва в Каука - окръг, който към края на 2018-а е сред тези с най-голям брой убийства, особено на социални лидери. Също така се зачестяват боевете за власт и влияние между различни въоръжени страни. Споровете за земя изобилстват в тази част на Каука, твърди местният омбудсман. Хората, които са хранили надежди за мир и сигурност след споразумението за мир с партизанската организация ФАРК, сега живеят в страх от многобройни банди. Сред тях са непокорни членове на обезоръжената партизанска армия на ФАРК, Марксистката народно-освободителна армия (EPL) и Националната освободителна армия (ELN), или паравоенните групи на гаитанистите (AGC), и, разбира се, обикновени престъпници. Местните жители споделят, че им липсва относителният мир и предсказуемост, които присъствието на ФАРК, считана от САЩ и Европейския съюз за терористична организация, е внасяло в района. През 2016-а тя подписва мирно споразумение с колумбийския президент Хуан Мануел Сантос, което е одобрено от колумбийския конгрес. През лятото на 2017-а ФАРК спира да е въоръжена група като предава оръжията си на ООН. Малко по-късно обявява, че ще се трансформира в законна политическа партия. Някои от отцепниците обаче продължават да спазват оригиналната доктрина на групата и да се занимават с наркотрафик. Местен свещеник разказва, че партизаните на ФАРК без съмнение са били лоши, но оттеглянето им е оставило местните хора беззащитни. По думите му \"всякакви идиоти с оръжие могат да командват цяло село\", а други армии идват в региона с цел да убиват и отвличат хора. Нараснали са кражбите, убийствата, сексуалното насилие и вербуването на деца. \" С други думи, споразумението за сключване на мир ни постави в по-тежка война от тази, която имахме дотогава \" , казва свещеника.         В провинциалната зона на областта Тимбики работи т.нар. Съвет за възраждане на чернокожите (Black Rebirth Community Council). Той е получил официално признание през 1998-а и администрира около 71 010 хектара земя край устието на река Тимбики - район, обитаван от над 4500 души. Общинските му терени, разкъсвани от незаконни миньори, са първите, чийто автономен статут е възстановен през 2015-а. Съдебно разпореждане, издадено от реституционен съдия, тогава разкрива как хаосът на войната е позволил склонни към насилие елементи да навлязат в територията с булдозери и да започнат да копаят под въоръжена охрана. Коритото на река Тимбики е разровено, традиционните миньори са прогонени и местното фермерство изчезва. Трудно е да се преценят социалните и културни щети, причинени от престъпна дейност, но процесът на възстановяване е болезнено бавен. Това е регион от голямо геостратегическо значение, защото свързва планинската верига на Западните Кордилери с брега. Същевременно неговата изолираност е насърчавала заселването на въоръжени групи тук. Партизаните са пристигнали през 70-те години, докато паравоенните групи са разширили контрола си след 2001-а. След демобилизацията през 2005-а, те отново са окупирали районите. През тези години с бесни темпове се налага култивацията на кока. Цяло поколение тъмнокожи лидери е убито, за да се всее страх и да се отслаби социалната организация.  Неконтролируемият минен добив се появява през 2010-а, разказва местен лидер. Външни хора идват с машините си, пръскането на посевите се засилва и унищожава фермерството, изправяйки местните пред две алтернативи – кока или злато. Минните концесии върху откраднати земи и появата на машини са атака не само срещу традиционното пресяване на злато, но и срещу местното рибарство и селско стопанство. Между 1989 и 1993 г. руска фирма е започнала добив на злато в открита мина тук. Още 8 минни концесии са били отпуснати между 2007 и 2010 г., практически принуждавайки местните хора да участват в тази дейност като единствен вариант за оцеляването им. Въоръжени банди междувременно са засилили сраженията помежду си за контрол над зоните на извличане на злато. Култивацията на кока също е навлязла в региона и незабавно се е стигнало до насилие между местните хора и фермерите на кока. С разпространението на коката край реките Тимбики и по-северната Саия, държавата е започнала да пръска с глифозат през 2006-а, като по този начин е унищожила всички посеви. Съветът за възраждане на чернокожите е започнал да се организира срещу големите минни проекти и присъствието на над 70 изкопни машини в наследствените земи на общността. Така се стига до съдебно решение от 2015-а, с което се реституират общински земи под егидата на Съвета. С него се прекратяват и минните концесии, забранява се влизането на тежки машини в региона и пръскането с глифозат. Но последствията остават. Една от най-очевидните последици от бума на минния добив и отглеждането на кока, извън пристигането на хора извън тъмнокожите общности, е видимият социален упадък. Четири жени, работещи по въпросите на половата идентичност, биват убити през лятото на 2017-а. Една е намушкана от бившия си партньор, други три са затворени в къща и изгорени. Местните винят за това новодошлите, които са донесли със себе си употребата на дрога и алкохол. Престъпността е навсякъде, а побои и изнасилвания често остават неогласени пред властите, тъй като извършителите са хора, свързани с минните фирми или са членове на въоръжени банди.", "date": "2019.02.10", "title": "Опасната комбинация на Колумбия - добив на злато и отглеждане на кока"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392479-%D1%81%D1%82%D1%80%D0%B0%D0%BD%D0%BD%D0%BE-%D1%81%D1%8A%D0%B7%D0%B4%D0%B0%D0%BD%D0%B8%D0%B5-%D0%BA%D0%BE%D0%B7%D0%B0-%D1%86%D0%B8%D0%BA%D0%BB%D0%BE%D0%BF", "text": "Едноока коза бе родена в Индия. Видеото с животното привлече вниманието към видео портала Newsflare. Необичайното животно беше родено в четвъртък, 7 февруари, в село в Самастатипур, щат Бихар. На видеото жена държи блееща коза с едно око и постоянно изплезен език. Според собственика на животното Мохамед Азад, цялото село веднага се събрало около животното.  \r\n   \r\n   Някои започнали да се молят за козата, а тийнейджъри направиха няколко селфи с нея. Аномалията на козата се нарича циклопея в чест на героите от древногръцките митове. Случва се при едно от 16 000 животни, а най-често родените с тази мутация не живеят дълго. Миналия февруари бе съобщено за раждането на коза с подобна мутация в Малайзия. Ветеринарните лекари прегледаха животното, нарекоха го здраво, но наредиха на собственика да го храни през тръба заради необичайно малката уста на новороденото. \r\n    ", "date": "2019.02.10", "title": "Странно създание: Коза циклоп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392480-18-%D1%81%D0%B5%D0%BA%D1%83%D0%BD%D0%B4%D0%B8-%D0%B8-%D0%BA%D0%BE%D0%BB%D0%B0%D1%82%D0%B0-%D0%B2%D0%B8-%D1%89%D0%B5-%D0%B5-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B0", "text": "Системите за безконтактен достъп до автомобили (без използването на ключ)  са удобно и полезно нещо и в същото време е истинска находка за крадци на коли. Немският автомобилен клуб ADAC проведе изследване, резултатите от което са шокиращи.   Специалистите от ADAC са тествали 237 нови автомобила от 30 различни марки, както и три мотоциклета - BMW, Ducati и KTM. Всички те са оборудвани със система за влизане без ключ и стартиране на двигателя. Оказва се, че 230 от тях, включително мотоциклетите, са изключително уязвими за хакерски атаки, или по-точно - за прихващане на радиосигнала от ключа към колата.     Това позволява на крадците да разблокират вратите на автомобила и да стартират двигателя му без ключ. Крадците просто сканират сигналите, предавани от безжичните ключове, използват специално устройство, за да ги усилват ги и така получават достъп до колата.     Трите модела автомобили, които са успели напълно да се противопоставят на престъпните действия се оказват от един и същи производител: Jaguar I-Pace, Land Rover Discovery и Range Rover Evoque. Още четири автомобила могат или само да бъдат отворени (Infiniti Q30), или да бъдат стартирани (BMW i3, Mazda2, Volvo XC60 T5). Останалите 230 коли са лесни за отключване и стартиране. Заслужава да се отбележи, че функцията за достъп без ключ, в повечето случаи, може да бъде изключена чрез менюто.", "date": "2019.02.10", "title": "18 секунди и колата ви ще е открадната"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392481-%D1%80%D0%BE%D0%B4%D0%BD%D0%B0-%D1%81%D0%B8%D0%BB%D0%B8%D0%BA%D0%BE%D0%BD%D0%BA%D0%B0-%D1%81", "text": "Мис Силикон 2018 Анна-Мария Чернева прикова вниманието в галавечерта по ММА и К-1 \"Spartacus Fight Championship 7 Avatars\". Събитието се състоя в столичната зала \"Универсиада\", а стотиците зрители станаха свидетели на зрелищни битки. Обещанието на организаторите за крайно интригуващи срещи се сбъдна, като в клетката сили премериха някои от най-опитните и най-обещаващи български бойци, както и утвърдени имена от силни чуждестранни клубове, най-вече прословутия холандски \"Mike's Gym\", ръководен от легендарния кикбоксов треньор Майк Пасание. Добре познатата на всички силиконка Анна-Мария Чернева обаче реши да направи така, че отново да се говори за нея, видя човек на БЛИЦ. Тя се прояви още в първия мач, който беше полупрофесионален по правилата на ММА и от три рунда. В него Александър Соколов спечели със съдийско решение срещу Тони Константинов. Преди всеки рунд Чернева влизаше в клетката, размахвайки табелката със съответната цифра. И въпреки, че разбра, че има победител, силиконката реши отново да се разходи под светлината на прожекторите, показвайки табелка с цифрата 4.  \"Мачът приключи, няма да има четвърти рунд. Май сме жадни за внимание\", обърна се водещият Павел Владимиров към Анна-Мария Чернева, която с действието си предизвика смях и множество коментари сред стотиците в залата. Част от присъстващите обяснимо я освиркаха, което изглежда не я трогна много и тя спокойно се разходи из цялата клетка.     В друга от очакваните с голям интерес срещи репортерът от \"Господари на ефира\" Владислав Василев не успя да се противопостави на Тони Маркулев, като и двамата се постараха да зарадват зрителите. Маркулев, който има 10 професионални двубоя по правилата на ММА, видимо се смили над съперника си. В крайна сметка шеговитата битка завърши без победител - при равенство.     След края на двубоя Тони Маркулев, който има 10 професионални двубоя по правилата на ММА, отправи предизвикателство с микрофон в ръка към един от най-добрите родни специалисти по граблинг - Кристиян Попов. Президентът на SFC Георги Анадолов веднага потвърди, че ще се опита да организира такъв двубой.      Бойната галавечер подкрепи кампанията \"Аз съм различен, аз съм боец!\" за набиране на средства за иновативен проект с цел внедряване на адаптирана образователна програма в училище насочена към деца с аутизъм. За целта организаторите на SFC предложиха специален ВИП пакет с куверт на стойност 500 лв., който ще постъпи като дарение към кампанията. Именно с тази цел бе организирана шоу битката между Влади Василев и Маркулев. Реферът беше Моисей Стойчев, познат от предаването \"X Factor \" и от дуета си с Ангел.     Една от най-успешните българки в бойните спортове Албена Ситнилска постигна изразителна победа. Здравенячката надви безапелационно със съдийско решение представителката на знаменития клуб \"Mike's Gym\" от Азербайджан Суад Салимова. За Ситнилска това бе първи професионален двубой по правилата на К1 в категория до 55 кг.     Албена през цялото време контролираше дистанцията и спираше напористата си опонентка с безмилостни кикове, като не остави съмнение в превъзходството си.        ", "date": "2019.02.10", "title": "Родна силиконка с ...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392482-%D0%BD%D0%B8%D0%BA%D0%BE%D0%BB-%D0%B8-%D0%B3%D1%80%D0%B8%D1%88%D0%BE-%D1%81%D0%B0-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8", "text": "Медиите в Англия отново се захванаха с отношенията между Григор Димитров и Никол Шерцингер. Днес няколко издания излязоха с новината, че поп иконата е ухажвана от бившия футболен национал на страната Джейми Реднап, както и, че българинът и красавицата са разделени.     Според изданията Никол и Григор са си дали почивка, като са решили да се концентрират върху кариерите си.   Записалият близо 300 мача за Ливърпул халф е дочул, че Никол и българският тенисист са разделени и решил да опита късмета си с певицата.  Никол Шерцингер отвърнала на интереса на 45-годишния бивш футболист с думите, че „моментът не е подходящ” за нея.   „След раздялата на Григор и Никол, Реднап е демонстрирал интереса си да излязат на среща, но за нея времето не било подходящо. Биха били чудесна двойка, но кой знае, може да се случи в бъдеще”, пише \"Сън\".  ", "date": "2019.02.10", "title": "Никол и Гришо са разделени"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392483-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) В живота ви може да се случи нещо, което не сте очаквали. Но вие притежавате хладнокръвие и воля, така че няма да се прекършите пред атаката на проблемите. В областта на финансите, са възможни загуби, но те няма да са огромни. Вечерта е добре да се отпуснете в кръг на приятели, да си направите диета или да се занимавате със спорт. Не се жалете, когато става дума за собственото ви тяло. ТЕЛЕЦ ( 21 април - 21 май )  Днес едва ли, ще успеете да реализирате всичко, което сте планирали. Научете се първо да си съставяте компетентен план за действие и след това се заемете с всичко ново. Разговор с шефовете, ще бъде безсмислен. Особено, ако поискате увеличение на заплатата. Има изход - търсете нова и по-обещаваща работа. БЛИЗНАЦИ ( 22 май - 21 Юни ) Ще решите, да поставите всичко на място в отношенията с избраника. Ако правите това за първи път, трябва предварително да обмисляте всичко по сто пъти. Взетото решение, може да ви излезе\"скъпо\", съпроводено с преживявания и безсънни нощи. От излишества в храненето, спешно трябва да се откажете. Ако вече сте качили няколко килограма, започнете диета.   РАК ( 22 юни - 23 юли ) Очаква ви бурен ден, когато ще е необходимо, да решите всички жизненоважни и финансови проблеми за в близкото бъдеще. В противен случай, те ще \"висят\" за дълго време и ситуацията, ще бъде изключително трудна. Възможни са спорове и конфликти с шефовете, които няма да се отразят добре на работата ви. Но в семейния живот, ви очаква \"меден месец\". ЛЪВ ( 24 юли - 23 август ) Ще имате късмет в много неща, но в любовната сфера, ще се нуждаете от търпение. Не изпускайте от поглед, това което преди е било незначително. Не разпитвайте избраника си за миналото, защото самите вие, ще започнете да страдате от догадките. Вечерта, е възможно спешно пътуване, свързано с възрастен роднина. Бъдете внимателни по време на шофиране. ДЕВА ( 24-ти август - 23 септември ) Не търсете срещи и не се надявайте на искрена помощ от другите. Едва ли ситуацията, ще се развие точно както искате. Прекрасен ден за тези, които се стремят към знание, нова информация и разкриване на талантите. Принципният подход към финансовите въпроси, ще ви позволи да увеличите доходите си. ВЕЗНИ( 24 септември - 23 октомври) По-добре, не се замесвайте в това, което не разбирате добре. Ако си пъхате носа в чужди дела, сами ще бъдете виновни за конфликта. Спестяването на пари, не трябва да бъде фанатично, а съизмеримо с вашите доходи. Възможна е романтична среща, която класически и бързо, ще прерасне в любовна история. СКОРПИОН ( 24 октомври - 22 Ноември ) Препоръчително е, да спазвате дистанция от хора, с които не сте работили от дълго време. Особено, ако преди това сте имали общ бизнес. Опитайте се, да пренебрегнете станалото в далечното минало, тогава пътят към всичко ново и обещаващо, лесно ще се отвори пред вас. Отличното ви здраве, ще ви позволи да закалите тялото си и да избегнете настинките.   СТРЕЛЕЦ ( 23 Ноември - 21 Декември ) Възможни са неприятности в личния живот, ако пропуснете някои моменти и станете твърде самоуверени. За да постигнете плановете си, трябва да имате не само спестени средства, но и солидни знания. Ако всичко това влиза в приоритетите ви, тогава може да се надявате на успех. Отлично време за спортни занимания. КОЗИРОГ (22 Декември - 20 януари ) Препоръчително е откровено да поговорите с любимия човек, за да изчистите всичко негативно в отношенията. Не се страхувайте, така ще съхраните чувствата си. За пътувания и физически дейности не е добър ден, но с йога може да се занимавате. Трябва също да следите за диетата си и не седете твърде дълго пред компютъра.  ВОДОЛЕЙ ( 21 януари -  19  февруари ) Трябва внимателно да подписвате и формализирате документи, иначе най-малките грешки ще доведат до големи проблеми. Възможни са разногласия в общуването с избраника, затова дръжте емоциите си под контрол. Ако за този ден сте планирали пътуване сред природата, по-добре го отменете, ако не се чувствате добре със здравето.   РИБИ ( 20 февруари - 20 март ) Следете за това, което другите говорят за вас. Ако не ви харесва нещо, тогава по-добре го игнорирайте. Прогнозата по отношение на финансите, не е утешителна, но не трябва да се отчайвате. Много скоро, вътрешният ви потенциал ще се увеличи на максимум и ще може да жънете победи.", "date": "2019.02.10", "title": "Дневен хороскоп 10 февруафи"}
