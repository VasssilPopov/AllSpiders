{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383640-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BF%D0%BE-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE", "text": "Стотици данъчни инспектори, съвместно с други държавни органи, започват лятната контролна кампания по Черноморието. Над 25 000 проверки предстоят от днес до края на туристическия сезон, с основен акцент отчитането на обороти и издаване на касови бележки. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания. От приходното ведомство отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Освен хотели, ресторанти, барове, магазини, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки, допълват от НАП. В проверките, които ще обхванат цялото Черноморско крайбрежие, а не само големите курорти, ще участват инспекторите на звеното „Фискален контрол\". Част от проверките ще са на принципа „таен клиент\", но едновременно с това ще патрулират и съвместни екипи на НАП и правоохранителните органи с отличителни знаци. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  . „Главната ни задача е да подобрим данъчното поведение на търговците по Черноморието. Това, че ще изпратим екипи там обаче не значи, че ще нарушим качеството на контролната дейност във вътрешността на страната. Разполагаме с близо 800 души и добри софтуерни инструменти за целта\", каза по повод на започващата контролна кампания на НАП директорът на „Фискален контрол\" Спас Шишков.", "date": "2018.07.03", "title": "Данъчните проверяват по Черноморието"}
{"url": "http://www.classa.bg/%D1%81%D0%B2%D1%8F%D1%82/item/383634-%D0%BA%D1%80%D0%B0%D1%81%D0%BE%D1%82%D0%B8%D1%82%D0%B5-%D0%BD%D0%B0-%D0%BD%D0%B5%D0%BE%D0%B1%D1%8F%D1%82%D0%BD%D0%B0-%D1%80%D1%83%D1%81%D0%B8%D1%8F", "text": "Златни куполи, бели нощи, лазурни езера, необятни степи - най-голямата страна в света има какво да покаже на хилядите си гости, пристигнали за Световното първенство по футбол.  Ето някои от най-красивите места в Русия:           Центърът на властта     Москва Сити: другарят Ленин не може да се начуди   Санкт Петербург: барок и бели нощи   Златният пръстен: една руска приказка   Камчатка: дива красота   Волга: най-дългата река в Европа   Волгоград: къс история   Транссибирската магистрала: най-дългата жп линия в света   Сибир: там, където свършва Европа   Езерото Байкал: най-старото в света  ", "date": "2018.07.03", "title": "Красотите на необятна Русия"}
{"url": "http://www.classa.bg/%D1%81%D0%B2%D1%8F%D1%82/item/383635-%D0%BF%D1%80%D0%B8-%D1%88%D0%B0%D0%BC%D0%B0%D0%BD%D0%B8%D1%82%D0%B5-%D0%BE%D1%82-%D0%B1%D0%B0%D0%B9%D0%BA%D0%B0%D0%BB", "text": "Ирина е на 70, живее в Сибир и е шаманка. Тя знае как да посреща боговете и да гони злите духове. Юрий Решето за една вълнуваща среща на брега на езерото Байкал - сборен пункт за шамани от цял свят.   Езерото Байкал е величествено - по всяко време на деня и на годината. Това е най-големият сладководен басейн в света, а и извор на неизчерпаеми истории и легенди. Една от тях ми разказва Ирина Танганова, 70-годишна жена с изразителни кафяви очи. Ирина е шаманка, както казва тя самата, и е от източносибирския индустриален град Иркутск. Дошла е край езерото в ранни зори.   \"За нас, бурятите, това не е езеро, а море. Свещеното Байкалско море\", казва Ирина и пояснява, че има дарбата да разговаря с духове – на бурятски, разбира се. Тази дарба притежавали и мнозина други от нейния народ. \"Всички ние идваме край брега на Байкал, за да съберем сила, а и защото тук живеят нашите богове и духове\", казва тя и ме пита дали имам желание да ги видя. \"Иска ли питане?\", отговарям аз и потегляме.   Ирина Танганова   Конференцията на шаманите   Отправяме се към \"Конференцията на шаманите\" – така местните хора наричат сбирката, която се организира от 13 години насам край бреговете на Байкал. Към осем часа сутринта се появяват стотина мъже и жени на възраст между 30 и 70, почти всички от района на нос Бурхан – светилището на бурятите. Сред присъстващите има и няколко чужденци. Две австрийки веднага се набиват на очи - заради езика, но и заради външния им вид.   Шаманизмът е нещо средно между религия, природознание и окултизъм. В околностите на Байкал той съществува от векове. Единствено по съветско време, когато бурятите, както и всички останали народи в Съветския съюз, е трябвало да наизустяват \"основите на марксизма и ленинизма\", да учат руски и да вярват единствено във водещата роля на партията, мнозина постепенно забравят своя език и религия. \"Аз късно си върнах вярата - чак когато бях на 60\", признава Ирина. \"Майки ми не успя, защото живя само по съветско време и тогава това беше забранено. Но тя и затова умря толкова рано\", казва убедително шаманката.     Намираме се на остров Олхон - най-големият в Байкалското езеро. Или по-точно: събрали сме се в бурятското село Хужир, в което живеят около 1500 души. В миналото хората са се изхранвали от риболова. Днес обаче старите рибарски лодки ръждясват край брега на езерото. Населението живее от туризма, а повечето гости на региона идват от Китай, нощуват в дървените къщички край езерото и после си заминават. Фактът, че в околността се организира истинска международна конференция на шаманите явно още не е достигнал до китайските туроператори. За щастие! Така бурятските духове ще си останат необезпокоявани.   По обяд Ирина разпъва стара сгъваема масичка, сяда на пластмасовото столче до нея и започва да вади \"жертвоприношенията\" за боговете – първо млякото, после баланът (бисквити, бонбони и меденки), накрая и една свещ – всичко това носело щастие и благоденствие. Водката, естествено, също е на масата - и то непременно откъм онази страна, от която се очаква да пристигнат духовете. Има и няколко монети, както и цигари, в случай че на духа му се допуши.   Село Хужир   И духовете идват...   По обяд изведнъж излиза силен вятър. Явно духовете оповестяват скорошната си поява. Шаманите бързат да обявят, че моментът е настъпил - под монотонния гръм на барабаните.   Те колят агне и варят курбан – за \"боговете\". С натопени в курбана брезови клонки по-късно се напръскват всички шамани и шаманки, които са седнали полуголи край огъня – така прогонвали злите духове. Ирина удря барабаните, изпаднала в транс, и пее колкото глас има – и така в продължение на пет часа, без да забелязва дъжда и студа. После започва да танцува около брезите, заедно с останалите шамани. Това явно е сцената по посрещането на духовете, които за непросветени хора като мен, за съжаление, остават невидими. Гледката обаче е крайно впечатляваща.   Кулминационният момент настава, когато 70-годишната бивша учителка Ирина, чието лице днес е покрито с шаманска маска, внезапно приема в тялото си духа на своята баба и започва да кръжи наоколо с ръце вдигнати към небето и да пее с глас, който вероятно принадлежи на нейната родственица. Това е мигът, в който изпадналата в божествен транс Ирина е длъжна да покаже на какво е способна – да помогне на хората около нея да се отърсят от злите духове, да постигнат изцеление от лоши болести.   След края на церемонията брезовите клонки се изгарят, а аз научавам, че пепелта от тях трябва да се събере, защото носела здраве и щастие. Така правя и аз и благодаря на Ирина, която междувременно е излязла от транса си, за хубавата история. Една от многото от езерото Байкал.", "date": "2018.07.03", "title": "При шаманите от Байкал"}
{"url": "http://www.classa.bg/%D1%81%D0%B2%D1%8F%D1%82/item/383636-%D1%81%D0%B2%D0%B5%D1%82%D0%B8%D0%BD%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%81%D1%81%D1%81%D1%80-%D1%80%D0%B0%D0%B7%D1%80%D1%83%D1%88%D0%B8", "text": "Комунистите в СССР разрушават многобройни черкви и катедрали. Някои от тях са били превърнати в складове или обществени къпални, други – в оръжейни фабрики и концлагери.  Днес повечето са възстановени напълно.               Изпод руините     Още една жертва в Москва   Олтарът с киноекрана   Махалото на Фуко в Божия храм   Общежитие за тайни агенти   Тоалетна вместо храм   Църква или спортна зала?   Първо склад, после басейн   Политически затворници в манастир?   Оръжеен завод в черквата   Библиотека без Библия  ", "date": "2018.07.03", "title": "Светините, които СССР разруши"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383637-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%B7%D0%B0-%D0%BD%D0%B7%D0%BE%D0%BA", "text": "Д-р Дечо Дечев е номинацията за управител на НЗОК на парламентарните групи на ГЕРБ и Обединените патриоти и е единствената номинация до момента. Предложението е публикувано на сайта на Народното събрание. Дечо Дечев в момента е директор на столичната болница „Свети Иван Рилски\". Бил е заместник-директор на Здравната каса през 2001 г. Престои той да бъде изслушан в Здравната комисия, а след това депутатите трябва да гласуват и номинацията му. Мандатът на предишния управител на Касата професор Камен Плочев беше прекратен предсрочно заради невъзможност за изпълнява задълженията си повече от три месеца.", "date": "2018.07.03", "title": "Единствена номинация за НЗОК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383638-%D1%80%D0%B0%D0%B4%D0%B5%D0%B2-%D0%BA%D0%BE%D0%BC%D0%BF%D0%BB%D0%B8%D0%BC%D0%B5%D0%BD%D1%82%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%BD%D0%B8-%D0%B7%D0%B0%D0%B1%D0%BB%D1%83%D0%B6%D0%B4%D0%B0%D0%B2%D0%B0%D1%82", "text": "По времето на първото европейско председателство на България се случиха критични за ЕС събития. Самото време беше критично. Налице са центробежни сили, които поставят под въпрос досегашната му архитектура, а според някои европейски политици, дори неговото съществуване. Това заяви президентът Румен Радев на изказването си в рамките на провеждащата се в София конференция „Българското председателство на Съвета на ЕС – време за равносметка\". Президентът Радев благодари на всички, които са участвали в организацията на председателството. „Нашата администрация реши проблемите и беше на висотата на отговорностите. Получихме и стандартните за всяко европейско председателство комплименти, но те не трябва да ни заблуждават. Състоянието на съюза в момента е такова, че Брюксел може да си позволи само положителни самооценки\", подчерта още държавният глава, предаде БГНЕС. Според Румен Радев, когато се разглеждат приоритети на страната ни по време на председателството, трябва да се абстрахираме от „фанфарите за Западните Балкани\". „Трябва да търсим други отговори – доколко приоритетите бяха избрани и отстоявани, така че да решават критични за единството и солидарността на Европа проблеми? За нейното бъдеще. Доколко тези приоритети бяха значими в регионален и национален план?\", попита президентът. Той подчерта, че приоритетът Западни Балкани безспорно е важен за страната ни, но с течение на времето е възможно да излезе от дневния ред на ЕС. Като друг важен приоритет държавният глава отчете темата за миграцията, която според него поставя на изпитания цели държава, застрашава единството на Съюза и откроява негови институционални слабости. „Затова Западните Балкани останаха приоритет за София, но останаха извън фокуса на обединена Европа. Точно заради този неин актуален проблем. Събитията се развиват с такава бързина, че Европа сама не успява да следва дневния си ред\", аргументира се Радев. В изказването си държавният глава обърна внимание и на факта, че Дунавската стратегия не е намерила подобаващо място сред приоритетите и определи това като пропуск за страната ни. Той се аргументира и с това, че три последователни ротационни председатели – България, Австрия и Румъния, са дунавски държави и имат отношение към този проблем, който е важен и за развитието на Северозападния български регион. „Сигурността и стабилността на Европа беше друг, обявен от България приоритет, но се случиха събития, на които България не потърси отговор и не ги постави на задължително обсъждане по време на нашето европредседателство. Всички знаем за многобройните политически декларации за състоянието и бъдещето на трансатлантическата връзка, за растящото икономическо напрежение между САЩ и Европа. Това е ясен сигнал, че системата на европейската сигурност е изправена пред нов, повратен период. Дори редица европейски лидери си позволиха да направят, недопустими довчера, резки изявления – че Европа не може да разчита повече на други и трябва да поеме сигурността в собствените си ръце. България не отчете тези декларации и не постави категорично въпроса за бъдещето на европейската сигурност и на европейския отбранителен капацитет\", анализира още Румен Радев. Държавният глава коментира още, в страната ни е имало амбиции за употреба на европейското председателство за вътрешнополитически пиар. Според него стремежът България да се афишира като лидера на Западните Балкани, както и открие пътя на Македония към ЕС и НАТО, е довело до сериозни компромиси от наша страна. „Трябва да отдадем дължимото на премиера на Македония Зоран Заев, от когото реално започнаха новите положителни процеси. Разбира се, България съвсем правилно оцени този нов момент и го прие, ръководена от желание за загърбване на езика на омразата и противопоставянето\", подчерта Радев. Според него България е затвърдила положението си на периферна за ЕС страна, а посвещаването на правителството единствено на външната политика и темата за Западните Балкани, е довело до загърбването на важни процеси вътре в страната. „Външната политика не може да бъде легитимация за бездействието по критично важни за българското общество теми\", допълни още президентът Радев.", "date": "2018.07.03", "title": "Радев:\"Комплиментите за председателството не бива да ни заблуждават\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383639-15-%D0%BC%D0%BB%D0%BD-%D0%B7%D0%B0%D0%B3%D1%83%D0%B1%D0%B8-%D0%BE%D1%82-%D0%B1%D0%B5%D0%B7%D0%B4%D0%B8%D0%BC%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8", "text": "Българският бюджет е загубил от началото на годината около 15 млн. лева заради неправилното облагане на бездимните цигари. Това каза от Пловдив Менда Стоянова, председател на бюджетната комисия към Народното събрание. „Ако от една кутия нормален тютюн, струваща 5,50 лв., 3,50 лв. влизат в бюджета, от една кутия от новите цигари при цена 5,50 лв. влизат 93 стотинки. Това, умножено по количествата, прави загуба 15 млн. лева с тенденция до края на годината да станат 30 млн. лв.\", заяви председателят на председателят на бюджетната комисия към Народното събрание. „Тяхното разпространение е за сметка на бюджета\", добави още Стоянова. Тя обясни планираното вдигане на акциза по средата на годината с това, че депутатите ненавреме са оценили голямото търсене на новия тип цигари. „Ръстът е много голям, което не го оценихме миналата година, когато правехме промените в акцизите. За периода януари-май 2018 г. имаме ръст над 50% спрямо този период миналата година. Относителният дял на употребата на тези цигари от общия от 1% в края на миналата година вече е 1,4%\", заяви Стоянова. Според нея България е единствената страна в ЕС, която приравнява акцизите на обикновените цигари с бездимните, защото нагреваемите все още не са много разпространени в западните държави. „Въпросът беше поставен на европейско ниво, но тази тема се отложи за 2019 г., да има обща директива и общ подход за облагането им\", обясни Стоянова. Според депутата и Министерството на здравеопазването трябва да се включи в дебата, защото бездимните цигари в момента не са забранени за ползване на закрити обществени места. В края на интервюто си Стоянова посочи, че страната ни е подала заявката си за едновременно влизане в „чакалнята\" на еврозоната и в банковия съюз, като на 12 юли трябва да има решение в Брюксел. „Ако получим тези гаранции, мисля, че можем да се похвалим с успех, ако не – трябва да има мотиви защо\", коментира още председателят на бюджетната комисия.", "date": "2018.07.03", "title": "15 млн загуби от бездимните цигари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383631-%D0%BC%D0%B5%D0%BD%D0%B4%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D0%B1%D0%B5%D0%B7%D0%B4%D0%B8%D0%BC%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B4%D0%BE-8-%D0%BB%D0%B2", "text": "\"Определено потвърждавам, че става дума за лобистки интереси. Виден лобист съм, но на бюджета и това увеличение е заради него.\" Така председателят на бюджетната комисия в парламента Менда Стоянова коментира пред bTV мотивите си и на група депутати от ГЕРБ и НФСБ да заложат промени в Закона за акцизите, с които да се увеличи рязко цената на нагреваемите тютюневи изделия.   Тя обясни, че промяната се налагала сега, тъй като депутатите бе били оценили първоначално колко голям ще е ръстът на новите продукти.   \"Това е косвен данък, който може да се променя през годината. Разбираме го сега, защото ръстът е много голям. Агресивната политика на производителите на нагреваемите цигати за налагане на пазара накара да има ръст над 50%. Употребата на тези цигари е около 1,6% от общото количество на цигари в България\", допълни Стоянова.     \"С вдигането на акциза бездимните цигари ще поскъпнат най-много с 2,50 лв., което прави 8, а не 10 лв.\", коментира още тя относно позициите на експерти за ефекта от новите законови промени.   Бездимните цигари вие ги наричате така. От тях излиза дим и миризма. Те в момента все повече и повече навлизат на пазара през Източна Европа. Очакваме ръст на тези нагреваеми тютюневи изделия\", добави председателят на бюджетната комисия.   Според нея, здравните власти и здравното министерство е редно да се замислят за промени в закона и нормативната уредба. Тя иска те да кажат, дали е нормално бездимните цигари да се пушат навсякъде, след като другите са забранени.   \"Нагреваемото тютюново изделие също не е полезно. От една кутия от тях, която струва 5,50 лв., в бюджета влизат само 90 ст. Това е загуба за бюджета 15 милиона между януари-май. Тяхното разпространение е за сметка на бюджета\", обясни Стоянова.   Според нея ние сме единствената страна в Европа, която приравнява акцизите на обикновените цигари с бездимните, защото нагреваемите все още не са много разпространени в западните държави. Те идват най-вече от източните държави.   \"Въпросът беше поставен на европейско ниво, но тази тема се отложи за 2019 г. - да има обща директива и общ подход за облагането им\", обясни Стоянова.", "date": "2018.07.03", "title": "Менда Стоянова: Бездимните цигари ще поскъпнат най-много до 8 лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383632-%D0%BF%D0%B5%D1%82-%D0%BB%D0%B5%D1%81%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%B7%D0%B0-%D1%83%D1%81%D0%BF%D0%B5%D1%88%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%82%D0%BE%D1%80", "text": "Вие си мислите, че всеки може да е футболен коментатор, нали? Смятате, че сте достатъчно подготвени да кажете кой напредва с топка в крака, при условие, че го гледате на 40-инчов ултра HD телевизор, а на гърба му с големи букви пише име и номер.   Умеете да различите шут от пас и с безпогрешна точност предугаждате ще успеели някой да центрира. Няма да успее. А, успя все пак.    Познавате живота на Кавани от Instagram сторито му и сте гледали как Мбапе смени Коентрао срещу Каен, което на практика ви прави откривател и на двамата (но не и на грешното произнасяне на отбора, то е по-старо).   Знаете кой играч какво е искал да направи и защо не му се е получило и сте готови 90 минути да давате опции за развитие на атаката, а онези серсеми на терена да не ви се подчиняват.   Същи Йоги Льов, но без бъркането да е така срамно. Реално футболният коментатор е временен Бог на терена, а вие добре знаете, че всеки става за тая работа, оставете какво хейтят перманентните атеисти.   И все пак този занаят крие някои тънкости, които вие все още не владеете изкусно. Не се обиждайте, те се трупат с ефирна рутина, а в отрицанието й ще изпуснете същественото. Играта на футболния коментатор не е в преразказа на събитията, а в налагането на вербален авторитет.   Той е бардът на литературен жанр, близък едновременно до лирическата възхвала на одата и абстрактния индивидуализъм на есето. В него наративът следва съвсем различна линия. Позволете да ви помогнем, нищо чудно и вие да сте бягали от часове по литература, за да ритате мач.   Въведете героични персонаж с пълните им имена   Оскар, внимание!, Вашингтон Табарес Силва. Няма значение как на испански се произнася точно Вашингтон, вашето проучване в уикипедия е дало неочаквани плодове; с един гърди сте напред в родствените си отношения с тоя човек.   Тази техника за печелене на респект датира отпреди двадесетина години, когато интернет не беше развит и малцина знаеха, че Хуан е Себастиан Верон, а Луиш Назарио да Лима - Роналдо. Уви, Оскар Вашингтон Табарес вече е заето като рефрен, така че пробвайте да блеснете с Ромело Менама Лукаку Болинголи, Стивън Нкембоанза Майк Нзонзи (и да не го пуснат, настоявайте).   А ако се усещате готов за следващата крачка: наричайте Черчесов Станислав Саламович. За Бога, Саламович е сто пъти по-сладко за произнасяне от Вашингтон.   Борете се с тавтология   Някои глупаци твърдят, че говоримият език носи на тавтология. Плюем ние на последните. Коментаторът е не само спортен специалист, но и лингвистичен такъв. Усещате ли как леко боравим със синонимите и използваме тези (може и такива) при всеки възможен случай против повторение, за да избегнем такова (може и последното).   Пасът е точен и прецизен, което също формално е тавтология и повторение, но ние не чувстваме и усещаме такавата всеки път. Единствено „това първо полувреме\" няма синоним, така че него си го казвайте спокойно по сто пъти.   Демонстрирайте паметливост   Създайте усещане за експертна общност с напомняне за не особено значителни минали събития. Нищо не звучи по-тежкарски от „Ние помним какво направи Матюиди преди две години за купата\".   Или „Добре помним онази грешка на Вертонген през февруари\". Не пояснявайте излишно, който не помни, за негова сметка си е. Важното е, че тези играчи са били активни и тогава, а вие знаете това днес. И го помнете добре.   Създайте координатна система на етиката   Една от големите победи на футболния анализ е свързването му с абстрактни понятия на духовността и характера. Ако е само физическо усилието, някак си не е достатъчно вдъхновяващо. Мбапе може да бяга 70 метра за 8 секунди, но друго си е да кажете, че има морала и мъжеството да го направи.   Дузпи се бият без свян, играчи защитават честта на дедите си с точни пасове, шутове се нанасят без боязън и опасение от крах.   Изберете си играч, изчакайте го да поеме топката и кажете, че току-що е демонстрирана величава самоoтверженост на един изпълнен с достойнство и мъжка солидарност опит за подаване. Тези качества вече са разпределени помежду ви.   Бъдете смели в метафорите   Сякаш Роналдо има кокали в джобовете, а защитата го преследва като изгладнели кучета. За такава смелост говоря. Истински добрият коментатор е майсторът на сравненията. Той като Колубм разрязва на две мореплавателите през сините рифове на океана, където пристанището е гол.   Няма значение има ли смисъл, звучи красиво и поетично. Съвет: използвайте повече родни лирични примери. Да кажем: „ръжда разяжда глозганите кости на японците\". Или „да беше мор, да беше чума, а то Ракитич ги попари\". А най-добре „нощта ражда из мъртва утроба и тоя корнер за Нигерия\".   Изпробвайте тези пет лесни стъпки за качествен коментар още довечера.   Гарантираме ви морална мъжественост не последните, понеже добре помним, че не е чак толкова трудно и сложно, нали така. Нали Вашингтон така?!", "date": "2018.07.03", "title": "Пет лесни стъпки за успешна кариера на футболен коментатор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383633-%D1%8E%D0%B2%D0%B0%D0%BB-%D0%BD%D0%BE%D0%B0-%D1%85%D0%B0%D1%80%D0%B0%D1%80%D0%B8,-%D0%B0%D0%B2%D1%82%D0%BE%D1%80-%D0%BD%D0%B0-%D1%85%D0%BE%D0%BC%D0%BE-%D0%B4%D0%B5%D1%83%D1%81-%D1%81%D0%BA%D0%BE%D1%80%D0%BE-%D0%BA%D0%BD%D0%B8%D0%B3%D0%B8%D1%82%D0%B5-%D1%89%D0%B5-%D1%82%D0%B5-%D1%87%D0%B5%D1%82%D0%B0%D1%82,-%D0%B4%D0%BE%D0%BA%D0%B0%D1%82%D0%BE-%D1%82%D0%B8-%D1%87%D0%B5%D1%82%D0%B5%D1%88-%D1%82%D1%8F%D1%85", "text": "Хомо Деус представлява кратка история на утрешния ден. Авторът й Ювал Ноа Харари е доктор по история от Университета в Оксфорд, а сега е лектор от Университета в Йерусалим. Неговата книга Сапиенс, кратка история на човечеството от 2014, предизвика световна реакция и е преведена на повече от 40 езика. Ювал Ноа Харари разкрива визията си за бъдещето пред френското издание   : Датаизмът е вярата, че цялата вселена се състои от потоци от данни и всички явления могат да бъдат разбрани като резултат на обработката на данни. Доматът и човекът са два различни механизма за обработка на данни; както и комунизмът и капитализмът. Съществената разлика между комунизма и капитализма е, че комунизмът разчита на централизирана система за обработка на данни, докато капитализмът разчита на разпределена система. Според датаизма, това, което обикновено наричаме чувства и желания, всъщност са биохимични алгоритми. Чувствата не се основават на интуиция или вдъхновение – те се основават на изчисления. Когато един павиан, жираф или човек видят лъв, страхът възниква, защото милиони неврони в мозъка изчисляват съответните данни и заключават, че вероятността от смърт е висока. Обикновено не успяваме да осъзнаем, че чувствата са всъщност изчисления, защото биохимичният процес на изчисление е толкова бърз, че се получава под прага ни на осъзнаване. Не усещаме милионите неврони в мозъка, които изчисляват вероятностите за оцеляване и възпроизводство, така че погрешно вярваме, че страхът от лъвове, изборът на сексуални партньори или нашето мнение за Европейския съюз са резултат от някаква загадъчна “свободна воля” “. И накрая, датаизмът твърди, че обединявайки достатъчно биометрични данни и достатъчно изчислителна мощ, корпорациите и правителствата скоро биха могли да създадат алгоритми, които те познават по-добре, отколкото самият ти, и тогава властта ще се отдалечи от теб в посока към алгоритъма. Алгоритъмът може да разбере желанията ти, да предскаже решенията ти и да направи по-добър избор от твое име. Започва с прости неща, като например коя книга да купиш и да прочетеш. Как хората избираха книги преди двадесет години? Те разчитаха на собствените си чувства и на препоръките на приятели. Сега все повече използваме Amazon. Когато влизате във виртуалния магазин на Amazon, се появява съобщение и ти казва: “Зная кои книги сте харесали в миналото. Хората с подобни вкусове също са склонни да обичат тази или онази нова книга. ” Това е само началото. Устройства като Kindle на Amazon са в състояние да събират постоянно данни за своите потребители, докато четат книги. Вашият Kindle може да следи кои части от книга сте прочели бързо и кои бавно; на коя страница сте направили почивка, и на кое изречение сте изоставили книгата, никога да не я вземете отново. Ако Kindle се обновява със софтуер за разпознаване на лица и биометрични сензори, той може да знае как всяко изречение, което си прочел, е повлияло на сърдечната честота и кръвното ти налягане. Може да знае какво те е накарало да се смееш, какво те натъжава, какво те кара да се ядосваш. Скоро книгите ще четат теб, докато ги четеш! И докато ти бързо забравяш повечето от това, което четеш, компютърните програми никога не трябва да забравят нещо. Подобни данни в крайна сметка би трябвало да позволят на Amazon да избира книги за теб с невероятна точност. Това също ще позволи на Amazon да знае точно кой си ти и как да натиска емоционалните ти бутони. Логичното заключение в крайна сметка е, че хората ще дадат алгоритмите на властта да взема най-важните решения в живота им, като например какво да учат, за кого да се женят и за кого да гласуват на изборите. Същността на тази революция е сливането на биотехнологиите с информационните технологии. Ако организмите са алгоритми, тогава наистина няма разлика между биотехнологиите и информационните технологии. Хакването на биохимичните алгоритми на организмите ще бъде ключът както за препрограмиране на тези организми (с генно инженерство), така и за овластяване на изкуствения интелект. С напредването на информационните технологии, биотехнологията ще се подобри. Колкото повече изчислителна сила имаме, толкова по-лесно става да анализираме биологичните модели и да се учим да диагностицираме болести и да идентифицираме емоционалните модели. Тези способности на свой ред ще направят възможно изкуственият интелект да лекува човешки заболявания, да идентифицира човешки терористи, да препоръчва човешки приятели и да се движи по улица, пълна с човешки пешеходци. Изкуственият интелект има огромен потенциал. Автономните превозни средства могат значително да намалят пътнотранспортните произшествия и замърсяването, докато ИИ лекарите могат да предоставят здравни грижи на стотици милиони хора, които в момента не получават почти никакво здравно обслужване. ИИ представлява обаче и опасност. Не се страхувам много от холивудските сценарии. В типичния научно-фантастичен филм, след като компютърът развива висока интелигентност, неизбежно също така придобива съзнание и след това или някой човек се влюбва в компютъра, или компютърът се опитва да убие всички хора. Това са нереалистични сценарии, защото интелигентността и съзнанието всъщност са много различни неща. Интелигентността е способността да се решават проблеми, докато съзнанието е способността да усещаш и желаеш нещата. При хората и другите бозайници интелигентността върви ръка за ръка със съзнанието. Банкерите, шофьорите, лекарите и съдиите разчитат на чувствата си, за да разрешат определени проблеми. Компютрите обаче могат да решат тези проблеми по много различен начин от хората и няма абсолютно никаква причина да се мисли, че те ще развият съзнание по време на този процес. През последния половин век е имало огромен напредък в компютърната интелигентност, но в компютърното съзнание е имало точно нулев напредък. Може да има няколко алтернативни пътя, водещи до интелигентност, и само някои от тези пътища включват придобиване на съзнание. Точно както самолетите летят по-бързо от птиците, без да се развиват пера, компютрите могат да решават проблеми много по-добре от хората, без да се развиват чувства. Разбира се, за да се лекуват човешки заболявания, да се идентифицират човешките терористи, да се препоръчват човешки партньори и да се навигира по улица, пълна с човешки пешеходци, ИИ ще трябва да анализира човешките чувства точно. Но може да го направи, без да има собствени чувства. Затова не мисля, че е много вероятно ИИ внезапно да започне да съзнава, да развива неконтролируеми желания и да убива хора. Аз съм много по-притеснен от две други опасности. Първо изкуственият интелект на компютрите може да даде големи възможност на естествената глупост на хората. Роботите никога няма да решат да убиват хора със собствена свободна воля – но хората, които контролират роботите, могат да им наредят да го направят. Точно защото роботите нямат съзнание и никакви собствени чувства, те никога няма да се бунтуват срещу своите господари, без значение какви ужаси им е заповядано да правят. Една армия от роботи вероятно щеше да удуши Френската революция в люлката й през 1789 г. и ако през 2011 г. Хосни Мубарак имаше контингент от убийствени роботи, би могъл да ги отприщи срещу народа, без да се страхува от дезертьорство. По същия начин империалистическото правителство, разчитащо на роботска армия, може да води непопулярни войни, без да се страхува, че роботите му някога ще загубят мотивацията си. Другият основен страх е, че ИИ и роботиката ще обогатят малък елит на места като Силициевата долина, като същевременно изтласкват стотици милиони хора от пазара на труда. Човечеството може да бъде разделено на малка горна каста на свръхчовеци и огромна “безполезна класа” на хора, лишени от икономическа стойност и политическа власт. Повечето учени са твърде вглъбени в тесните технически детайли на своята област и не са достатъчно заинтересовани от социалните и политическите последици от своите открития. Те също така са склонни да имат прекалено оптимистична представа за човешката природа и за употребата, която хората ще приложат в техните изобретения. Призовавам учените да помнят, че каквото създават, няма да бъдат контролирани от тях – ще бъде контролирано от хора като Тръмп, Путин, Ердоган и Нетаняху. Още не знаем, защото сме далеч от разбирането на ума. Много хора, включително много учени, са склонни да бъркат мозъка с ума, но те наистина са много различни неща. Мозъкът е материална мрежа от неврони и синапси. Умът е поток от субективни преживявания, като болка, удоволствие, гняв и любов. Науката предполага, че мозъкът по някакъв начин произвежда ума и че биохимичните реакции в милиарди неврони по някакъв начин създават преживявания като болка и любов. Досега обаче нямаме абсолютно никакво обяснение за това как умът излиза от мозъка. Как така, когато милиарди неврони изгарят електрически сигнали в определен модел, чувствам болка, а в различен модел, чувствам любов? Нямаме никаква представа. Това е най-големият пропуск в нашето разбиране за живота. И това е много опасна празнота. През миналите столетия сме придобили контрол над света извън нас и преоформихме цялата планета, но защото не разбирахме сложността на световната екология, промените, които направихме, по невнимание нарушиха цялата екологична система. През следващия век бихме могли да придобием контрол над света вътре в нас и да прекроим нашите тела и мозъци, но тъй като ние не разбираме сложността на собствените си умове, промените, които ще направим, биха могли по невнимание да нарушат цялата ни умствена система. В практическите си измерения това е най-голямата революция не само в историята на човечеството, но и в самата история на живота. В продължение на четири милиарда години животът се управляваше от законите на естествения подбор. През всичките тези векове, независимо дали сте вирус или динозавър, вие се развихте според принципите на естествения подбор. Освен това, независимо от странните форми на живота, той остава ограничен в рамките на органичното царство. Независимо дали сте кактус или кит, вие сте били направени от органични съединения и сте останали подчинени на законите на органичната химия. През следващите два века обаче науката би могла да се появи в ерата на неорганичния живот, оформян от интелигентен дизайн. Не интелигентният дизайн на някой бог над облаците, а по-скоро нашият интелигентен дизайн и интелигентният дизайн на изчислителните ни облаци. Това може да е за добро, ако знаем как да го използваме. Но хората са много привързани към спечелването на власт, отколкото да я използват разумно. Ето защо днес сме хиляди пъти по-силни, отколкото в каменната ера, но не изглеждаме значително по-щастливи. Пост-хуманизмът означава да използваме нашата сила да регенерираме не само света около нас, но и света вътре в нас. Реинженеринг на нашите тела, мозъци и умове до такава степен, че вече няма да сме хора. Предполагам, че в рамките на най-много 200 години Homo sapiens ще изчезне, земята ще бъде доминирана от лица, които са толкова по-различни от нас, колкото ние сме различни от неандерталците или шимпанзетата. Днес все още споделяме с неандерталците и шимпанзетата повечето от нашите телесни структури, физически способности и умствени способности. Не само ръцете, очите и мозъците ни са очевидно хоминизирани, но и нашата похот, любов, гняв и социални връзки. В рамките на 200 години, комбинацията от биотехнологии и ИИ може да доведе до телесни, физически и психически признаци, които напълно се откъсват от хоминидната форма. Всъщност историята на ядрените оръжия трябва да ни даде надежда, че можем да се изправим пред предизвикателствата, породени от новите технологии. През 50-те и 60-те години на ХХ век много хора са били убедени, че човечеството няма мъдростта да предотврати унищожението и че е само въпрос на време, преди Студената война да се превърне в ядрен апокалипсис. Всъщност човечеството успешно се изправи пред ядреното предизвикателство. Суперсилите промениха начина, по който се правеше геополитиката в продължение на хилядолетия, така че Студената война завършви с малко кръвопролития и нов интернационален световен ред укрепи ерата на безпрецедентен мир. Не само ядрената война беше предотвратена, но войната от всякакъв вид намаля. От 1945 г. няколко страни бяха напълно заличени от картата с външна инвазия, няколко граници бяха преначертани с гола агресия, но през 2016 г., въпреки войните в Сирия, Украйна и няколко други горещи точки, по-малко хора са загинали от човешкото насилие, отколкото от автомобилни катастрофи, от затлъстяване или от самоубийство. Надявам се, че ще бъдем също толкова успешни в справянето с предизвикателствата, породени от ИИ и биоинженерството. Има голямо объркване относно тази концепция за “свободната воля”. Хората очевидно имат воля, имат желания и понякога са свободни да изпълнят желанията си. Въпреки това, хората не са свободни да избират своите желания. Можете лесно да го наблюдавате. Просто вижте следващата мисъл, която ще  се разкрие в ума ви. Откъде дойде? Избрахте ли да го помислите? Очевидно не. Когато внимателно наблюдавате собствения си ум, вие осъзнавате, че не избирате свободно какво да мислите, какво да чувствате и какво искате. Осъзнаването на това може да ни помогне да станем по-малко обсебващи в нашите мнения, в нашите чувства и в нашите желания. Хората обикновено придават толкова голямо значение на своите желания, че се стремят да контролират и оформят целия свят според тях. В стремежа към желанията си, хората летят до Луната, водят световни войни и унищожават екологичната система. Ако разбирате, че вашите желания не са резултат от свободния избор, а са резултат от биохимичните процеси във вашето тяло и мозък, вие се надявате, че ще бъдете по-малко заети с тях. Мисля, че разбирането на себе си, умовете и желанията ни, както те наистина са, ще направи света по-добро място, отколкото ако се опитаме да осъзнаем каквато и да е фантазия на ума ни. Ето защо аз лично посвещавам два часа всеки ден на медитация, всяка година ходя на дълго медитационно оттегляне между 30 и 60 дни. Практикувам медитацията на Випассана, която е метод за наблюдение на съзнанието по систематичен и обективен начин. Умът непрекъснато е в контакт с усещанията на тялото. Във всеки момент винаги изпитваме някакво усещане в тялото и умът реагира на него. Дори когато смятаме, че реагираме на световната финансова криза, на това, което Доналд Тръмп казва по телевизията или на болезнен спомен от детството, всъщност реагираме на някакво телесно усещане, което присъства тук и сега. Във Випасана се обучаваме да наблюдаваме систематично и обективно усещанията на тялото и реакциите на ума към тях, като по този начин разкриваме най-дълбоките ни умствени модели. Медитацията не е бягство от реалността. Тя се свързва с реалността. Най-малко два часа в денонощието действително наблюдавам реалността, докато за останалите 22 часа се затрупвам с имейли, туитове и забавни видеоклипове за котки. Без яснотата и прозрението, които придобих от практикуването на Випассана, не бих могъл да напиша Сапиенс и Хомо Деус.", "date": "2018.07.03", "title": "Ювал Ноа Харари, автор на Хомо Деус: Скоро книгите ще те четат, докато ти четеш тях"}
{"url": "http://www.classa.bg/%D1%81%D0%B2%D1%8F%D1%82/item/383630-%D1%81-%D0%BA%D0%B0%D0%BA%D0%B2%D0%B0-%D1%86%D0%B5%D0%BB-%D0%BD%D0%B0%D1%82%D0%BE-%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D0%B1%D0%BE%D0%B9%D0%BD%D0%B0%D1%82%D0%B0-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%BD%D0%B0-%D0%BF%D0%BE%D0%B4%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D1%8F%D1%82%D0%B0-%D1%81%D0%B8", "text": "Лидерите на страните от НАТО ще обсъждат в Брюксел нов план за бойна готовност на Северноатлантическия алианс по време на юлската сесия. Планът предвижда, всяка от страните членки на Европейския Съюз да приведе в пълна бойна готовност за месец около 15 хиляди военнослужещи. Експерти не изключват вероятността, че този тезис е свързан с общата концепция на блока за необходимостта на подготовка за отразяване «агресия» на Русия.     При това специалистите подчертават, че по финансови причини ще бъде сложно реализирането на новата стратегия на НАТО.   Припомняме, че срещата на върха на НАТО се планира за 11-12 юли в Брюксел, където държавните глави на страните членки трябва да обсъдят новия план и бойната готовност на Северноатлантическия алианс.    Това става ясно от публикациите на официалния сайт на агресивния военен блок, посветени на подготовката на преговорите с участието на първите лица на страните от блока.     Планът предвижда, че към 2020 година в разпореждането на командването на северноатлантическия алианс трябва да има 30 механизирани батальони, 30 въздушни ескадрили и 30 бойни кораба.   Предполага се, че за привеждането им в пълна бойна готовност ще са необходими 30 дни.   По разчетите на военни експерти от НАТО това означава, че средно всеки европейски член на алианса трябва да успее да приведе около 15 хиляди военнослужещи в пълна бойна готовност за месец.  ", "date": "2018.07.03", "title": "С каква цел НАТО повишава бойната готовност на подразделенията си?"}
{"url": "http://www.classa.bg/%D1%81%D0%B2%D1%8F%D1%82/item/383625-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%85%D0%B8%D0%BC%D0%BB%D0%B5%D1%80-%D1%80%D0%B0%D0%B1%D0%BE%D1%82%D0%B8%D0%BB%D0%B0-%D0%B2-%D1%82%D0%B0%D0%B9%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%B2%D0%BE%D0%B9%D0%BD%D0%B0%D1%82%D0%B0", "text": "Германската федерална разузнавателна служба (БНД) потвърди, че Гудрун Бурвиц, дъщеря на нацисткия лидер Хайнрих Химлер, е служила там в началото на 60-те години, съобщава германският вестник \"Билд\".   Бодо Хеченхамер, ръководител на катедрата по история на БНД, обясни, че дъщерята на висшия нацистки офицер е работила от края на 1961 до есента на 1963 г. като секретар в разузнавателната агенция, под фалшиво име.   През този период организацията била ръководена от Райнхард Гелен, бивш германски генерал от Втората световна война, който също работил за американското разузнаване след войната и наел много бивши военни и нацисти като шпиони.   Дъщерята на Химлер винаги е защитавала баща си - един от главните хора, отговорни за Холокоста - и е била убеден нацист до смъртта си, на 88, през май.   В напреднала възраст Бурвиц поддържала контакти с кръгове на германските крайно десни и неонацистки организации. Тя също така поддържала \"Стиле Хилфе\" (Silent Aid), организация, която помага на арестувани, осъдени или укриващи се членове на SS, което й спечелило прякора \"нацистката принцеса\".", "date": "2018.07.03", "title": "Дъщерята на Химлер работила в тайните служби на Германия след войната"}
{"url": "http://www.classa.bg/%D1%81%D0%B2%D1%8F%D1%82/item/383626-%D0%BA%D0%BE%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80%D1%8A%D1%82-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8%D1%8F-%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%B8%D0%B7%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "Съвместна операция между Националната полиция и Главния прокурор на Колумбия разкри ключовата връзка в мрежа за изпиране на пари от трафика на наркотици.   Това е престъпник, идентифициран с псевдонима \"Колекционерът\", който се превърнал в основен инструмент, за извършване на многомилионни операции за изпиране на пари на престъпната организация на наркотрафиканта Даниел \"El Loco\" Барера, вече екстрадиран в САЩ.   В изявление полицията разкри, че \"Колекционерът\"е бил подставено лице на наркотрафиканта в Богота. Благодарение на подкрепата на престъпната мрежа, той е успял да се оформи като специалист в изкуството, историята и литературата и така се устроил добре в кръговете на специалистите, без да събужда подозрение.   Според разследванията, въпреки че Барера е екстрадиран, организацията, която е ръководил, е продължила дейността си в Колумбия. Част от парите, получени от наркотици, се изпирали от фронтови дружества със седалище в Панама, които незабележимо връщат ресурсите в Колумбия, съобщава El Tiempo.   \"Колекционерът\" е бил този, който определял времето на повторно влизане на парите в Колумбия, за да ги използва след това за придобиването на произведения на изкуството на стойност между 25 000 и 30 000 долара.   След акцията за разбиване на престъпната мрежа, полицията е заловила 34 картини, оценени на повече от един милион долара, както и 860 милиона песос в брой ($ 300 000).", "date": "2018.07.03", "title": "\"Колекционерът\" на наркотрафиканта използвал произведения на изкуството за изпиране на пари в Колумбия"}
{"url": "http://www.classa.bg/%D1%81%D0%B2%D1%8F%D1%82/item/383627-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BF%D0%BE%D0%B8%D1%81%D0%BA%D0%B0%D0%BB%D0%B8-%D1%81%D0%B0%D1%89-%D0%B4%D0%B0-%D0%BD%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BC%D0%B8%D1%80%D0%BD%D0%B8%D1%8F-%D0%BF%D0%BB%D0%B0%D0%BD-%D0%B7%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Както стана ясно, администрацията на американския президент Доналд Тръмп предвижда мирен план в Близкия изток, на който Палестина не гледа с добро око.   Според палестински източници, цитирани от в. Haaretz, арабските държави са призовали Вашингтон да не разкрива какво предложението, за да не се съживи и без това високото напрежение в региона, след като Тръмп взе едностранно решение да премести посолството си в Израел от Тел Авив в Ерусалим.   Това решение, критикувано от международната общност, беше категорично отхвърлено от Палестинската автономна власт, която отказва да бъде медиирана от Съединените щати в конфликта.   \"Ако администрацията представи план без Ерусалим и без бежанците, ще има земетресение, чието въздействие ще подкопае стабилността в региона и никой не е готов за това\", съобщава Haaretz, позовавайки се на източник, запознат с проблема.   Силните конфликти между арабските страни пречат на създаването на единодушна позиция по предложението на САЩ, което опровергава информацията, разпространявана от израелски медии, за предполагаемото споразумение на Саудитска Арабия, ОАЕ, Египет и Йордания да се проведат преговори по предложените от Вашингтон условия.   Тази седмица, съветникът зет и на американския президент Джаред Кушнер, заедно със специалния пратеник на САЩ за международни преговори, Джейсън Грийнблат посети Израел, Йордания, Египет, Саудитска Арабия и Катар, където обсъди палестинско-израелски мирен проект със съответните им лидери.   Кушнер е посочил, че Вашингтон решил \"да не ходи след\" палестинския президент Махмуд Абас. \"Ако президентът Абас е готов да се върне на масата за преговори, ние сме готови да участваме в обсъждането. Ако не, може да публикуваме този план\" , предупреди съветникът на Тръмп.   В същото време, Кушнер постави под въпрос способността на Абас да сключи договор за мир с Израел, като каза, че палестинският лидер има \"някои точки на диалога, които не са се променили през последните 25 години.\"", "date": "2018.07.03", "title": "Арабските страни поискали САЩ да не разкриват мирния план за Близкия изток?"}
{"url": "http://www.classa.bg/%D1%81%D0%B2%D1%8F%D1%82/item/383628-%D0%BB%D0%B0%D0%B2%D1%80%D0%BE%D0%B2-%D0%BD%D0%B8%D0%B5-%D0%B2%D0%B5%D1%87%D0%B5-%D0%B6%D0%B8%D0%B2%D0%B5%D0%B5%D0%BC-%D0%B2-%D0%BF%D0%BE%D1%81%D1%82-%D0%B7%D0%B0%D0%BF%D0%B0%D0%B4%D0%B5%D0%BD-%D1%81%D0%B2%D1%8F%D1%82", "text": "Перспективите, създадени от предстоящата среща на върха в Хелзинки между президентите на Русия и САЩ, формирането на един многополюсен свят, конфликтите в Близкия изток и сложните отношения между Русия и Запада бяха основните въпроси, разгледани от руския външен министър Сергей Лавров, в интервю за британския Канал 4.   Руският външен министър заяви, че налагането на нови търговски мита и икономически санкции от определени страни, отговаря на стремежа да се предотврати образуването на нов световен ред, който той нарича \"пост-западен\".   \"Днес ние вече живеем в един пост-западен свят, който не е завършен във формирането си и всъщност е една цяла историческа епоха. Разбира се, след четири или пет века господство на т.нар. Колективен запад, не е толкова лесно да се адаптираме към новите реалности, към новите центрове на икономическа, финансова и политическа власт\", каза Лавров, позовавайки се страни като Китай , Индия и Бразилия. Също така той счита, че когато решат континенталните си конфликти, африканските страни ще играят все по-важна международна роля.   Ръководителят на руската дипломация подчертава факта, че Русия иска да бъде \"независим играч на международната арена, така че решенията, които взема Москва, въз основа на международното право, не трябва да се съобразяват с никакво влияние, финансови ограничения, санкции и заплахи\"   В този смисъл той подчерта идеята, че не Русия формира новия световен ред, а този процес, резултат от естественото историческо развитие, е \"обективна реалност, независима от никоя страна или правителство\".   Според най-висшия руски дипломат, Европейският съюз се опитва да избегне начина на изгубване в този нов световен ред, нещо, което не е лесно за него, тъй като блокът на ЕС е много зависим от Вашингтон. Успоредно с това той обяснява, че някои европейски държави като Франция и Германия се стремят към независимост, поне във военните въпроси.   На този фон, Лавров защити действията на руските военни в Сирия да се противопоставят на \"усилията на определени сили, които са влезли Сирия без покана, в желанието им да се възползват от ситуацията, за да променят картата на Близкия и Среден изток. \"   Лавров отдава значение и на сътрудничеството между Русия, Иран и Турция за намаляване на интензивността на конфликта и създаване на формата за преговори в Астана (Казахстан), в който участват и представители на сирийската въоръжена опозиция.   В това отношение руският министър подчерта, че Русия защитава сирийския суверенитет, за да предотврати появата на \"ново чудовище\" в Близкия изток, имайки предвид американската военна и финансова подкрепа за муджахидите, борили се срещу СССР в Афганистан през 80-те години и които бяха в основата на \"Ал Кайда\"; както и нахлуването в Ирак през 2003 г., което роди ислямската държава, докато намесата в Либия доведе до появата на фронта Ал Нусра.   \"Всичко, което цивилизованият Запад се опита да доведе в Близкия изток и Северна Африка, съответства на интересите на терористите\", заключи той. Интервюиращият попита Лавров за възможността да се договори на срещата на върха в Хелзинки на 16 юли премахване на западните санкции, наложени на Русия след обединението с Крим. „Това решение трябва да се вземе от онези, които ги наложиха\" - отвърна той. В това отношение Лавров посочи, че Русия е научила редица полезни уроци, по-специално, че не е необходимо да се разчита на Запада в ключовите области на икономиката, а да се развиват собствените способности на Русия. По отношение на обвиненията срещу Русия за предполагаема намеса в президентските избори през 2016 г. в САЩ. или за отравянето на бившия двоен агент Сергей Скрипал и неговата дъщеря в Обединеното кралство, както и за свалянето на търговски полет МН-17 в Източна Украйна през 2014 г., Лавров отбеляза, че всички те споделят присъда, произнесена от медии или политици, при липса на доказателства и въз основа на формулировки от типа \" много е вероятно\".", "date": "2018.07.03", "title": "Лавров: \"Ние вече живеем в пост-западен свят\""}
{"url": "http://www.classa.bg/%D1%81%D0%B2%D1%8F%D1%82/item/383629-%D0%B5%D1%81-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%BD%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D1%81%D1%80%D0%B5%D1%89%D1%83-%D0%BF%D0%BE%D0%BB%D1%88%D0%B0", "text": "Европейският Съюз започна санкционна процедура срещу Полша във връзка със спорната полска реформа за съдопроизводство, заради която Варшава може да се лиши от правото на глас в ЕС.   Това става ясно от заявлението на Европейската Комисия, което звучи по следния начин:         По такъв начин, новите закони на Полша» подриват принципът за независимост на съдебната власт», са на мнение в ЕК.   Комисията настоява, на това, че «има готовност за продължаване на диалога по въпросите свързани с върховенството на правото», въпреки началото на процедурата.   Първият етап от процедурата завършва с иск в Съда на Европейския Съюз. Варшава има месец за внасяне на изменения. Премиерът на Полша Матеуш Моравецкий изключи обаче възможността за внасяне на изменения в закона и за каквито и да било корекции по съдебната реформа.   Европейският Съюз от своя страна заплаши да лиши Полша от правото й на глас в Съвета на ЕС заради съдебната реформа, но тук пък, защита и подкрепа към Полша изрази Унгария.   По-рано Комитетът на Европейския парламент гласува за откриването на санкционна процедура срещу Унгария заради нарушения от страна на унгарското правителство и премиера Виктор Орбан » на фундаментални ценности на ЕС.     С други думи, проявата на характер и отстояването на собствена позиция в ЕС не се толерира и се действа по схемата «санкции» .", "date": "2018.07.03", "title": "ЕС започна санкционна процедура срещу Полша"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383621-%D0%B0%D0%BA%D0%B0%D0%B4-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BF%D0%B0%D0%BA-%D0%BD%D0%B8-%D0%BF%D1%80%D0%B5%D1%86%D0%B0%D0%BA%D0%B0%D1%85%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BA%D0%B0%D1%82%D0%BE-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0", "text": "Често днес се изисква т. нар. политическа коректност – историята не е слугиня на политиката, но политиците винаги са искали историята да го обслужва.       Това обяви историкът акад. Георги Марков в предаването „Тази сутрин” на bTV.   Днес са малко историците с позиция, а Божидар Димитров беше такъв, каза Георги Марков за починалия си колега.   „Загубихме един голям български историк, един сладкодумец. Имаме и други добри историци, които са сухари, а той умееше историята да я поднася достоверно и забавно“, коментира акад. Георги Марков. „Днес малко историци имат позиция, повечето са приспособленци. Има и фондации, които поръчват музиката. Автоцензурата я нямаше при Божо“, добави още академикът.   И припомни за какво е бил конфликтът му като директор на НИМ с президента (1997 – 2002 г.) Петър Стоянов в края на 90-те години. Като шеф на историческия музей Божидар Димитров отказва да върне оригинала на Паисиевата история. „Днес има все по-малко такива хора. Политиците искат от историците да ги обслужват“, каза още Марков.   „Както навремето имаше идеологическа цензура, сега има политическа коректност. Или както казваше другаря Живков – има голяма правда, има и малка правда“, каза той.   Запитан дали ще бъдат направени компромиси в съвместните българо-македонски комисии, които трябва да изчистват спорните моменти между двете страни, академикът отговори: „Много ме възмути това, което каза министър Захариева – преговорите между Македония и Гърция нас не ни засяга! Гърците „си върнаха“ Александър Велики и казаха – карайте се с българите за цар Самуил! Пак ни прецакаха благодарение на такива дипломати!“   Според него българските политици не защитават интерес на държавата ни в спора за името на Македония. По думите му настоящият македонски премиер Зоран Заев също е македонист, но „от друго котило”. Заев не е мръднал от тази фалшифицирана история в Скопие, категоричен е той.   „Македонската нация е създадена от Тито, въз основа на коминтерновата рецепта след Втората световна война. Ние отчетохме това национално престъпление на Георги Димитров и коминтерновците около него. Той самият е с корени от Македония”, коментира още историкът.   „140 години България само сменя своите „големи братя“. Сега, въпреки че сме в ЕС има един голям брат Чичо Сам, който иска да изгони Дядо Иван от Балканите. В Македония има силно руско влияние чрез сръбското влияние. Затова САЩ искат Македония да влезе в НАТО. А Европейският съюз е морковът. Македония я влезе в ЕС, я не влезе, самата Общност не е стабилна!“, твърди акад. Георги Марков.   Той подчерта „сателитния синдром“ в българската политика.   „Такива като Захариева, които служат вярно на големия брат и се държат като европейски чиновници и не отчитат националния интерес. Последните четирима външни министри са извадени като от един калъп – те не са национални министри, те са европейски чиновници. Радват се, когато началниците в Брюксел ги тупат по рамото. Компромис в дипломацията могат да направят, но не в историята“, продължи Георги Марков.   Македонската нация е на българска основа. Дедите им са българи. Крал Александър искаше да ги направи сърби, но Тито беше по-коварен – казва, вие не сте сърби, но не сте и българи, обръща внимание историкът.     Акад. Марков пожела историците, които са в съвместните комисии, да се държат като историци, не като дипломати, въпреки че повечето от тях са минали през външното министерство. За Захариева това е кариерата към Брюксел, като Кунева, утре ще стане част от европейската добре платена номенклатура, каза той в заключение.", "date": "2018.07.03", "title": "Акад. Георги Марков: Пак ни прецакаха благодарение на дипломати като министър Захариева!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383622-%D1%80%D0%B8%D0%B0-%D0%BD%D0%BE%D0%B2%D0%BE%D1%81%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D0%BC%D0%B8%D1%80%D0%B0-%D0%B2-%D0%B1%D1%83%D0%BA%D0%B2%D0%B0%D0%BB%D0%BD%D0%B8%D1%8F-%D1%81%D0%BC%D0%B8%D1%81%D1%8A%D0%BB-%D0%B8-%D0%BF%D1%80%D0%B8%D1%87%D0%B8%D0%BD%D0%B0-%D0%B5-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82", "text": "Процъфтяващата до неотдавна в аграрно и промишлено отношение България беше буквално оглозгана, благодарение на политиката на ЕС с нейните квоти, субсидии и строги регламенти. Всичко това доведе до унищожаването на практически всички конкурентоспособни предприятия в България и пълен крах на икономиката, което, от своя страна, повлия фатално върху демографските процеси: масова емиграция на работоспособното население, спад на раждаемостта и т.н.     Населението на България е вече под 7 милиона души, сочат данните на Департамента по икономически и социални въпроси към ООН. Акад. Петър Иванов, шеф на демографския институт към БАН, коментира така новината: “България е в клинична демографска смърт, тя умира… ние сме най-бързо изчезващата нация в света!”.   Забележително е, че според преброяване на населението от 1946 г. в страната тогава е имало 7 029 349 души, а през 1985 г. числото им нараства на 8 948 649 души. Оказва се, че за последните три десетилетия населението на България се е стопило с два милиона души – демографски показатели, по-лоши и от периода след Втората световна война.   Тази новина е в състояние да провокира ожесточени дискусии по ключови въпроси на съвременния световен порядък.   От една страна, причините за тежкото, да не кажем катастрофално, обезлюдяване на България са съвсем очевидни – и имат директно връзка с Европейския съюз, доколкото този процес е пряко следствие от „европейския избор“ на страната.   Процъфтяващата до неотдавна в аграрно и промишлено отношение България беше буквално оглозгана, благодарение на политиката на ЕС с нейните квоти, субсидии и строги регламенти. Всичко това доведе до унищожаването на практически всички конкурентоспособни предприятия в България и пълен крах на икономиката, което, от своя страна, повлия фатално върху демографските процеси: масова емиграция на работоспособното население, спад на раждаемостта и т.н.   С подобни проблеми се сблъскват почти всички страни от периферията на ЕС и дори желаещите да се присъединят. Особено осезаем е този процес в постсъветското пространство: От Прибалтика до Украйна.   Сигурно някой би възразил, че не точно Русия е в правото си да сочи с пръст проблемите на България и да се възмущава от Европа, при положение, че тя самата има сериозни демографски проблеми. Нещо повече, тази година се очаква влошаване на демографските показатели и интересът към българските проблеми е като да сочиш сламката в чуждото око.   Трябва да признаем, че този „някой“ е до голяма степен прав. Макар Русия да не е загубила, като България, една четвърт от населението си – демографските й проблеми са добре известни. В Башкортостан, например, в периода от януари до май тази година са се родили със 759 бебета по-малко, в сравнение със същия период на миналата година, а в Удмуртия броят на новородените е намалял с 525. Русия наистина се плъзга към прогнозирания демографски срив, породен от катастрофално ниската раждаемост през 90-те години – поколението, което сега навлиза в детеродна възраст. Текущите социално-икономически проблеми, разбира се, също оказват влияние върху демографското поведение на гражданите.   Трябва да кажем, че всякакви коментари за влошената демография в България (или Русия), без да се държи сметка за световните тенденции, са несериозни, тъй като целият развит (и голяма част от недотам развитият) свят се сблъсква с крайно сложни проблеми в тази област, свързани със застаряването на населението, спад на раждаемостта и т.н. Така че проблемите на Латвия, Япония, България, Франция, Русия и десетки други страни имат общи основания. Просто в разните държави местната специфика налага своя отпечатък, който води до различни резултати. Така например, целенасочената мащабна политика за внос на мигранти в Европа цели да реши проблема със застаряването на населението и съкращаването на работната сила в страните от Запада, в резултат на което демографската статистика демонстрира доста по-добри показатели в “стара” Европа, отколкото в страните от източната периферия на ЕС.   Подобна гледна точка също е обяснима. Кризата действително е от глобален мащаб и във всяка страна се проявяват различните й вариации.   Но има една принципно важна тънкост: съществува непосредствена връзка между дълбочината на кризата и степента на суверенитет на отделните страни.   Така например, страните, които са напълно подчинени на висшестоящи структури (като България или Литва спрямо ЕС или Япония спрямо Щатите) се сблъскват с много по-сложни демографски проблеми, отколкото тези, които се опитват да водят самостоятелна политика.   Причините са очевидни. Дъговидните илюзии от периода на разцвет на либералния глобализъм повехнаха и стана ясно, че зад тях се крият неоколониални практики, с които доминиращите държави източват ресурси от подчинените страни, както природни и икономически, така и човешки. Впрочем, България е най-яркият пример в това отношение: с разорена икономика и бягащо на запад население, като така помага на „стара“ Европа да си реши демографските проблеми.   Може да се спори доколко удачно и правилно беше решението за приемането в ЕС на огромни маси мигранти от Африка и Близкия Изток, но не можем да отречем, че ръководството на Съюза действаше напълно съзнателно, опитвайки се да реши стоящите пред него проблеми с числеността на населението, влагайки политическа воля и ресурси за провеждането на тази кампания.   Подобно е положението и с Русия, която стои най-добре в това отношение измежду европейските постсъветски страни (изключение правят само държавите от Средна Азия). Мерките, които предприемат руските управляващи за решаването на този проблем също са широко известни – от привличане на мигранти до стимулиране на раждаемостта.   Но най-важното е, че Москва разполага с необходимата степен на суверенитет, за да реализира тези мерки, което постепенно започва да дава резултат, независимо от всички трудности и негативни фактори.   Впрочем за България (както и за останалите страни, преживяващи тежка демографска криза) има рецепта, чрез която тя може да пречупи ситуацията и да спре процеса на собственото си „умиране“. Трябва “чисто и просто” да си възвърне националния суверенитет.   Но имат ли управляващите в страната такова желание, и което е по-важно – възможност да го направят, остава открит въпрос.    ", "date": "2018.07.03", "title": "РИА Новости: България умира в буквалния смисъл и причина е загубата на суверенитет"}
{"url": "http://www.classa.bg/%D1%81%D0%B2%D1%8F%D1%82/item/383623-%D0%B5%D0%BF%D0%B8%D1%87%D0%B5%D1%81%D0%BA%D0%B8-%D0%B3%D0%BB%D1%83%D0%BF%D0%B0%D0%B2-%D0%BE%D0%BF%D0%B8%D1%82-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%B2-%D0%BA%D0%B0%D0%BD%D0%B0%D0%B4%D1%81%D0%BA%D0%B8-%D0%BC%D0%B0%D0%B3%D0%B0%D0%B7%D0%B8%D0%BD", "text": "Двойка, която искала да си купи сода с открадната кредитна карта, стана за смях, когато бе разкрита от полицията и се опита да избяга.   Събитието се случи в квартал в Алберта, Канада. Продавачът, подозирайки, че картата е била открадната, извикал полицията и агентите дошли да заловят крадците, които пък решили да се опитат да избягат. И нещата не свършили добре.   Първата реакция на заподозрения за да избяга, е била да блъсне приятелката си срещу офицера от полицията на Канада и да се опита да излезе през входа, но собственикът на магазина предотвратил това, като блокирал входа.   Втората реакция на крадеца била да отиде в задната стая, но като не видял възможност за бягство, се върнал в магазина и взел плик с ядки, за да се изправи срещу полицая. Злодеят не престава да прави опити да избяга дори след като го свалили на земята и бил прострелян от полицая с пистолет Taser.   Междувременно партньорката му също се опитала да избяга през покрива на склада.   Камерите за сигурност показват момента, в който жената се изкачва по стълба, за да стигне покрива на магазина и да избяга. Но законът на гравитацията играел срещу нея, плочките поддали и тя паднала зрелищно на рафтовете.   Минути по-късно още полицаи се появили на място и задържали заподозрените, които накрая се предали. Размерът на кражбата, която се опитвали да извършат, е бил само два долара.", "date": "2018.07.03", "title": "Епически глупав опит за кражба в канадски магазин"}
{"url": "http://www.classa.bg/%D1%81%D0%B2%D1%8F%D1%82/item/383624-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D1%89%D0%B5-%D0%B7%D0%B0%D0%B4%D1%8A%D1%80%D0%B6%D0%B0-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B7%D0%B0%D0%B5%D0%B4%D0%BD%D0%BE-%D1%81-%D1%82%D0%B5%D1%85%D0%BD%D0%B8%D1%82%D0%B5-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B7%D0%B0-%D0%BD%D0%B5%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%BE-%D0%B2%D1%80%D0%B5%D0%BC%D0%B5", "text": "Американското правителство заяви, че има право да задържа децата и родителите мигранти, които възнамеряват да навлязат в САЩ без документи, докато имиграционният процес продължава.   Адвокати в Министерството на правосъдието твърдят пред Федералния окръжен съд в Калифорния, че нямат друг избор, освен да държат непълнолетните с родителите им, след като предишна съдебна заповед забрани отделянето на деца от техните родители.   Тази заповед бе издадена от областан съдия Дана Саброу, която даде срок от един месец до края на сепарирането на семейства на мигранти, по дело, заведено от Съюза за граждански свободи на Съединените щати (ACLU). Решението дойде седмица, след като американският президент Доналд Тръмп подписа изпълнителна заповед за предотвратяване на отглеждането на деца в специални лагери без техните родители.   Въпреки, че така нареченото споразумение Flores 1997 предвижда Министерството на вътрешната сигурност да освобождава непълнолетни лица без документи след 20 дни, поддръжници на Министерството на правосъдието заявиха, че са задължени да пазят децата толкова дълго, колкото е необходимо, за да се реши статутът им на имиграция.   Според адвокатите правителството на Тръмп няма да разделя семействата, а ще ги държи обединени по време на обработката на имиграционните процедури. Решаването на тези случаи обаче може да отнеме месеци или години.", "date": "2018.07.03", "title": "Американското правителство ще задържа децата на мигрантите заедно с техните родители за неопределено време"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383620-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%B4%D0%B0%D0%B2%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0-%D0%B8-%D0%BF%D0%B0%D1%80%D0%BD%D0%BE%D1%82%D0%BE", "text": "Омбудсманът Мая Манолова ще се срещне със заместник-главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране за повишаване цените на парното и тока, съобщиха от пресцентъра на Омбудсмана. „КЕВР продължава своята любима практика да коригира цените на парното и тока, само когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани“, посочи Манолова, като припомни, че намалението на цената на природния газ за четвъртото тримесечие на 2017 г. от 7,29% не е било отразено в цените на парното и тока. По думите й по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ, както и че то е било проведено формално. “Сезирали сме и Конституционния съд, атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР”, каза Манолова. Средното покачване на цената на електрическата енергия за потребителите на регулирания пазар за новия ценови период е с 2,03%, а на топлинната енергия с 7,33%. ", "date": "2018.07.03", "title": "Омбудсманът дава на прокурор цената на тока и парното"}
{"url": "http://www.classa.bg/%D1%81%D0%B2%D1%8F%D1%82/item/383612-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D0%B2-%D0%B5%D1%81-%D0%BA%D0%B0%D0%BA-%D1%85%D1%8A%D1%80%D0%B2%D0%B0%D1%82%D0%B8%D1%8F-%D1%81%D1%82%D0%B0%D0%BD%D0%B0-%D0%BD%D0%B5%D0%B2%D0%B8%D0%B4%D0%B8%D0%BC%D0%B0", "text": "Говореше се за милиарди, които щели да бъдат отпуснати на страната, даваха се гръмки обещания, набелязваха се амбициозни цели: преди пет години Хърватия влезе в ЕС. Какво остана от първоначалното празнично настроение?               Преди пет години Хърватия стана пълноправен член на ЕС. Още по онова време не се забелязваше твърде голямо въодушевление - нито в Хърватия, нито пък в ЕС. Датата бе 1 юли 2013. Кризата в еврозоната беше в разгара си - ЕС и ЕЦБ бяха ангажирани най-вече със спасяването на Гърция, Португалия и Ирландия. Италия и Испания също създаваха сериозни тревоги на ЕС. Германските медии отбелязваха загрижеността на германските данъкоплатци, че \"ЕС осиновява поредното проблемно дете\". А в британските вестници по същото време преобладаваше сарказмът: \"Седнете на нашия стол! Нали скоро го освобождаваме\".   А в самата Хърватия присъединяването към ЕС мина почти безшумно и без големи празненства. Хората смятаха, че е извършена правилна крачка, защото вярваха, че страната им винаги си е била част от Европа. Хърватите бяха убедени и в това, че са били принудени да чакат неоправдано дълго за членство в ЕС и че във всички случаи е трябвало да бъдат приети поне преди България и Румъния.   От друга страна хората бяха загрижени от това, че хърватската икономика навярно няма да е конкурентоспособна в рамките на общия европейски пазар. Безработицата още тогава възлизаше на 20%. Единственият лъч на надежда бяха еврофондовете. Говореше се за милиарди, които щели да бъдат отпуснати на страната.   За подарък - изтичане на мозъци   Днес, пет години по-късно, празнично настроение отново няма. Дори и най-отявлените привърженици на пълноправното членство не са в състояние да кажат какви са били ползите за ЕС от това, че прие Хърватия в общността. Освен ако не сметнем за печалба масовата емиграция на високообразовани млади хървати към западните страни-членки. Макар че бившият председател на ЕК Барозу даваше добра оценка на страната за борбата ѝ срещу корупцията, от присъединяването си насам най-младата страна-членка на ЕС е паднала по-ниско в класацията на „Трансперънси интернешънъл\". В т.нар. корупционен индекс Хърватия заема днес 58-о място сред 180 държави.   От хърватска гледна точка присъединяването на страната към ЕС също не може да мине за голям успех. От години насам ЕС затъва от една криза в друга. Съюзът, който си беше поставил за задача да стабилизира Балканите, днес е по-нестабилен, откогато и да било. Тази общност, обединена около определени ценности, днес е подложена на вътрешен и външен натиск от десни популисти, \"нелиберални демократи\" и националисти. За страна като Хърватия, която не се отличава с особена толерантност или правова демократичност, европейският пример би бил повече от важен. За съжаление Европа в момента е заета предимно със самата себе си. И в икономическо отношение Хърватия не е спечелила кой знае колко от пълноправното си членство, което личи и по това, че средно по 180 хървати на ден обръщат гръб на страната и се отправят към Германия, Австрия или Ирландия. В повечето случаи това са високообразовани и амбициозни млади хора.   В равносметката на петгодишното хърватско членство все пак остава да тежи т.нар. \"геостратегически фактор\". От югославските войни през 1990-те години на Югоизточна Европа се гледа като на нестабилен и опасен регион. На всичкото отгоре това е регион, към който апетити проявяват редица външни сили – руснаци, китайци, турци и саудитци: Всички те явно гледат на Балканите като на свое предмостие към ЕС.   Мостове в името на мира     Съзнавайки това, бившият хърватски премиер Зоран Миланович преди пет години беше обещал на ЕС, че неговата страна ще \"строи мостове към другите държави в Югоизточна Европа\" в името на мира. От тези горди слова обаче не произлезе нищо. От години Хърватия спори със Словения за няколко километра от един залив в Адриатическо море, провокира Босна и Херцеговина със строежа на мост през нейна територия, а по отношение на Сърбия проявява по-скоро готовност за разпри, отколкото за добросъседски отношения.   Присъединяването на Хърватия към ЕС не навреди на общността, нито пък на самата Хърватия. Кандидатите за членство от Западните Балкани могат да се поучат от хърватския пример и да я карат по същия начин: тук няколко необходими реформи, там няколко добре звучащи закона и много още по-добре звучащи обещания. А веднъж влезли в ЕС, биха могли да се снишат като Хърватия и да не се набиват много-много на очи. Нали \"големите\" в Брюксел така или иначе си имат достатъчно поводи за разправии. Кой да ти се занимава тогава със страни като Хърватия! В този смисъл, вдигам една полупразна чаша и пожелавам на Хърватия да използва следващите пет години от членството си по-смислено от първите.", "date": "2018.07.03", "title": "Пет години в ЕС: Как Хърватия стана невидима"}
{"url": "http://www.classa.bg/%D1%81%D0%B2%D1%8F%D1%82/item/383613-%D0%BC%D0%B5%D1%80%D0%BA%D0%B5%D0%BB-%D0%B8-%D0%B7%D0%B5%D0%B5%D1%85%D0%BE%D1%84%D0%B5%D1%80-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0", "text": "Пробив в Берлин: ХДС и ХСС са постигнали компромис в спора им за миграционната политика. Хорст Зеехофер остава вътрешен министър, а коалицията изглежда спасена.           Ръководствата на ХДС и ХСС са постигнали компромис в спора им за миграционната политика. Това потвърди лично шефът на ХСС и вътрешен министър на Германия Хорст Зеехофер. След кризисната среща в Берлин в понеделник вечерта той заяви: \"Имаме постигнато съгласие по три пункта. Това ми дава основание да запазя поста си на вътрешен министър\".     Двете консервативни партии са се договорили за изграждането на транзитни центрове по границата на Германия с Австрия, в които ще бъдат настанявани кандидатите за убежище, които вече имат регистрация в друга страна от ЕС. Именно от тези центрове ще става връщането на вече регистрираните мигранти в съответната страна.   Това обаче ще става на основата на сключени споразумения със съответните страни, е записано в документа. А когато няма или не е възможно да бъде сключено такова споразумение, тогава връщането от границата на кандидатите за убежище ще бъде по силата на сключено споразумение с Австрия.   Германската канцлерка Ангела Меркел определи постигнатото съгласие като \"наистина добър компромис\". А от ХСС гледат на договорката като на стъпка, водеща към промяна на сегашната миграционана политика. \"За ХСС това е един много важен ден за Германия, но също и за съюза между ХДС и ХСС\", коментира след разговорите в Берлин генералният секретар на ХСС Маркус Блуме.   Постигнатият компромис трябва да бъде одобрен също и от третия коалиционен партньор в управлението - Социалдемократическата партия на Германия.", "date": "2018.07.03", "title": "Меркел и Зеехофер се разбраха"}
{"url": "http://www.classa.bg/%D1%81%D0%B2%D1%8F%D1%82/item/383614-times-%D1%82%D1%80%D1%8A%D0%BC%D0%BF-%D1%89%D0%B5-%D0%BF%D0%BE%D1%82%D0%BE%D0%BF%D0%B8-%D0%BD%D0%B0%D1%82%D0%BE", "text": "Сред лидерите на ЕС все по-отчетливо расте опасението, че Тръмп «ще потопи в хаос»  предстоящата среща на НАТО.  Американският президент подлага на съмнение запазването на алианса и свързва недостатъчните разходи на европейците за отбрана с техния положителен търговски баланс.  Доказателство за това е отказът да подпише декларацията на G7,       Лидерите на ЕС планират да увеличат вложенията и да укрепят сътрудничество си във военната сфера, за да занижат зависимостта на НАТО от американската подкрепа.   Според него, Белият дом има враждебно отношение към международния ред, в това число към НАТО. «За съжаление, разколът не се ограничава само до търговията. Надявайки се по-добро, ние сме длъжни да подготвим ЕС за най-лошия сценарий в развитието на събитията», подчерта Туск по време на тържествената вечеря.          ", "date": "2018.07.03", "title": "Times: Тръмп ще потопи НАТО"}
{"url": "http://www.classa.bg/%D1%81%D0%B2%D1%8F%D1%82/item/383615-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B1%D0%BE%D0%BB%D0%BD%D0%B8%D1%87%D0%BD%D0%BE-%D0%BB%D0%B5%D1%87%D0%B5%D0%BD%D0%B8%D0%B5-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%BE%D1%82-1-%D1%8F%D0%BD%D1%83%D0%B0%D1%80%D0%B8-2019-%D0%B3", "text": "От 1 януари 2019 г. ще има безплатно болнично лечение за всички граждани, съобщи премиерът на страната Зоран Заев на днешното правителствено заседание.     – В същото време целта, поставена пред нас в областта на здравеопазването, е от 1 януари 2019 г. да се въведе безплатно болнично лечение за всички граждани. Досега имахме капацитета да направим това за децата и за получателите на социални помощи, каза Заев.   Убеден съм, добави премиерът, че така, както сме се подготвили, от 1 януари 2019 г. освен безплатното болнично лечение ще бъде увеличена и заплатата, и общите нетни приходи на лекарите специалисти в Македония ще са 100 хиляди денара ( ).   – Вярвам, че ще има достатъчно капацитет в бюджет в началото на февруари, когато лекарите ще получат заплатата си за януари, да имат общ доход от 100 хиляди денара. Ако успеем до 2020 г. да подобрим бюджетните резултати, ще продължим, и на лекарите специалисти без дежурства да предоставим 100 000 денара месечен нетен доход, каза Заев.    ", "date": "2018.07.03", "title": "Македония: Безплатно болнично лечение за всички от 1 януари 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383616-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BB%D1%83%D0%BA%D0%B8%D0%BB%D0%B8%D0%B0%D0%BD-%D0%B8-%D1%81-%D0%BD%D0%B5%D0%B3%D0%BE-%D1%87%D0%B5%D1%82%D0%B8%D1%80%D0%B8-%D0%BC%D0%BE%D0%BC%D1%86%D0%B8-%D0%BA%D0%BB%D0%B0%D0%B2%D0%B4%D0%B8%D0%B9,-%D0%B8%D0%BF%D0%B0%D1%82%D0%B8%D0%B9,-%D0%BF%D0%B0%D0%B2%D0%B5%D0%BB-%D0%B8-%D0%B4%D0%B8%D0%BE%D0%BD%D0%B8%D1%81%D0%B8%D0%B9,-%D1%81%D0%B2%D0%B5%D1%82%D0%B0-%D0%B4%D0%B5%D0%B2%D0%B8%D1%86%D0%B0-%D0%BF%D0%B0%D0%B2%D0%BB%D0%B0", "text": "      Св. мъченик Лукилиан  до старост бил идолски жрец. Но Господ Бог, Който на всички предлага спасение, му дал да разбере истината. Той разбрал пустота на идолите, на които служил толкова много години и повярвал в Христа. Вече в преклонни години се възродил за нов живот чрез благодатта на Господа Иисуса Христа и приел свето кръщение. От цялата се душа и с всички мисли той се предал на християнското учение. Изпълнил се с пламенна любов към Господа и без страх проповядвал на елини и юдеи за възкръсналия Христос. Това било в град Никодимия , когато езичниците жестоко гонели християните. Лукилиан бил обвинен пред държавната власт, че с проповедта си подкопава устоите на държавата и се явява като развартител на народа. Жестоко изтезавали стареца и след това го затворили в тъмница.     По същото време там били затворени четири момци:  Клавдий, Ипатий, Павел и Дионисий , обвинени, че изповядват вярата Христова. Те се зарадвали, като видели Лукилиан. Всички заедно прекарвали дните и нощите в беседи за Бога и в пламенна молитва, като се готвели за свещено мъченичество.   След известно време те били изправени на съд и тук проявили непоколебимост в християнските си убеждения и твърдост във вярата. Те били предадени на нови изтезания, но Господ по чудесен начин показал Своята сила и благодат. По-късно те били изпратени във Византион, където били осъдени на смърт: четирите момци били убити с меч, а светият старец Лукилиан бил разпнат на кръст.   Към лика на тези свети мъченици се причислява и  девойката Павла . Сираче от детинство, тя се посветила на служба на бедните и страдащите: извършвала милосърдни дела, посещавала тъмници, утешавала с помощта си измъчваните християни и превързвала техните рани. По такъв начин тя служила и на св. Лукилиан и другарите му, и присъствала при техните страдания, като в сърцето си молела Бога да подкрепи Своите служители. Тя отишла подир тях в гр. Византион и след мъченическата им смърт погребала телата им. По-късно свети Павла се върнала в Никодимия, гдето продължавала - както и по-рано - да служи на Господа с милосърдни дела в лицето на по-малките Негови братя.   Скоро езическите власти узнали за нейната дейност в духа на християнското учение и управителят я подложил на страшни изтезания. Ангел Божий я подкрепял във време на мъченията и Божията благодат поддържала несломим духа на девойката при нейните страдания. Най-после тя била отправена във Византион, където била посечена с меч.", "date": "2018.07.03", "title": "Св. мъченик Лукилиан и с него четири момци: Клавдий, Ипатий, Павел и Дионисий, света девица Павла"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383617-3-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1863 г. - Завършва Битката при Гетисбърг, Пенсилвания от Американската гражданска война.     1866 г. - По време на Австро-пруската война се състои битката при Кьонегрец с участие общо на на 436 000 войници и 1 700 оръдия; австрийските и саксонските войски претърпяват загуба и са принудени да сключат Пражкия мир.     1877 г. - Руско-турска освободителна война: Българското опълчение преминава река Дунав.     1890 г. - Айдахо става 43-я щат на САЩ.     1894 г. - Започва учредителният конгрес на Българската работническа социалдемократическа партия.     1895 г. - Бившият министър-председател на България Стефан Стамболов е съсечен в центъра на София и два дни по-късно умира от раните си.     1908 г. - С бунт в гарнизона в Ресен избухва Младотурската революция; дадена е амнистия на 1 500 българи - политически затворници.     1915 г. - В Турция са пуснати в обращение първите банкноти.     1944 г. - Втората световна война: Англо-американската авиация бомбардира Русе и село Чупрене.     1957 г. - Създаден е Български автомобилен турингклуб, преименуван по-късно на Съюз на българските автомобилисти.     1962 г. - След продължителна колониална война френският президент Шарл дьо Гол провъзгласява независимостта на Алжир от Франция.     1971 г. - Джим Морисън, водещият певец на групата „Доорс\" е намерен мъртъв в апартамента си в Париж.     1985 г. - Състои се премиерата на филма Завръщане в бъдещето в Съединените щати.     1988 г. - Самолет Еърбъс на иранските авиолинии катастрофира над Персийския залив, загиват 290 души.     2000 г. - Правителството на Иван Костов постига споразумение с МВФ, което дава възможност за повишаване на доходите, намаляване на данъците и замразяване цените на отоплението.     2006 г. - При катастрофа в метрото на Валенсия (Испания) загиват 41 души.    ", "date": "2018.07.03", "title": "3 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383618-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F-%D0%B7%D0%B0-%D0%BF%D0%BE-%D1%81%D0%BA%D1%8A%D0%BF-%D1%82%D0%BE%D0%BA-%D0%B8-%D0%BF%D0%B0%D1%80%D0%BD%D0%BE", "text": "Работен петъчен следобед в края на юни. Клавиатури тракат в офиса, колеги въздишат уморено, броейки проточващите се сякаш цяла вечност минути до края на работния ден. Обичайните офисни звуци биват допълнени от тракащи зъби и бръмчащ климатик.   Той обаче не е включен, за да бори традиционната за сезона жега, а за да стопли малко скованите от хлад и влага пръсти. Навън из почти цяла София шиба проливен дъжд, а трудещите се могат само да са благодарни, че не предвидиха отпуската и \"моренцето\" точно за края на юни, а я оставиха за началото на август.   Макар че кой знае - тогава може и сняг да вали...   Идва понеделник и навън грее слънце, птички пеят и в общи лини светът изглежда съвсем различен. Сякаш са минали три месеца, а не три дни. Нефелният циклон \"Нефели\", който превърна юни в октомври, вече ни подмина, оставяйки ни спомена за няколко изненадващи дъждовни къпания заради забравен чадър и началото на едно необичайно лято. Пак мокро, но не по начина, по който би ни се искало.     Точно покрай тези климатични феномени, сякаш по случайност след заседание на Комисията за енергийно и водно регулиране (КЕВР) от 1 юли в сила влязоха и нови цени на тока и парното.    Ако си мислите, че падат, ви поздравяваме за доброто чувство за хумор и невинния оптимизъм.   Цените се повишават в цяла България - на едно място с по-малко, на друго с повече. Ако попитате КЕВР, те са направили всичко възможно да орежат претенциите на енергодружествата в страната. Самите ЕРП-та и топлофикации ще ви кажат, че увеличението не е достатъчно и може да застраши работата им.   Ако за финал някой се сети да попита и потребителите на тези услуги, първо ще чуе поредица от ругатни и изумяващи фантазията предложения за сексуални актове с роднините на всички замесени, след което почти сигурно ще има едно \"Цените на тока и парното и сега са високи!\".   Когато ситуацията опира да джоба му, нормално е крайният потребител да е недоволен. И преди е имало протести срещу увеличенията на цените на тока и парното, имаше и сега. Само че този път протестиращите бяха само \"десетки\", събрали се пред сградата на КЕВР, докато комисията оформяше окончателното си решение. Останалите недоволни, каквито ще са повечето потребители на тези услуги, предпочетоха да прекарат тази сравнително слънчева неделя по други начини - я посрещайки Джулай морнинг, я гледайки поредния мач от Световното.   Това, което забравиха, е, че на протестите у нас се обръща внимание когато се говори и пише за \"хиляди\", а не за \"десетки\". Когато не са пред сградата на КЕВР, а са под прозорците на Министерския съвет.   Първият кабинет \"Борисов\" падна преждевременно (или си слезе доброволно, зависи кого питате) заради протести, започнали срещу по-високата цената на тока. Към момента новите увеличения не изглеждат достатъчно високи, че да доведат до същата съдба за третия кабинет на същия премиер.   Редно е да се отбележи, че сред протестиращите отново бяха представители на градската организация на БСП - колелото се върти, но резултатите не винаги са същите. Но така и не се намира някой, който да да информира БСП, че властта може да се взима с победа на редовни избори, а не с протест и надежди за оставка и предсрочен вот.   Сякаш и сред самите граждани я няма волята да изразяват своето недоволство. Липсва енергията от мащабните протести отпреди години, когато става дума за такива масови значими теми. Когато обаче проблемът е спасяването на лъвчета или строежа на нов лифт, някак има и желание, и организация.   За важното всички са някак по-лениви, склонни да се оплакват в интернет, вместо да веят плакати. Сега се шегуваме с всичко, дори когато то ни струва скъпо. Ето, лесно е, например, да прехвърлиш отговорността за поскъпването на тока на някаква конспирация:   Как лошото време, което покоси София в края на юни, е резултат от ХААРП, който гърците са използвали, за да пратят циклон на (Северна) Македония. Но нещо не уцелиха и вместо това наводниха себе си и нас. А този ХААРП им е даден от САЩ и по-конкретно рептилите, които го управляват.   Неслучайно Тръмп се изтегли от Парижкото споразумение за климата, за да могат Щатите спокойно да се състезават с Китай кой ще скапе повече положението на атмосферата. А през това време в София е 13 градуса в края на юни - знак за това какво ни готви климатът догодина и как на Созопол ще се ходи със ски.   И най-вече - как тези климатични промени имат за цел да ни накарат да се отопляваме и през лятото, а от това да печелят топлофикациите и ЕРП-тата. Всичко е свързано! Всички са срещу нас! Истината е някъде там.   А истината може и да е сред обясненията на КЕВР, че топлинната енергия скача заради по-високата цена на газа и споразумението между българския \"Булгаргаз\" и руския \"Газпром\", която се влияе от множество други фактори - от курса на долара спрямо лева до цената на петрола в световен мащаб. Това вече не е конспирация - това са си политика и икономика в едно. A КЕВР, като държавен орган разположен между бизнеса и потребителите, се превръща в \"плънката\" в този своеобразен сандвич и отнася негативите и недоволството.   Но недоволството само на няколко десетки, събрали се на протест. Другите вероятно ще гледат и на тази тема като на повод за шеги и ще чакат първите си по-високи сметки, за да излязат и те на улицата. Може би през ноември, когато нищо чудно навън да е 30 градуса.   Да се готви който е на власт в този момент. Дотогава ще си мръзнем и ще си плащаме.", "date": "2018.07.03", "title": "Световната конспирация за по-скъп ток и парно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383619-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BC%D0%B5%D1%87%D1%82%D0%B0-%D0%BD%D0%B0-%D1%81%D0%BC%D1%8A%D1%80%D1%82%D0%BD%D0%BE-%D0%B1%D0%BE%D0%BB%D0%BD%D0%B8%D1%8F-%D0%B5-%D0%B7%D0%B0%D0%B4%D0%B3%D1%80%D0%BE%D0%B1%D0%BD%D0%B8%D1%8F-%D0%B6%D0%B8%D0%B2%D0%BE%D1%82", "text": "    Изненадващо, поне за мен, признавам си, е обстоятелството, че в два поредни дни двама от основателите на Клуб “24 май” – проф. Боян Дуранкев и д-р Юри Борисов, се опитаха да припомнят първоначалната идея на Клуба, споделена и от останалите четирима основатели – проф. Андрей Пантев, проф. Иво Христов, д-р Иван Габеров и моя милост. Идеята да се опитаме да положим нашите интелектуални усилия, за да разберем и да споделим с българското народонаселение нашето виждане за причините за поредната българска историческа драма – непомерната в цялата ни история демографска катастрофа. Идеята да продължим да търсим пътища за преодоляване на сегашното терминално (смъртно) заболяване на българския национален организъм, разбира се от нашите индивидуални научни позиции и житейски светоглед.      Идеята да положим максимални усилия не толкова за формулиране на някаква “Българска мечта”, колкото да сложим началото на проблематизирането й, на възможна общонародна дискусия около нейното драматично отсъствие. Идеята да се опитаме да накараме “народ” и “елит” да осъзнаят и провидят не светлите хоризонти на някакво илюзорно бъдеще, а сегашната напреднала фаза на болестта, чиито метастази бавно, но сигурно ще изпратят и едните, и другите в Отвъдното. Повтарям, такива бяха идеите и намеренията, а не превръщането на групата в Клуб на тесни социалисти или Кръжок по марксизъм, но за съжаление може би ще се окаже прав за пореден път Иван Хаджийски, който казваше, че “всяка българска работа започва зле организирано и завършва със скандал”!   Иначе, пак казвам, хубаво е, че председателят Дуранкев и секретарят Борисов припомнят тези дни проблема за “Българската мечта”, макар че друг е въпросът за подхода към нейното изговаряне и въобще самото проблематизиране на свързаните с нея тежки душевни травми на “народ” и “елит” днес. Разбирам тяхната идеологическа гледна точка, чрез която се търсят и предлагат икономически решения за болестта, макар че за мен те нямат никаква лечебна сила сега и за в бъдеще, тъй като се бърка диагнозата, а това предполага и неадекватно предложение за лечение. Заедно с това категорично не съм съгласен със секретаря Борисов, че видите ли “интелигенцията се е отдръпнала от обществото”: първо, защото “интелигенция” е едно нищо незначещо понятие; второ, защото днес на практика няма българско общество; трето, защото всеки мислещ човек се превръща съвсем съзнателно в социален отшелник, тъй като просто умиращият български организъм въобще не се интересува от неговите лични разсъждения и послания – за какво да се натрапва, тогава?!…   За какво да се натрапвам, тогава, след като десетки и стотици пъти съм дефинирал моята версия и за заболяването, и за евентуалното лечение, но освен някакво, каквото и да е, одобрение или несъгласие, не съм усетил дори мисъл за възможно практическо действие? Не съм видял дори и опит да захвърлим маските, особено ние, вече остаряващите, за да изкрещим истината, че българският национален организъм наистина е терминално (смъртно) болен, а в това състояние той се надява единствено на това да има задгробен живот! Е, какво да направи една отделна човешка воля в такава ситуация?! Два са пътищата – или да се отдръпне от “обществото”, или да избере протеста на Кольо Босия, друго няма!…   Иначе май ще се окаже прав големият френски философ Жорж Бернанос, който още през 1946 г. казваше: “Либерално или марксистко, това, което наричаме модерно общество, непрестанно отслабва моралната съпротива на човека за сметка на неговото ефективно въздействие върху нещата. Защо тогава да противопоставяме либерализма на марксизма, след като това са два аспекта на абдикирането на човека пред неговата участ?!”…   Това е положението, уважаеми дами и господа, драги ми другарки и другари! И тук въобще не става дума за черногледство, а за съвсем реална диагноза!…    ", "date": "2018.07.03", "title": "Единствената мечта на смъртно болния е задгробния живот"}
{"url": "http://www.classa.bg/%D1%81%D0%B2%D1%8F%D1%82/item/383611-%D1%8F%D0%B4%D1%80%D0%B5%D0%BD%D0%BE-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5-%D0%BD%D1%8F%D0%BC%D0%B0-%D1%82%D0%B0%D0%BA%D0%BE%D0%B2%D0%B0-%D0%BD%D0%B5%D1%89%D0%BE", "text": "Последните 20 американски атомни бомби от времето на Студената война все още са на германска земя. Исторически анахронизъм? Едва ли. Все повече страни се опитват да си набавят смъртоносното оръжие.             Малкото градче Бюхел, което се намира между Кобленц и Трир, едва ли е известно на мнозина в Германия. Именно то обаче крие един исторически анахронизъм. Там са складирани последните атомни бомби, останали в Германия след края на Студената война. Става дума за около 20 авиационни бомби тип B 61. Точният им брой се пази в тайна. Сигурно е обаче, че всяка една от тях има много по-голяма разрушителна мощ от атомните бомби, хвърлени над Хирошима и Нагасаки. Атомните бомби са собственост на американската армия, но в случай на военна криза ще бъдат изстреляни от германски бомбардировачи „Торнадо\". Пилотите от тактическата военновъздушна ескадрила в Бюхел от десетилетия насам извършват пробни полети, симулиращи хвърляне на атомна бомба.   Военно-въздушната база в Бюхел, в съседство с която се съхраняват атомните бомби   И други страни-членки на НАТО като Белгия, Холандия, Италия и Турция държат на своя територия американски ядрени оръжия. А концепцията за ядрено сплашване междувременно отново излезе на мода. Още през 2012 година НАТО потвърди, че въпросната стратегия представлява „основен елемент на колективната отбрана\". А първоначалната цел бе ядрено разоръжаване   Преди 50 години надеждите бяха съвсем различни. Договорът за неразпространение на ядрените оръжия (ДНЯО) бе подписан на 1 юли 1968 година от САЩ, Великобритания и Съветския съюз. Те са задължиха да предотвратят по-нататъшното разпространение на ядрените оръжия, декларираха също и това, че се стремят към пълно ядрено разоръжаване. През 1975 година Германия също се присъедини към договора, който междувременно е подписан от над 190 държави. Дълго време този договор се смяташе за крайъгълен камък в световните усилия за ядрено разоръжаване, а днес е по-скоро книжен тигър.     Стокхолмският институт за изследване на мира СИПРИ предполага, че по света все още има близо 15.000 ядрени оръжия. По данни на СИПРИ, САЩ притежават 6.800, а Русия 7.000 ядрени бойни глави. Експертът по разоръжаването и политолог от университета в Антверпен Том Зауер констатира, че Договорът за неразпространение на ядрените оръжия изживява „тотална криза\". Той припомня провала на последната конференция за проверка на изпълнението по ДНЯО през 2015 година и предполага, че същата съдба ще сполети и следващата конференция, предвидена за 2020 година. „Всичко ще си остане по старому, ако страните по договора не изпълнят своите задължения за масивно ограничаване на ядрените оръжия и постепенното свеждане на техния брой до нула – нещо, което те обещаха през 1968 година, но в действителност не изпълниха\", казва Зауер.   Оръжие с несравнима разрушителна сила - френски ядрен опит над атола Муруроа (1971)   Нещо повече: Понастоящем ядрените държави модернизират своите ядрени арсенали и въвеждат нови технологии – например специални насочващи системи. Експертите, включително и 17 носители на Нобелова награда за мир, смятат, че рискът от ядрена война в момента е значително по-голям, отколкото през последните десетилетия.   Важен символ   Германски активисти на движението за мир редовно протестират в Бюхел срещу атомните бомби, които впрочем предстои да бъдат модернизирани. Председателят на берлинската Академия по проблемите на политиката за сигурност Карл-Хайнц Камп твърди, че бомбите в Бюхел се намират там „предимно по символични причини\". Особено източноевропейците в НАТО отдавали голямо значение на символите, олицетворяващи американските ядрени обещания. След падането на Желязната завеса НАТО обеща на Русия да не разполага повече ядрени оръжия на територията на новоприетите източноевропейски страни. Затова и атомните бомби си останаха в Централна и Южна Европа, казва Карл-Хайнц Камп.   Но кого ли биха могли да сплашат тези оръжия? На германските самолети „Торнадо\", които би трябвало в случай на нужда да пренесат въпросните ядрени бомби, навярно би им свършило горивото още над Украйна. Федералното правителство обаче толерира наличието на атомни бомби на германска територия, въпреки че в коалиционния договор си е поставило за цел да се бори за свят без ядрено оръжие.   Девет ядрени държави   Индия също притежава ядрено оръжие   Сред страните-членки на НАТО собствени ядрени оръжия притежават само САЩ, Франция и Великобритания. Останалите ядрени сили в света са Русия, Китай, Индия, Пакистан, Израел и Северна Корея. Нито една от тези държави няма намерение да се разделя с ядрените си оръжия – за тях те са незаменимо средство, с което искат да прокарват собствените си интереси в сферата на сигурността. Ядреният експерт Карл-Хайнц Камп смята визията на Барак Обама за свят без ядрени оръжия, за нереалистична. „Ядреният дух вече е изпуснат от бутилката\", казва той и поставя под въпрос тезата, че един свят без ядрени оръжия действително би могъл да бъде по-безопасен от днешния. Политологът Том Зауер е обезпокоен от факта, че преговорите за разоръжаване между САЩ и Русия са замразени, както и от това, че има други страни, които се стремят към придобиването на атомно оръжие - най-вече Иран и Саудитска Арабия.   Надеждите му са свързани с факта, че през 2017 година ООН се обяви за пълната забрана на ядрените оръжия. В полза на това решение гласуваха 123 от общо 193 страни. Когато 50 държави ратифицират въпросния договор, той ще стане обвързващ. „Тогава всичките тези страни ще смятат ядрените оръжия за нелегални. Вятърът промени посоката си и ядрените сили ще са принудени да минат в отстъпление\", казва експертът.", "date": "2018.07.03", "title": "Ядрено разоръжаване? Няма такова нещо."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/383610-%D0%BA%D0%BE%D0%B3%D0%B0%D1%82%D0%BE-%D0%BF%D0%BE%D0%BB%D0%BE%D0%B2%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D0%B4-%D0%B2%D0%BE%D0%B4%D0%B0", "text": "Отново половин България е под вода, отново гледаме мъката на засегнатите. Промените в климата се усещат все по-силно и засягат пряко всеки от нас. Защо тогава не се обединим около една  национална климатична стратегия?               За поредна година половин България е под вода. Хора губят цялото си имущество, отиде по дяволите реколтата, закъсаха туристи в съседна Гърция, където има и десетки жертви.   Как реагирахме на всичко това? Гледахме интервюта, в които хора плачат на живо, понаругахме общинските власти, които пак били изненадани, плюхме си в пазвата, задето няма жертви, похвалихме се, че ЕС ни отпуска средства от фонд „Солидарност\". И много се забавлявахме с клиповете, показващи водоплаване из подлезите на София. В същото време метеоролозите използваха момента да протестират за повече средства, които, разбира се, заслужават. Получиха ги в спешен порядък. И така до следващия потоп. Или пожар. Или сибирски студ. Цяла България би могла да се обедини около тази кауза   Вижте, когато един психо-ислямист сгази десет човека на другия край на Европа, в България със сигурност ще свикат съвет по национална сигурност. Написаха се многобройни национални стратегии, които медиите задължително обсъждат, опитвайки да разберат какъв точно е смисълът им. Промяната в климата обаче не се радва на стратегически интерес. Макар че нея всеки от нас усеща съвсем пряко.   За какво следва да ни подготви една такава стратегия? Да видим първо какво става в толкова важния туристически сектор. Разчитаме на туризма - ами нека тогава се поучим от това, което стана в Гърция. Дали са разумни строежите току на морския бряг? Дали има достатъчно горски пояс пред туристическите хижи, който да спира пороите? Слушахме интервюта с гръцки ресторантьори, които се мъчат мигновено да поправят щетите, за да не изгубят сезона. Резките обрати от много студено към много топло, от сухо към дъждовно време правят туристическия пазар несигурен, а ускоряването на комуникациите позволява резервациите бързо да се анулират, отлагат, пренасочват, което засилва още повече несигурността на собствениците. Увеличената волатилност на клиентелата може би предполага някакво сътрудничество в бранша, замени на офертите, улесняване на трансферите. Защото проблемът ще се задълбочава.   Що се отнася до селското стопанство - другата ни важна индустрия, там пораженията са още по-видими. Година след година някаква реколта изгнива. Или я обрулва градушка. Или прегаря от внезапна жега. Не знам за големите производители, но дребни стопани по селата, с които разговарям, са в ужас. Много от тях се заричат да зарежат всичко. Дано е само на думи. Сигурно има специалисти, които могат да измислят какво да се прави - какви сортове, какви препарати. Това, което изглежда очевидно за неспециалиста, е следното: положението става все по-тежко. И ще е нужна допълнителна подкрепа - например държавата да ги застрахова срещу подобни катаклизми за сметка на някакъв фонд.   Вероятно трябва да се преосмисли и начинът, по който строим пътища, къщи, язовири. Нещо не е наред, след като всяка година гледаме надупчен асфалт, пълни с вода мазета и отнесени диги. Бързата смяна на студено и топло време ще има влияние и върху здравето, особено при по-възрастните. Променящият се климат вероятно застрашава и биологични видове, от което следва, че ще е нужна и експертизата на природозащитниците. Изместването на сезоните предполага да мислим дори и за това: дали да не променим ученическите ваканции, отпуските.   От по-прагматична гледна точка една национална климатична стратегия би следвало да включва преориентиране на страната към зелена икономика, което е не само наш морален ангажимент към планетата, но и печеливша посока за бъдещето. В Румъния помагат на гражданите да произвеждат фотоволтаична енергия по покривите си, а в България пред подобна инициатива се издигат всевъзможни административни спънки. Всичко зелено се оплюва още в зародиш, защото различни лобита, например това на енергетиката, доминират публичния дебат. Затова и изоставаме с въвеждането на електромобили или електроскутери, които напоследък са голям хит в Китай. Не чуваме за умни къщи или градове, а рециклирането ни още не функционира както трябва. Като че ли повече чувствителност се долавя към темата „климатични бежанци\", каквито ще има все повече в близките десетилетия, но тук причината е в жадните за власт крайнодесни, а не в някакъв опит да разберем какво се случва с планетата.   Ние сме последното поколение, което може да направи нещо   За съжаление не вярвам някой управник да се затормози с мислене за климата: това са едни дългосрочни неща, а знаем, че вездесъщият популизъм реагира само на непосредствени дразнения. Много жалко, защото пропускаме една възможна цел, която би могла да обедини цялата нация. Ако ми позволите малко патетика, именно битката с природата е създала човека - единствени от цялата фамилия хоминоиди ние сме успели да се приспособим към застудяването и затоплянето, към изчезването на едни храни и появата на други, към стихията на огъня и водата, към ужаса от заметресенията. Дали не е дошло времето да започнем да го правим съзнателно и целенасочено?     Преди време Обама каза, че ние сме първото поколение, което усеща последиците от климатичните промени. И последното, което може да направи нещо, за да ги спре. Да, едва ли ще имаме централна роля в забавянето на глобалното затопляне. Но да се адаптираме към промените в климата и да опазим природата си за следващите поколения - това ми се вижда достойна задача.   За начало е добре да се отърсим от представата на селския човек, че в природата нещата функционират така - хвърляш боклука в дерето и той някак изчезва. В града (а планетата днес е един огромен град) природата изисква култивиране. Усилие е нужно дори, за да изглежда тя естествена, „девствена\". Именно природата е последното безспорно публично благо. Затова каузата за опазването ѝ е една от малкото, които имат капацитет да обединяват в днешната епоха на егоизъм и песимизъм.", "date": "2018.07.03", "title": "Когато половин България е под вода"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383604-%D0%BD%D0%B5-%D1%81%D1%82%D0%B0%D0%B2%D0%B0-%D0%B4%D1%83%D0%BC%D0%B0-%D0%B7%D0%B0-%D0%BF%D0%B0%D0%BB%D0%B0%D0%B2-%D1%81%D0%B5%D0%BA%D1%81", "text": "Хайди обича да се преоблича, но не само в най-модерните тоалети, а в и детски дрешки. В частност, 24-годишната жителка на Орегон носи памперси и нарича своя интимен приятел \"татенце\", съобщава в. \"Дейли Стар\". \"Слагам си памперс, комбинезон и се мажа с всякакви детски лосиони. Имам си дори и биберони за възрастни. Това не означава, че използвам памперсите по предназначение, просто влизам в образ. Също обичам да си играя с играчки, особено с куклите\", казва Хайди.      Фото © MediaDrum World    Хайди твърди, че преструването ѝ на дете няма никакъв сексуален характер. По този начин момичето се опитва да си почива от проблемите на възрастния свят. \"Мога да съм глупава и да скачам върху леглото, а понякога - тиха и сънлива. Когато ставам малка, забравям за всичките проблеми на възрастните. Също така ходя на срещи на същите като мен малчугани и техните опекуни. Обличаме се, гледаме анимационни филми и правим всякакви бели\", разказва Хайди.      Фото © MediaDrum World    Съществува цяла субкултура на хора, които обичат да се преобличат като деца. За нея Хайди научава само преди години, след което веднага става неин пълноправен член. Засека момичето не е готово да разкаже за увлечението си на своите родители, но затова пък е изцяло открита пред своя любим и своите приятели. \"Често ме питат, дали се държа като дете по време на секс. Отговорът ми е \"не\". Когато правя секс, винаги се държа като възрастна\", споделя Хайди.     Фото © MediaDrum World    Приятелят ѝ дори ѝ позволява да го нарича татенце.При това Хайди се облича като дете, дори когато те излизат да се разхождат навън. По думите на момичето, минувачите реагират на дрехите ѝ крайно позитивно, като ѝ се усмихват. \"Веднага почувствах облекчение, когато разбрах, че има цяла група хора, които ще ме обичат и приемат такава, каквато съм\", казва Хайди.", "date": "2018.07.03", "title": "Не става дума за палав секс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383605-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D1%8E%D0%BB%D0%B8", "text": "ОВЕН ( 21 март - 20 април ) Очаква ви наистина горещ ден, подгответе се да леете \"пот\" над новите проекти. Има шанс да се докажете в творчеството, но физическата работа е по-добре да избягвате. Няма да имате достатъчно сила, за да вдигате тежки неща. Трябва също, спешно да платите кредитити си, за да укрепите финансовото си положение. ТЕЛЕЦ ( 21 април - 21 май )  Не трябва да бъдете, прекалено ревностни в работата. Каквото трябва свършете, останалото оставете за утре. В трудни житейски ситуации, може да разчитате на интуицията си, а в областта на финансите, съблюдавайте рационалния подход. Пазаруването днес, ви е противопоказано. Особено, ако планирате да правите големи и скъпи покупки. БЛИЗНАЦИ ( 22 май - 21 Юни ) Работете за удоволствие и не се претоварвайте. Ако може да си починете, го направете. Някой от приятели ви, може да ви стресне, съобщавайки ви малко приятна новина. Не приемайте всичко твърде близо до сърцето си, така няма да получите порция негатив. Вечерта е подходяща за четене и йога.   РАК ( 22 юни - 23 юли ) Днес семейните, могат да бъдат изненадани от децата. Всичко, приемайте спокойно и с чувство за хумор, дори и ситуациите да ви изглеждат необичайни. За да не се притеснявате за здравето си, трябва да се ръководите от правилото - всички болести са от нервите. Ако престанете да се нервирате, тогава денят ще премине перфектно. ЛЪВ ( 24 юли - 23 август ) Трябва да сте последователни, за да постигнете високи резултати в работата. Пазете в строга тайна плановете си, така че конкурентите да не узнаят. Добре ще преминат събития, свързани с подписване на сделки и финансови операции. Отличен ефект, може да очаквате от козметичните процедури. ДЕВА ( 24-ти август - 23 септември ) Ще сте в състояние да се заредите позитивно още ранно сутринта, ако правилно реагирате на съобщение от приятел. Не взимайте върху себе си, проблемите на другите хора, в противен случай, ще окажат негативно влияние върху вашата съдба. Новата информация, ще бъде много полезна и ценна за тези който имат бизнес. Ако всичко поставите по местата си, доходите ви, ще се увеличат. ВЕЗНИ( 24 септември - 23 октомври) Очаква ви един прекрасен ден, освен ако не предизвикате скандал в семейството. По-малко обсъждайте битови проблеми, за да не предизвикате гнева на близките си. Буйния си темперамент, трябва да скриете и във финансовата сфера. Колкото работите, толкова и ще получите. По време на активна работа, правете почивка, за да не се влоши здравето ви.   СКОРПИОН ( 24 октомври - 22 Ноември ) Трябва да се придържате към твърди правила, за да не излезете от границите на обичайния си начин на живот. Близките ви, не само ще се радват на общуването с вас, но също така, ще аплодират всяко ваше решение. Особено ако решите, всички битови и финансови проблеми. Само, не се възгордявайте от това отношение.   СТРЕЛЕЦ ( 23 Ноември - 21 Декември ) Днес е възможна спешна командировка, на която е по-добре да се отправите, още от изгрев слънце. Тогава ще успеете с всичко, ще се срещнете с всички и дори ще може да си починете от изтощителния път. Възможна е, конструктивна критика от любимия човек. Ако приемете с достойнство всички напътствия, тогава съюзът ви, ще стане още по-силен. КОЗИРОГ (22 Декември - 20 януари ) Днес, ще ви радват, не само от успехите на колегите, но и на децата, ако имате. Няма да останат съмнения, че сте обичани и ценени. Възможно е пътуване, пазаруване и приятни подаръци от любимия човек. Съществува риск от алергична реакция, затова трябва бързо да разберете с какъв продукт е свързана.  ВОДОЛЕЙ ( 21 януари -  19  февруари ) Препоръчително е, да станете по-активни. Провеждайте разговори и търсете нужните хора. Всичко това ще увеличи шансовете ви, за кариерно развитие. Е, също и ще подобри материалното ви положение. От заеми е по-добре да се откажете, стига да имате възможност да се измъкнете от проблемите сами. Няма да е зле, кардинално да промените имиджа си.   РИБИ ( 20 февруари - 20 март ) Очаква се, значително подобряване на финансовата ситуация. И всичко това, благодарение на вашето усърдие и богат опит. Ще се окаже, че наличните ви знания, могат да бъдат полезни във финансовата сфера. Но творческите ви проекти, ще останат в начален етап. Не се притеснявайте, в края на месеца и те ще дадат резултат.", "date": "2018.07.03", "title": "Дневен хороскоп 3 юли"}
{"url": "http://www.classa.bg/%D1%81%D0%B2%D1%8F%D1%82/item/383606-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B2%D0%B8,-%D0%B7%D0%B0%D0%BB%D0%BE%D0%B6%D0%BD%D0%B8%D1%86%D0%B8-%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B1%D1%8F%D0%B3%D1%81%D1%82%D0%B2%D0%B0-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE", "text": "Бягствата от затвора и ареста през последните няколко месеца са основна тема в България, след като няколко такива случая разтресоха МВР и правосъдното министерство и като много други сериозни ситуации се превърнаха в повод за шеги и закачки в интернет. Истерията около бегълците тъкмо започна да намалява и случай във Франция отново разбуни духовете.   Популярен обирджия извърши зрелищно, почти филмово бягство от затвора, с помощта на тежковъоръжени мъже и хеликоптер. Рецидивистът Редуан Фаид не за пръв път се измъква от ограниченията на сивите стени и решетките.   46-годишният мъж и преди е бягал от затвора след като преди това дори е написал книга за престъпната си кариера и е направил не едно посещения в медии, разказвайки за живота си и вдъхновението за своите обири - холивудските филми за гангстери.   Шеговитите коментари у нас нямаше как да не бъдат \"Кога ще ги стигнем французите?\". Но историята на Фаид не е точно шеговита. Тя е разказ за мъж, който от дете расте с идеята, че иска да нарушава закона. В нея има ощетени хора и институции, а дори и смъртен случай - убита през 2010-а полицайка.   Гангстерът, вдъхновен от Холивуд   През 1969 г. семейството на Фаид, което е от алжирски произход, се мести в град Крей в Северна Франция. Малкият Редуан се ражда три години по-късно. Още от дете той е запален почитател на киното и най-вече на гангстерските филми. Мечтае си за две коренно различни професии - когато порасне, иска да е или полицай, или крадец. Още през този период започва да прави възстановки на сцени от любимите си филми с помщта на брат си и трима приятели.   Дотук нищо чак толкова необичайно. Когато Редуан е едва на 6, става ясно, че животът му няма да се развие особено благоприятно. Тогава извършва първата си кражба - задига лакомвства от магазин в Крей. Но това не е толкова невинна кражба - той и приятелите му обичат да разиграват сцена от филма \"Sleepers\", при която млад мъж краде нещо от магазин и бяга, а докато продавачът го гони, другите трима съучастници взимат още повече неща от щандовете.   Първото сериозно престъпление на Фаид е от 1990-а. В същата година, в която майката на младия мъж губи битката с рака, той се отдава на престъпна кариера и постепенно се ориентира към обирите като начин на живот. Парите използва, за да си създаде имиджа на човек, който води лъскав живот и да очарова новите си приятели в Париж. С откраднатото си осигурява и екскурзия до Лас Вегас. Целта е на пръв поглед странна, но напълно обяснима за киноман като Фаид - той специално отсяда в апартамент, който е видял във филма Rainman.   През 1995-а излиза филмът \"Жега\" с Ал Пачино. Фаид е запленен от него - гледа го седем пъти на кино и в крайна сметка решава, че иска да започне да обира бронирани бусове, превозващи много пари. По-късно разказва, че е гледал филма на режисьора Майкъл Ман над сто пъти на DVD, за да изучи сцената с нападението над такъв бус там.   На 20 декември 1995-а заедно с няколко съучастници, той прави първият си голям удар - обира клон на френскатa банка BNP Paribas в родния му Крей.   За целта взимат за заложници семейството на директора на клона, след което принуждават банкера да отвори трезора. При изпълнението на този грабеж Фаид и съучастниците му носят маски с лицата на френски политици - още един акт на подражание към филмовите гангстери.   През следващите години обирджията киноман се отдава на игра на котка и мишка с властите. Крие се в Швейцария и Израел. Във втората държава той се сдобива и с умения за боравене с експлозиви, които по-късно ще му бъдат от полза за неговото първо бягство от затвора. Но дотогава има много време, а Фаид няма намерение да успокоява топката. През 1997-а в североизточно преградия на Париж той обира брониран бус, наблъскан до горе с пари.     Когато късметът ти се изчерпа...   След продължилото три години издирване Фаид е заловен през декември 1998-а. Осъден е на 18 години затвор. Заради доброто си поведение е освободен през 2009-а след като е прекарал едва десетилетие зад решетките. Малко след освобождаването си има възможност да се срещне с един от своите \"учители\" - режисьорът на \"Жега\" Майкъл Ман. При срещата им по време на филмов фестивал в Париж Фаид казва на режисьора \"Ти ми беше съветник\".   Житейската история на Фаид е любопитна и през 2010-а той решава легално да изкара пари от нея - пише книга за престъпната си кариера.    Започва и обиколка из френските телевизии, за да рекламира книгата си. Там обяснява и че е приключил с бандитския начин на живот. Много скоро се оказва, че това не е цялата истина...   През месец май същата година Фаид става основен заподозрян за несполучлив опит за въоръжен обир във френския департамент Вал дьо Марн, при който е застреляна 26-годишна полицайка на име Орели Фуке. Фаид, представящ се в медиите като променен чове, се оказва отново с белезници на ръцете през следващата 2011-а.   Първото бягство от затвора   Изпратен е в затвор, намиращ се на 10 км от град Лил. Още от 2011-а мястото вече е пренаселено заради все по-нарастващия брой затворници, които биват изпращани там. Фаид няма намерение да се задържа дълго зад решетките - на мнение е, че е задържането му е неправомерно. Започва да планира бягство, напомнящо за гангстерските филми, които харесва от дете.   Сутринта на 13 април 2013-а рецидивистът дава начало на плана си. Докато е в стаята за посещения, той бърка в чанта, в която уж има само мръсни дрехи. От там вади пистолет, с който бързо поема контрол над ситуацията - взима за заложници четирима от пазачите. От кутия с кърпички вади скрит експлозив, който използва, за да взриви четири поредни врати в затвора и да си проправи път до изхода. Там освобождава заложниците си, качва се на чакащата го кола и изчезва.   Още същият ден е разпространена европейска заповед за ареста му. Арестуван е три месеца и половина по-късно. В 3 през нощта на 29 май полицаи проникват в хотел в Понто-Комбо и отново му слагат слагат белезниците. Вкаран е в друг затвор - Ро, близо до Париж, а животът му се превръща в поредица от дела и присъди.     През март 2016 г. започва дело срещу Фаид и още девет души за опита за обир от 2010-а, при който загива служител на реда. Фаид е осъден на 18 години затвор. Година по-късно получава още 10 години за бягството си от затвора. Няколко месеца по-късно към това се добавят и 18 години и за обир на брониран автомобил, извършен през 2011-а - след случая с убитата полицайка.   Като на кино...    Превъртаме лентата до 1 юли. Фаид, все още е в затвора, разговаря със своя брат в стаята за посещения. В този момент в двора на затвора каца хеликоптер. В главата на пилота - невинна жертва - е опряно дуло, а пръстта на спусъка е на тежковъоръжен маскиран мъж.   От хеликоптера слизат други двама тежковъоръжени мъже, облечени в черно и носещи със себе си шлайф. Те проникват в затвора в търсене на Фаид. Използват шлайфа, за да отворят вратата за стаята за посещения, проникват вътре и измъкват рецидивиста. По пътя си използват димни гранати, за да се скрият от камерите.   Двамата \"командоси\" и Фаид се връщат при хеликоптера, който е кацнал в единствената част от затвора, която не е обезопасена с мрежа. Тримата се качват в машината и отлитат. Фаид отново е свободен.   По-късно става ясно, че пилотът е инструктор в местна школа, който е бил отвлечен от въоръжените мъже и принуден да им помогне в плана за освобождение на затворника.   Пилотът е освободен без да бъде наранен, след като приземява хеликоптера в северните преградия на Париж. Самият хеликоптер е изпепелен от похитителите, когато полицията го открива. Според различните информации Фаид е напуснал района с кола или бус, придружаван от своите освободители.     Издирването   Веднага след бягството френската полиция започва масова операция по издирването на Фаид. Затегнат е и контрола на границите, най-вече тази с Белгия, заради опасения, че обирджията може да се опита отново да избяга зад граница. Не е ясно колко време ще успее да се задържи на свобода той този път. Но е факт, че Фаид е от онези изключително изобретателни престъпници, които не могат да бъдат удържани дори в затвора. Психолог, който разговаря с него около едно от делата, определя 46-годишния мъж като изключително чаровен човек, който умее да манипулира другите.   Издателят на неговия биографичен роман допълва, че Фаид не извършва обири толкова заради парите, колкото заради медийното внимание и признанието, което успехите му носят.   Това е историята на едно френско момче от алжирски произход, вдъхновено от Холивуд, и превърнало се в професионален обирджия и беглец от затвора. Предстои следващият епизод от този див, мрачен живот.", "date": "2018.07.03", "title": "Експлозиви, заложници и хеликоптер - бягства от затвора като на кино"}
{"url": "http://www.classa.bg/%D1%81%D0%B2%D1%8F%D1%82/item/383607-%D0%BC%D0%B0%D0%BB%D0%B8%D0%BD%D0%B4%D0%B8-%D1%82%D1%80%D0%BE%D0%BF%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%80%D0%B0%D0%B9,-%D0%BF%D1%80%D0%B5%D0%B2%D0%B7%D0%B5%D1%82-%D0%BE%D1%82-%D0%BC%D0%B0%D1%84%D0%B8%D1%8F%D1%82%D0%B0", "text": "Ако не беше потискащата влажност и лекият мирис на червен жасмин, бихте си помислили, че се намирате в ресторант в Италия.   Слаба жена с руса коса, диамантени обици и тен с цвета на стара кожа подбутва останките от своето пене ал помодоро из чинията, преди най-накрая да се откаже и да даде знак на кенийския сервитьор: \"Un espresso, perfavore!\" В ъгъла кънти телевизор, по който водещ на новини разказва за последните политически проблеми на Италия. Внимателно го гледа набит мъж, прехвърлил 60-те, със снопчета посивяващи косми, стърчащи изпод яката. Въздиша и поклаща глава, преди да дръпне дълго и бавно от цигарата си. Партньорката му, кенийка на около 20 години, е забила поглед в екрана на телефона, без дори да си прави труда да крие изражението на отегчение от лицето си.   Сега е слаб сезон в Малинди, малък град на кенийското крайбрежие, където река Галана влива мътните си води в Индийския океан. Важно пристанище поне от XIII век насам, Малинди е заселван през вековете от арабски търговци, португалци (изследователят Вашку да Гама се среща с властите в Малинди през 1498, за да подпише търговско споразумение, и кораловата колона, която е построил, все още стои на каменист хълм с изглед към океана), британците, а напоследък и от хиляди италианци.   Това е място с поразително красива природа. Здрави палмови дървета покриват перлено бели плажове и туфи от вишневочервени бугенвилии покриват рушащите се стени по протежение на крайбрежния път.   Може би това е причината италианците да започнат да идват тук през 70-те години, когато все още Малинди е бил изолиран, автентичен малък град. Или може би е заради пресните омари, октоподи, калмари и скариди, уловени по зазоряване и готвени на изровени огнища от момчета на плажа, които правят всичко по силите си да изкарат долар-два. За някои перспективата да изоставят всичко досега и да започнат начисто е нещото, което е направило Малинди толкова привлекателен.     Първите италианци идват в името на науката. През 1963 г. екипът на младия космически инженер Луиджи Бролио започва строителството на площадка за изстрелване на сателити, на 30 километра южно от Малинди, като част от партньорство между NASA и италианската космическа агенция CRA.   На 26 апри 1967 г. Бролио и неговият екип изстрелват San Marco 2, първият от многото сателити, изпратени в орбита от източния африкански бряг. Заради проекта идват и италиански инженери, учени и технически специалисти, някои от които остават и се установяват в Малинди, като довеждат и семействата си.   През 80-те години италианците се стичат тук, като изкупуват всички най-добри крайбрежни недвижими имоти. По време на строителната вълна от 90-те години са построени десетки хотели и villaggi, типичните курорти в италиански стил, където туристите могат да говорят на италиански, да консумират италианска храна, и да танцуват на италианска музика. Малинди се превръща в любимо място на богаташи и знаменитости. Политици, футболисти и veline - облечените в бански танцьорки, които са постоянно присъствие в италианските телевизионни шоута - се събират в частни клубове, плажни барове и казина. С възхода на пакетните почивки и чартърните полети, натам се запътва и останалата част от Италия.   Преди кризата на еврозоната, италианската диаспора в Малинди е около 4000 души, като още 30 000 идват и си тръгват в рамките на годината .   Отварят ресторанти, магазини за сладолед и супермаркети, продават моцарела и домашна паста, работят в туристически компании и бизнес с внос на стоки. През 2007 плейбоят от Формула 1 Флавио Бриаторе оповести, че ще построи Billionaires Club, \"най-луксозният курорт в Малинди.\"   На пръв поглед, кенийското градче дължи живота си на италианците. Мнозина от местните жители обаче се оплакват от тъмната страна на Малинди, говорят за бедност, безработица, секс-туризъм, липса на уважение от страна на италианските работодатели.   В изтекла грама от 2005 г. на тогавашния американски посланик се казва: \"Кенийският крайбрежен курортен град Малинди е шизофреничен: стотици италианци доминират икономическия живот на града, туристическа индустрия, която е насочена към десетки хиляди европейски туристи, търсещи слънчева почивка. Някои са замесени в незаконна търговия с дрога, добиваща рекордни размери\".   Само година по-рано 73-годишен италианец и съпругата му от венецуелски произход са арестувани, след като 700 килограма наркотици са иззети от моторница, съхранявана в имението им.   Репутацията на Малинди като мафиотски център, съчетана с комбинирания ефект от италианската икономическа криза, следизборното насилие в Кения през 2007 г. и смъртоносната терористична атака през 2013 в мола Westgate в Найроби имат убийствено влияние върху туристическата индустрия.   През 2012 г. кенийският журналист Пол Жито публикува материал, в който разобличава подземния свят на италианската общност, замесена в пране на пари, проституция, рекет и закрила на бегълци от закона. Организацията Law Society of Kenya (LSK), пише той, разполага с достатъчно доказателства, за да докаже, че крайбрежният град е в ръцете на италианската мафия, която е поела пълен контрол над полицията, съдилищата и адвокатите в Малинди.   Според източниците на Жито, италианските престъпни мрежи имат толкова огромно влияние върху корумпираната съдебна система, че могат да действат без страх от арест. Градът се е напълнил с чуждестранни престъпници.   Публикуването на разследването едва не е коствало живота на журналиста. Жито получава заплахи и предупреждения, че италианската общност се \"среща, за да реши какво да прави с него\". Принуждава се да наеме лична охрана и да прекара известно време в скривалища.   Колкото и невероятно да е, никога не е имало пълноценно разследване на престъпните мрежи, свързващи италианската мафия с кенийското крайбрежие. Това прави доста трудно да се потвърди мащабът на престъпната дейност, но подозренията и слуховете по темата изобилстват, и понякога достигат фантастични нива.   Хотелите, които винаги остават празни, правят впечатление на всички местни хора. За всеки е ясно, че единствената причина за съществуването им е прането на пари.     В книгата си \"Мафия в движение: Как организираната престъпност превзема нови територии\", италианският писател и експерт по въпросите на мафията Федерико Варезе пише, че източноафриканският бряг е изгряващ престъпен център. Специално Малинди се е превърнал в място, където италианските мафиоти идват да перат мръсни пари.   Престъпните мрежи инвестират в чуждестранни общности, които познават и където имат приятели и съмнителни финансови съветници. Като Марио Меле - арестуван и екстрадиран в Италия през 2017 г., бивш собственик на луксозния ресторант Mario's Buddha Fashion Lounge and Restaurant в Малинди.   Известен като \"Кралят на дискотеките\" в Сардиния, където е държал някои от най-елитните клубове, Меле напуска Италия и се мести в Малинди през 2013, в опит да избегне международна заповед за арест заради измама на стойност 17 млн. евро. После той прекарва близо пет години в укриване на кенийския бряг , без реално да се крие особено. Купува няколко клуба, върху които поставя собственото си име. Организира конкурси за дами в мокри тениски и вечери със сервитьорки по бикини. Може би просто е спрял да плаща на подходящите хора?   Много италиански жители искат хората да погледнат отвъд лошата репутация на Малинди, и вместо това да се фокусират върху красивите му плажове и кристално чисти води. Но вероятно точно заради прелестта на природата в Малинди грозните неща - корупцията, долнопробността и взаимното недоверие и липса на уважение към местната култура - изпъкват толкова очевидно.", "date": "2018.07.03", "title": "Малинди - тропическият рай, превзет от мафията"}
{"url": "http://www.classa.bg/%D1%81%D0%B2%D1%8F%D1%82/item/383608-%D0%BF%D1%80%D0%BE%D1%82%D0%B8%D0%B2-%D1%82%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B1%D0%BE%D1%82%D0%B8%D1%85%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8%D1%82%D0%B5-%D0%B7%D0%B0-%D1%80%D0%B0%D0%B7%D0%B3%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D1%86%D0%B2%D0%B5%D1%82%D0%BD%D0%B8-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%B8", "text": "На 20 юни 2018 Комисията по разузнаване на Сената на САЩ проведе изслушвания за намесата на Русия на американските избори. Пред сенаторите изнесе реч бившият помощник – държавен секретар по въпросите на Европа и Евразия   – знаменита от  .   Почтените немлади сенатори, лицата на които напомнят на положителните герои от съветските филми от края на 70-те години (като секретари на районни и областни комитети) слушаха Нюланд, която им втълпяваше колко е опасна Русия, колко беди носи на Америка, колко са уязвими избирателните системи в щатите.   Тук последва въпрос на сенатор от Западна Вирджиния: „А в моя щат на изборите избирателната система в безопасност ли е?   Майкъл Даниел, бивш координатор по информационната сигурност помогна с отговора: „Киберсубектите на Русия са сканирали избирателните системи на всичките 50 щата“.   Бедните сенатори! Много от тях трябва да бъдат преизбрани през ноември тази година и те нямат никаква увереност, че в тези избори Русия няма да се намеси отново!   Според Нюланд, Русия е много страшна, нали ненапразно още в самото начало на хХ век от Руската империя бягат баба ѝ и дядо ѝ Мейер Нуделман. Бащата на Виктория американизира своята фамилия от Нуделман на Нюланд.   Но неговата дъщеря винаги се е интересувала от „родината на предците“ и през 1982 г. 20-годишната Виктория пристига в Одеса. От 1988 до 1990 се занимава с въпросите на отношенията със Съветския съюз в столицата на Монголия Улан Батор.   А между 1991 и 1993 работи в посолството на САЩ в Москва, където отговаря за връзките с правителството на Борис Елцин.   Нюланд владее руски език прекрасно и неи е ли тя тази, която през 1993 г. „консултира“ Елцин по въпросите… за разстрела на Върховния съвет?   Отчитайки нейната „кървава“ връзка с Русия, именно Виктория Нюланд бе назначена за помощник-държавен секретар по европейските и евразийските въпроси през май 2013 г. половин година преди началото на Майдана в Украйна. Нюланд заложи на Арсений Яценюк и след държавния преврат той стана министър-председател. Именно той от сцената на Майдана обями, че в Киев храна и чай сред протестиращите разнася заместник-държавният секретар на САЩ Виктория Нюланд.   Но печивата са нещо хубаво, а доларите дори повече. Именно Нюланд бе ключова фигура в установяването на кредитните гаранции за Украйна, включително кредита от един милиард долара през 2014 г. Заедно с държавния секретар Джон Кери и министъра на отбраната Аштън Картър тя искаше на Украйна да се предоставят оръжия.   Но все пак Украйна е далеч от САЩ, а „киберсубектите на Русия“, които зловещо сканират избирателните системи на американските щати са заплаха за всеки сенатор, който иска да бъде преизбран тази есен. И това е заплаха за всеки избирател от Америка, нали сега неговият скъпоценен глас, който е незаменимата основа на американската демокрация, може да бъде фалшифициран от „ужасния Путин“!   И кой е виновен за това? Разбира се, президентът Тръмп. Той нищо не прави, за да избави Америка от киберзаплахите от страна на Русия. На изслушванията в Сената Нюланд посъветва администрацията на САЩ да взема пример от френския президент Еманюел Макрон, който, цитирам, „реагира значително по-бързо от нас. Той изпревари руските операции по оказване на влияние, той привлече внимание към тях, той създаде юридически механизми, за да им противодейства“. Нюланд даде пример, как месец след френските избори има допитване, според което Марин Льо Пен е напред. Администрацията на Макрон показва, че допитването е лъжливо, а източникът му е Русия. „Буквално за седмица те успяха да обезвредят тази информация“, заяви Нюланд.   Но, за разлика от Макрон, Тръмп не иска да противодейства на Русия. И затова не е странно, че против него в самата Америка са започнали да използват технологията на цветните революции по известния метод на Джин Шарп. В нея сред 198 точки го има №158, който звучи като „Доброволно предоставяне на стихиите (самопотапяне или самозапалване)“. Буквално с интервал от една седмица в САЩ имаше два случая на самозапалване. Някой се Тод Браснер се подпалва в небостъргача „Тръмп“. Дейвид Бекър, вторият протестиращ е юрист, защитаващ правата на ЛГБТ. Те се подпалват в името на екологията, срещу Тръмп, уж заплашващ да унищожи околната среда, излизайки от Парижкото споразумение за климата.   Накрая в готвения Майдан в САЩ ще включат всички – и еколозите, и уплашените сенатори, и редовите членове на Демократическата и Републиканската партии, които вече са доведени до истерия от безкрайните кадри с плачещите деца на нелегалните мигранти, разделяни на границата от своите родители, които по волята на „злия“ Тръмп се отправят в специални приемни, докато родителите им нелегални седят в ареста.   Темата за мигрантите и извращенците преди няколко дни бе използвана в САЩ в съответствие с точки 31 и 58 от метода на Шарп, които предполагат натиск върху официалните лица чрез преследването им по петите и бойкота. Тези точки бяха разиграни буквално по ноти по отношение на прессекретаря на Тръмп Сара Сандърс и министъра на вътрешната сигурност на САЩ Кирстен Нилсен.   Сара Сандърс и нейното семейство получават отказ да бъдат обслужени в ресторант. Според собствениците, служителите, някои от които са гейове, са били недоволни от забраната на Тръмп трансексуалните де служат в армията и неговата политика по отношение на мигрантите.   По петите е била преследвана и Кирстен Нилсен. Група активисти влиза в ресторанта, където тя се намира и започват да викат по неин адрес нецензурни изрази. Един от протестиращите включва записа на плачещите деца на мигрантите, които са отделени от родителите. Министърът на вътрешната сигурност е принудена да напусне ресторанта.   Не се съобщава дали хулиганите са наказани.   Възниква закономерният въпрос: Да не би На Тръмп да му готвят съдбата на Янукович? Или той също действа в тази игра, със своите положителни заявления по адрес на Русия да подгрява русофобията в САЩ?   Но както и да се развиват събитията по късно, е ясно, че и в Русия, и в Украйна, и в Америка Нюланд и нейните другарчета най-шумно реват за руската, или за американската, или за някоя друга заплаха, упорито унищожавайки човешката система от ценности, налагайки ни извратени идеи водещи до обезчовечаването и несъвместими с живота като такъв.    ", "date": "2018.07.03", "title": "Против Тръмп заработиха технологиите за разгръщане на цветни революции"}
{"url": "http://www.classa.bg/%D1%81%D0%B2%D1%8F%D1%82/item/383609-%D0%BC%D0%B5%D0%BA%D1%81%D0%B8%D0%BA%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%BB%D1%8F%D0%B2-%D0%B7%D0%B0%D0%B2%D0%BE%D0%B9-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Левият популист Мануел Лопес Обрадор спечели категорично президентските избори в Мексико, съобщават световните агенции      По последни данни за бившия кмет на Мексико сити са гласували 53% от жителите на страната, като официалните резултати се очакват скоро. След него с между 23 до 27 на сто се нарежда Рикардо Аная от консервативната Партия на национално действие. Трети остана Хосе Антонио Меаде от Институционалната революционна партия, която имаше водеща роля в мексиканската политика през последните десетилетия.    И двамата признаха поражението си и честитиха на Обрадор. Новият мексикански президент получи поздрави и от Вашингтон. Тепърва предстоят тежки преговори между двете страни по теми като миграцията, търговията и сигурността.  ", "date": "2018.07.03", "title": "Мексико направи ляв завой на президентските избори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383601-%D0%B4%D0%B5%D0%B2%D0%BE%D0%B9%D0%BA%D0%B8-%D1%80%D0%B0%D0%B7%D0%B2%D1%8A%D1%80%D1%82%D1%8F%D1%85%D0%B0-%D0%B4%D1%83%D0%BF%D0%B5", "text": "В мрежата особена популярност придоби видеоклип, в който танцуващи туърк млади испанки са набити с чехъл от майка им. Клипът е споделен от потребител на Reddit. Краткото видео е записано в малка стая. Отначало и двете момичета гледат камерата и в един миг започват да танцуват туърк, енергично движейки задните си части. След 10 секунди в стаята влиза майка им с кошничка с пране.  \r\n   \r\n   Очевидно тя въобще не остава доволна от развлеченията на момичетата, затова тя моментално сваля чехъла от крака си и започва да бие любителките на туърка. \"Испанските майки са луди ... но страхотни\", написа към видеото потребителят, който го публикува. Клипът му бързо спечели много голяма популярност, като набра над 50 000 харесвания само за няколко часа. \r\n    Зрителите в мрежата са доволни, от това което виждат. Те се посмяха над поведението на възрастната жена, която без забавяне се втурна да накаже танцьорките. \"Харесва ми колко бързо и без никакво колебание майката грабна обувката си - отбеляза един от потребителите. - Тя го е правила и преди - пошегува се един от коментиращите. \r\n      ", "date": "2018.07.03", "title": "Девойки развъртяха дупе"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383602-%D0%B8%D0%B7%D0%BA%D1%83%D1%81%D0%B8%D1%82%D0%B5%D0%BB%D0%BD%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D1%81%D0%B5", "text": "Властите в Тайван бяха възмутени от провокативните и сексапилни фотографии на модел, облечен във военна униформа на страната си, съобщава \"Дейли Мейл\". Красавицата, на име Маоми Кет, публикува във Facebook серия от снимки в зелена риза с къси ръкави, мини пола и високи токчета. Кет позира сред военна техника, а също така се изкачва по стълби и лежи съблазнително на дървена греда.      Преди това моделът публикува в социалните мрежи свои разголени фотографии. Съобщава се, че заради фотосесията горещата красавица е нахлула във военен обект. Министерството на националната отбрана на Тайван постанови, че Маоми е нарушила закона за униформите на въоръжените сили.      Според закона, цивилен гражданин, който се явява публично във военна униформа, трябва да плати глоба от 16 долара. В момента властите изясняват подробностите около случая. Всички снимки са премахнати от социалната мрежа.              ", "date": "2018.07.03", "title": "Изкусителна моделка се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383603-%D0%BF%D0%B8%D0%BA%D0%B0%D0%BD%D1%82%D0%BD%D0%B8%D1%82%D0%B5-%D0%B8%D1%81%D1%82%D0%BE%D1%80%D0%B8%D0%B8-%D0%BD%D0%B0", "text": "Фаталните жени винаги са привличали умовете на мъжете. Когато някой разбива сърца с един поглед. не е необходимо да отговаря на конкретни стандарти за красота. Тези жени имат особен чар и често използват сексът за лична облага. Ето селекция от жени, които се смятат за най-злобните в света, заради това, че са погубвали мъжете фатално:  Клеопатра:  благодарение на сексуалността си тя осигури 20 години независимост на Египет Кралицата на Египет Клеопатра е провъзгласена за най-порочната жена. Смята се, че тя е притежавала невероятна красота. Историята на нейния живот е изпълнена с уникални събития, но не само заради интимните й приключения. На 18-годишна възраст тя се омъжила за 9-годишния си брат Птолемей XII, за да застане начело на Египет. И тя управлява страната в продължение на четири години, докато брат й не се разбунтува срещу нея и нейния съюзник и любовник Юлий Цезар. След като съблазнила Цезар и Марк Антоний, Клеопатра осигурила 20 години независимост от римляните в страната си. Хитростта и красотата й са накарали Юлий Цезар да се хвърли между чаршафите с нея, да го завърже с въже и да го плени. И за да победи Марк Антоний, тя заповядала да се построи кораб с червени платна и да се поръси с розови листенца. Клеопатра обичала козметиката и буквално се давела в богатство. Тя имала няколко деца - Цезарион, Александър Хелиос, Клеопатра Селена и Птолемей II Филаделфус. Клеопатра е починала на 38-годишна възраст, след като сама се отравя със змийска отрова, оставяйки много загадъчни истории след себе си - древните алхимици дори вярвали, че тя има камък на философа.      Мария Александровна Салтикова: Преоблича се в мъжки дрехи, за да стигне до мъжете Принцеса Мария Александровна Салтикова е била омъжена за граф Поточка, светска дама от края на 20-те и 30-те години на 20 век. Тя също се смята за много опитна в личния си живот. На Салтикова били посветени стихотворения.. Тя обичала мъжете в униформа и често посещавала казармите, като прекарвала цялото си свободно време в компанията на любимите си. И за да влезе в камерите на гранадините, тя дори се преобличала в мъжки дрехи.    Валерия Месалина:  в състезанието за броя на мъжете на нощ, куртизанът спечели с резултат от 50:25 Валерия Месалин, съпруга на римския император Клавдий, също се смята за жена, която е обичала много мъжете. След като се омъжила за императора, тя направила публичен дом и организирала оргии с мъже. Казват, че дори се е обзаложила с известната куртизанка Скила, коя от тях ще спи с по-голям брой мъже на нощ - и спечелила с впечатляващия резултат от 50:25. През нощта тя да служила на екипажа на военен кораб. В нейна чест, дори кръщават комплекс на жени със сексуални разстройства, които са лесни за съблазняване.    Маркиз де Помпадур:  Построява си замък-публичен дом Маркиз де Помпадур, любимата на крал Луи XV, се смята за най-покварената жена на неговото време. Завоювайки царя, тя в продължение на двадесет години успява да стане политик, организатор на свободното си време и любовница на шефа на литературния салон. И за да й хареса, тя дори му построила замък-публичен дом.      Мари Жан Дю Бари:  Другата любимка на Луи XV Друг \"скромен\" фаворит на крал Луи XV е Мари Жан Дю Бари. Тя избягала от дома си на 13-годишна възраст, за да не влезе в манастир. Животът я превърнал в проститутка, но в крайна сметка успяла да очарова граф Дюбари, който я отвел в замъка на Луи. Но на Мари не й стигало постигнатото и се е влюбила в самия крал. Статутът на официалният й фаворит не се превърнал в пречка за нея и любовите й - тя продължила да се среща с други мъже.    Мария Антоанета:  Намирала мъже за самотните си нощи на баловете Френската кралица Мария Антоанета не приемала ситуацията, в която се намирала, а съпругът й Луи XVI бил безсилен. Мария Антоанета намирала винаги как да задоволи нуждите си - на всеки бал намирала мъж, който й давал това, което било безполезно да очаква от съпруга си.    Джована I:  Любовница на няколко партньори Кралицата на Неапол, Джована I, се смятала за най-разкрепостената жена на 1300-те години. Казват, че дори е искала да влезе в интимни отношения с няколко партньори наведнъж.    Елизавета Петровна:  Кварталната любовница Руската императрица Елизабет Петровна също се смятала за жена, която много обичаше мъжете. Според някои публикации, тя си имала любовник във всеки квартал.      Катрин II - Руската императрица  Легендите говорят много и за интимния живот на руската императрица Катрин II. Обикновено се счита, че дори в младостта си тя имала повече от 30 любовници. И когато взела трона, кандидатите за нощта били избирани от слугите й.    Гала Дали:  Безкрайните оргии Съпругата на Салвадор Дали, Гала Дали го съблазнила, макар че била десет години по-възрастна от него. Твърди се, че тя е била много смела в интимния си живот. Правела оргии дори в семейните покои, когато мъжът й не бил там.  ", "date": "2018.07.03", "title": "Пикантните истории на..."}
