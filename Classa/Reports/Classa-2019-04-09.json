{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/394393-%D1%85%D0%BE%D1%81%D0%B5-%D0%BA%D0%B0%D1%80%D0%B5%D1%80%D0%B0%D1%81-%D1%81%D1%82%D0%B0%D0%B2%D0%B0-%D0%B4%D0%BE%D0%BA%D1%82%D0%BE%D1%80-%D1%85%D0%BE%D0%BD%D0%BE%D1%80%D0%B8%D1%81-%D0%BA%D0%B0%D1%83%D0%B7%D0%B0-%D0%BD%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B0%D1%82%D0%B0-%D0%B0%D0%BA%D0%B0%D0%B4%D0%B5%D0%BC%D0%B8%D1%8F-%D0%B2-%D1%81%D0%BE%D1%84%D0%B8%D1%8F", "text": "Хосе Карерас прие поканата на Националната музикална академия „Проф. Панчо Владигеров“ да бъде удостоен със званието „Доктор Хонорис Кауза“ – най-високото отличие на престижната образователна институция. Специалната церемония в Академията ще се състои при пристигането на Хосе Карерас за последния му концерт в София на 11 майв Арена Армеец. Тогава големият изпълнител ще се сбогува с българската публика. Лично ректорът на НМА Проф. Д-р Димитър Цанев ще връчи отличието на  Карерас. Както вече стана известно, концертът на Хосе Карерас, който предстои след само месец, ще бъде грандиозно събитие, в което ще вземат участие повече от 120 души сценичен, технически и музикален екип. Между тях особено ключова ще бъде ролята на младия български тенор Росен Ненчев и сопраното Илина Михайлова, които ще застанат на сцената редом с госта и ще изпълнят заедно с него популярни творби, с които Карерас си е спечелил вечно място в класическата музика. Симфоничната част пък ще бъде изпълнявана от Оркестъра на Националната опера, избран лично от Карерас. В далечната 1981-ва Хосе Карерас бе сред участниците в гала концерта в Софийската опера, посветен на 50-тата годишнина на Николай Гяуров. Тогава той се изяви под палката на маестро Руслан Райчев – изпълни арията на Рудолф от първо действие на „Бохеми“ и любовния дует с Мими от същата опера в партньорство с Мирела Френи. Съпругата на Гяуров музицира с удоволствие в негова чест, споделяйки сцената с големия италиански баритон Пиеро Копучили и със знаменития съветски бас Евгений Нестеренко Карерас е фен на футбола, а идолът му в тази игра е Христо Стоичков. Камата го посрещна с личния си автомобил при второто му гостуване у нас. Карерас бе настанен в хотел “Шератон“, където го очакваха с цветя. ", "date": "2019.04.09", "title": "Хосе Карерас става Доктор Хонорис кауза на Музикалната академия в София"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394386-%D0%B8%D0%BC%D0%B0-%D0%BB%D0%B8-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%B2%D0%BE%D0%B9%D0%BD%D0%B0-%D0%B2-%D1%87%D0%B5%D1%80%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%8F-%D1%80%D0%B5%D0%B3%D0%B8%D0%BE%D0%BD", "text": "Лансираните на срещата на НАТО във Вашингтон на 03/04 април 2019 г. предложения за увеличаване военната активност в Черно море и заявеното преди това оттегляне след 6 месеца на САЩ и Русия от Договора за забрана на ракетите със среден обсег, предизвикаха оправдани, но не винаги коректни коментари относно възможните последствия за сигурността в региона и в Европа. Всъщност милитаризацията на Черноморския регион се очертаваше още когато започна насищането на Източна Европа с въоръжение и техника, военни бази и американско присъствие и определянето на страните от Балтика до България за «фронтови» държави.      Инструментализирането на заплахите логично доведе до това положение, но последният натиск на вицепрезидента на САЩ за подкрепа на украинските кораби от военноморски сили на западноевропейските страни, обещаващо поредна и още по–опасна провокация в Керченския пролив, този път не бе успешен. Красноречива беше критиката на канцлера на Германия Меркел, която в Бундестага отправеи открита и остра критика към собствения си военен министър г–жа фон Лайен, която поддържаше този рисков агресивен подход. На първо място, основният аргумент на НАТО, че бил нарушен балансът на силите  в Черно море не издържа дори на първо четене: ▪ Какъв «баланс» да търсим? От векове това море мие бреговете на Турция, Грузия, Русия, Украйна, Румъния и България. Днес в него логично доминират двете най–силни от тях– Русия и Турция. Трябва ли по същата логика да търсим «баланс» на силите на източното Атлантическо крайбрежие на САЩ и да пращаме турски, руски и други военни кораби там? ▪ След присъединяването на Крим към РФ чувствително се повиши качеството на руския военноморски потенциал. Но по отношение на  реалното съотношение на силите  нещата изглеждаха така: – ВМС на НАТО разполагаше с личен състав от 59000 /Турция 48 000, Румъния 7 100, България –4.100/, докато този на руската страна– 11.000 души. – Фрегатите от трите натовски страни са 23 бр., а от Русия – 2 бр. – Подводниците от Турция –13 и Румъния–1, докато от руска страна – 5 бр., към тях сега се прибавя още една подводница. – Корветите от нашите три страни са общо 15, а от Русия – 11; – Ракетните катери от наша страна са 27 /21 на Турция и 6 на Румъния/, а Русия има 6 ракетни катери; – Морска авиация– тук вече Русия има предимство – 78 летателни средства, срещу 43 на натовските три държавни /37 плюс 3 плюс 3/. Черноморският флот на Русия след Крим се увеличи с 2 фрегати, с 2 подводници, а през 2019 г. се очакват още 18 нови кораби. Силата на руската страна обаче е в двата нови дивизиона за ПВО със зенитно–ракетни системи «С 400 Триумф» и ракетните комплекси «Панцир С1» и бреговите ракетни дивизиони «Бастион» и «Бал». Бастион са въоръени с ракетите «Яхонт» с обсег 300 км. Боекомплектът е 64 ракети. Един Бастион унищожава 1 ескадра. Нова турска военноморска базав стратегически важния източен край на Черно море, на 40 км от Трабзон и 150 км от границата с Грузия, е доста стара идея, а разработката на проекта започна миналата година. Това ще е 9–тата турска военноморска база и 3–тата в Черно море след Синоп и Самсун. На второ място, обективни дадености затрудняват военно противопоставяне срещу Русия от позиции в Черно море:  ▪ От военно–оперативна гедна точка в това затворено море трудно би могла да се развърне военно–морска операция на големи международни формирования. Всеки квадратен метър и морски съд е под контрола на руските и турските ВМС и може да бъде поразен в рамките до 3–4 минути, независимо дали това ще е с ракета «Калибр» или друго оръжие. Най–малко САЩ и атлантиците в България имат моралното право да говорят за недостатъчен наш принос към контрола на това морско пространство, защото именно те настояваха и приеха да се откажем от подводния си флот, защото бил скъп за поддържане. А не отчетоха, че това не е само военно средство, а и такова за контрол и влияние. ▪ Конвенцията от Монтрьо въвежда ограничения за преминаването през Босфора и присъствието в Черно море на военни кораби за не повече от 21 дни, да не са над 15 000 тона, като едновременно да могат да преминат не повече от девет военни съда с общ тонаж най-много 30 000 тона. Украински коментатори са най–усърдни в усилията да измислят начин за преодоляване на тази пречка: от американски кораби под украински флаг до получаване на концесия на нечий бряг за примерно 50 год., на който да се постави американското знаме, което ще им даде право да влизат без ограничения в Черно море. Най–реалистично обаче може да се окаже съвсем друго решение: Ако Турция завърши изкуствения канал северно от Истанбул с параметри, подходящи за големи кораби. Защото конвенцията от Монтрьо важи само за естествени проливи. Поради тези причини решението на НАТО засега е укрепване военноморския потенциал на Украйна и Грузия, която придоби първите си два кораба, макар и още да са на ремонт в САЩ. На трето място,  противопоставянето на Германия и други европейски страни на идеята на вицепрезидента на САЩ Майк Пенс и на постоянният представител на САЩ в НАТО Кей Бейли Хътчисън  да бъде предизвикана Русия чрез намеса не само на Украйна, но и на кораби от страни–членки на НАТО, но без такива от САЩ, в Керченския пролив  има освен военно–политически и обективни международно–правни причини: ▪ Военно–политическите причини бяха изразени от канцлера Меркел към вооенния й министър г–жа офн дер Лайен в Бундестага: «Вие разсъждавате като дете! Вие изхождате то това, че Путин няма да предприеме нищо и ще гледа как дефилираме в пролива. А ако направят с нашите кораби точно същото, което вече направиха с украинските? Вие какво, Германия да воюва ли предлагате, госпожо министър? Защо да сме длъжни да пренебрегваме интересите на Германия заради интересите на САЩ?....» ▪ Азовско море е затворен воден басейн, присъствието на кораби в който е регулирано с Договор между Русия и Украйна и без тяхно разрешение не може да влезе никакъв чужд кораб в него. Украйна разбира се ще разреши на корабите на НАТО да влязат, но Русия определено няма да го направи. Действията, които би предприела руската страна в такъв случай са повече от ясни. На четвърто място , проявеният разум от отделни европейските страни да не влизат в капана, подготвен от САЩ, което би предизвикало най–малко регионален военен конфликт с огромни рискове да прерастне в такъв между Европа и Русия, има основание в следните съображения: ▪ САЩ и НАТО не са готови за мащабна конвенционална война. Това не изключва разбира се локален конфликт, в който да воюват други страни с подкрепа от Вашингтон. Но Русия демонстрира вече превъзходството си в няколко технологични области. Впечатляващи са както хиперзвуковите ракети, таки и автономните подводни средства като «Посейдон», лазерни установки и др. САЩ ускориха разработката на свръхзвукови оръжия, но ще разполагат с тях след 2023 година. Франция едва тези дни активизира работата по хиперзвуково ракетно въоръжение с откриването на нов изследователски център със супермощен компютор и се фокусира върху перспективната хиперзвукова ракета от четвърто поколение ASN4G, «въздух–земя” с ядрена бойна глава. ▪ Проблемът не е толкова в баланса на силите в Черно море, а във факта, че  паритетът между САЩ и Русия е единствено в стратегическите ядрени бойни глави и техните носители.  Това е недостатъчно обаче като гаранция, че няма да възникне опасност от ядрена война, защото САЩ модернизират и разработват нови тактически ядрени оръжия с илюзорното разбиране, че могат да ги използват в локални войни, без да отчитат, че това неминуемо ще ги тласне към обща ядрена война. В повечето други сфери обаче САЩ изостават технологично, въпреки че разликата във военните бюджети между двете велики сили е десетократна: 700 млрд долара на САЩ срещу 70 млрд долара на Русия и то за 2018 г. Сравнявайки силите на НАТО и Русия обаче, установяваме следното: – При военновъздушните сили разбира се, САЩ са на първо място, Русия на трето, но в първите 10 в света има само още една страна–членка на НАТО– Франция– на 9–то място; – По сухопътни сили на първо място е Русия, САЩ са на трето място, и отново само още една страна–членка на НАТО е в първата десятка и то на 10–място– Турция; – По броя на подводници САЩ са на трето място в света, следвани от Русия и отново само още една страна от НАТО– Турция. Само при миноносците Европа се представя добре в първата десятка от страни като Франция на пето място и Великобритания, Холандия и Италия от 8–о до 10–о място. – Във въоръжението и техниката тактико–техническите данни на съответното въоръжение не се различават много едни от други. Т.н. при леките изтребители МиГ 29СП далечината на полета е 1500 км, а при F 16 Block 50 тя е 1750 км; при танка Т–7253 максималната скорост е 60 км в час, а при Abrams SEP е 67 км в час; при ракетните крайсери далечината на плаванеато е 15 000 км при Атлант /проект 1164/ и 11 000 км при американския Ticonderoga и т.н. Разликите са много по–малко: напрмер при тежките изтреблители СУ–27 СМ3 далечина на полета 3900 км, а при F-15C Edgle- 1900 км или при реактивните системи за залпов огън– далечина на стрелбата при 9К58 Смерч – 70 км , а при MLRS – 40 км. ▪ НАТО въпреки своята безкритичност по отношение на това например, че няма нито една мисия, която да е била успешна, не може да не си дава сметка, че има  значителен спад в подкрепата на обществеността  в съответните страни–членки на Алианса. Т.н. в Германия и Франция този спад е с 14%, а в други страни и цели 17%. Освен това, удобно се премълчава готовността на населението да се бие за родината си, а истината е, че в старите страни–членки тази готовност е най–ниска: по даннни от световно проучване на REDIT напримр в Австрия и Германия тя е 21% и 18%, докато в САЩ – 72%. На Балканите и в Черноморския регион  ние българите показваме най–ниска готовност да се защитаваме– 25% , докато при сърбите е 46%, при турците– 73%, която е най–високата, а украинците и руснаците съответно 62% и 59%. Колкото до  официалната позиция  на България по ангажиментите на НАТО в Черно море, едва ли може да изискваме вицепремиерът и министър на външните работи Захариева да е на нивото на Ангела Меркел и да възрази на вицепрезидента на САЩ срещу включването на наш кораб в провокационна военна операция. Но опита на вицеремиера на България да се впише в антируския хор на срещата на НАТО във Вашингтон с призива «...да се върне Русия по пътя към международното право“, дали отчита, че България е била съучастник в нарушаването на международното право, когато подкрепяла политиката на намеса на САЩ в Сирия без резолюция на ООН или покана от сирийското правителство, или когато е предавала на Турция цивилни граждани, учители, лекари, студенти, бягащи от диктаторския режим, или когато е мълчала за военни престъпления срещу цивилни граждани в Сирия, Украйна и Турция? Особената активност на някои проатлантически кръгове в България, въпреки несъстоятелните им в повечето случаи предложения за военни бази и постоянно присъствие на въоръжени сили на наши съюзници, всъщност сондират обществено мнение и подготвят почвата за реално съществуващи планове, но не за ядрени оръжия или военноморски бази, а например за ескадрила изтребители, за което в НАТО отдавна се говори във връзка с идеята за засилване на въздушния контрол в Източна Европа и Черноморието. Това е и част от предложението на министъра на външните работи на Румъния от предпоследната среща на министрите в Брюксел. Проблемът е, че в България има само две летища, чийто писти са подходящи за използването им от самолети от типа на F-16. По достойно и национално отговорно би било обаче, да се застъпиш за изграждане първо на собствени оперативни способности, преди да каниш друг да те пази. Защо не чуваме и дума за възстановяване на българския подводен флот, а слушаме постоянно предложения за разполагане на съюзнически сили, които впрочем също ще ни струват скъпо /Полша предложи 2 млрд/. Не е изключено САЩ да имат идея за прекатегоризиране на четирите съвместни съоръжения на българска територия, които са най–ниската степен на вид военна база от общо петте съществуващи степени на такива, но затова би трябвало да се актуализира Договора за военно сътрудничество между САЩ и България, например с нов анекс, а такива предложения досега няма. Колкото до останалите «идеи», с изключение на тази за брегови артилерийски батареи или ракетни дивизиони, останалите са несъстоятелни. Освен това, е смешно да предлагаш закупуване на американски «Пейтриът» с далеч по–слаби възможности и да се правиш, че не знаеш за разработваната нова система от Италия, Франция и други страни, а да помислиш първо за европейската, не за американската индустрия. Въпросът за противоракетна отбрана пък е решен отдавна с избор на база в Румъния, която покрива достатъчно голям периметър. Въпросът за многоцелева бригада също е нищожен. Подобна в Полша и Румъния има къде да бъдат развърнати в евентуална отбранителна или настъпателна операция, а ние за риба в Черно море ли ще я изпращаме? Освен това, Договорът за военно сътрудничество между САЩ и България позволява да бъдат разположени до 5000 американски военни в базите за съвместно използване. Да превръщаш обаче цели региони от страната във военна цел, а да предлагаш защита без финансов разчет и анализ на възможнодстите на страната е доста наивен подход. По–основен въпрос обаче, остава този за  «заплахите».  На срещата на НАТО във Вашингтон външният министър на САЩ Майк Помпео степенува заплахите така: «руската агресия, неконтролираната миграция, кибератаките, заплахи за енергийнвата сигурност, стратегическата конкуренция с Китай, включително технологии и G5 и др». Само че тези думи на американския министър се разминават значително с опасенията на хората, което установи социологическо проучване в 26 държави, защото в 10 от тях поливината от населението вижда в САЩ заплаха № 1, а само 36% в Русия. В самите САЩ хората поставят на първо място заплахата от кибератаки. В други страни това е исямския тероризъм, но не и Русия. Досега нито един застъпник на милитаризирането на Източна Европа и Черно море не е изложил сериозен аргумент за реални рискове и цели на потенциален враг– териториални претенции ли има, достъп до нефтени и газови находища ли иска, находища на диаманти ли цели да завладее, част от натрупано богатство ли иска да отнеме от най–бедната страна в Европа? Не се намери и един журналист, който преди да попита за Крим, да поиска обяснение първо за Киев, Майдана, снайперистите, милиардите финансови средства, частните армии, плановете за американска воена база и още много други неща. Може ли Русия въобще да си позволи воденето на продължителна завоевателна война? Дори български студенти преди години изложиха 7 причини Русия да е заинтересована от един стабилен ЕС и сътрудничество, а не от война. Някои политици очевидно не са стигнали до нивото на тези студенти, но увереността, с която излагат подобни глупости само показва, че и глупакът е с характер, а подчинението на чужди интерси пък винаги е привличало като гръмоотвод светкавиците на презрението. Учените, носители на Нобелова награда, които всяка година отбелязват в бюлетина на ядрените учени времето от символичен часовник, което остава до започването на апокалипсиса, тази година сочеше  2 минути до полунощ. Толкова близо до глобална криза, според учените, не сме били от 66 години . Не е ли време този символичен часовник да бъде навит за събуждане поне час преди фаталния момент?", "date": "2019.04.09", "title": "Има ли условия за война в Черноморския регион?"}
{"url": "http://www.classa.bg/%D1%81%D0%B2%D1%8F%D1%82/item/394387-%D1%80%D1%83%D1%81%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B0%D1%82-%D1%81-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%B0%D0%BB-%D1%82%D0%B0%D0%BD%D1%84-%D0%B2-%D1%81%D0%B8%D1%80%D0%B8%D1%8F", "text": "Американските войски си сътрудничат с терористи в района на Ал-Танф в Сирия, съобщи руският външен министър Сергей Лавров по време на пресконференция в Йордания. Той също призова САЩ да деблокират границите на лагера Ал Рукбан, в района на американската военна база, като по този начин позволят излизането на бежанците, тъй като това е \"най-простото и най-ефективно решение\" на кризата в арабската страна. \"Готови сме да обмислим всякакви стъпки за улесняване на напускането на бежанците от Рукбан, но мисля, че най-простото и най-ефективно решение би било да се спре незаконната окупация на тази територия от САЩ\", каза Лавров. Външният министър заяви, че не е убеден, че Вашингтон наистина иска да преговаря по въпроса за разпускането на лагера, въпреки твърденията за противното. \"Имам чувството, че те не правят това с искреност\", каза той. \"Рукбан е оправдание за запазване на незаконното им присъствие в Южна Сирия\", добави Лавров, който отново подчерта в това отношение решимостта на Москва да \"се стреми към освобождаване на бежанците\". В края на разговорите си с Лавров, йорданският външен министър Айман Сафади изрази на пресконференция съвместното желание сирийската криза да бъде решена с политически и дипломатически мерки, за да може Сирия да се върне в арабското семейство като силна държава \". На 16 март междуинституционалните координационни центрове на Русия и Сирия изготвиха съвместно изявление, в което обвиниха \"радикалните въоръжени групировки, контролирани от САЩ за принудително задържане на сирийски граждани, които искат да напуснат бежанския лагер в Рукбан\", разположен югоизточно от провинция Хомс. Световната здравна организация заяви през януари, че почти 40 000 бежанци, \"хванати в капан и блокирани в Рукбан, живеят в плачевни условия\". От своя страна Москва и Дамаск смятат, че по-голямата част от хуманитарната помощ, изпратена в лагера, остава в ръцете на контролираните от Вашингтон бунтовници. Руската военна полиция вече беше тръгнала с няколко транспортни средства към този лагер, с цел евакуиране на бежанци през два хуманитарни коридора за постоянно преместване в други части на страната. Русия и Сирия осъдиха в началото на март миналата година САЩ \"разочароващата\" хуманитарна операция за спасяване на сирийски граждани от лагера.", "date": "2019.04.09", "title": "Русия: Американските войски сътрудничат с терористи в района на Ал-Танф в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394389-%D0%B3%D0%B5%D1%80%D0%B1-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D1%88%D0%B5-%D0%B4%D0%BE%D1%81%D1%82%D0%B0-%D0%BA%D0%BE%D0%BC%D1%84%D0%BE%D1%80%D1%82%D0%BD%D0%BE-%D1%82%D0%BE%D0%B2%D0%B0-%D0%B3%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B5%D1%87%D1%83%D0%B2%D1%81%D1%82%D0%B2%D0%B8%D1%82%D0%B5%D0%BB%D0%BD%D0%B8", "text": "\"Апартаментгейт\" е онази точка, в която се пресичат малката и голямата корупция. И вече няма да бъдат толерирани неща, които хората доскоро приемаха. Това ми се вижда много важно развитие         \"Много се повтаря, че в страната няма алтернатива. В страната има алтернатива. Въпросът е дали е добра\" Иван Кръстев: Три са обясненията, според мен. Едното е, че има изтощаване на политическото управление на ГЕРБ, което беше видяно и преди това, но всеки тип недоволство винаги ескалира и търси израз през конкретен скандал. 10 години са дълго време в политиката, а последните 10 години в България безспорно бяха доминирани от ГЕРБ - дори когато партията не беше във властта. В този смисъл свършва някакъв цикъл в българската политика - и това беше една от структурните причини.     Втората е свързана с факта, че хората особено се вбесяват от онази корупция, която могат да си представят. Да откраднеш 10 милиона долара - това много малко българи могат да си го представят, те изобщо не могат да си представят как изглеждат 10 милиона долара. Но апартамент, кола – това са неща, които хората си представят. Третата и най-важна причина, която ще има най-силен ефект върху бъдещето, е свързана с факта, че проблемът с апартаментите е онази точка, в която се пресичат малката и голямата корупция. Макар и не в такива пропорции, много българи в личния си живот са заобикаляли закона при покупката на апартаменти. Но за тях това е било „допустима\" корупция. То е нормализирано, те го мислят не като корупция, а като оптимизация на собствените си доходи и възможности. И изведнъж сега разбират, че същото това нещо, обаче извършено от властта на съвсем друго равнище, всъщност е търговия с власт. Става дума за големи суми пари. И усещането им, че между малката и голяма корупция няма никаква връзка, изведнъж се оказва разрушено. Сега обществото ще започна да се вглежда в имотите на хората във властта, а в резултат, между другото, ще стане много трудно да се излъчва каквото и да било следващо поколение от политически лидери. Всеки, който иска да влезе в политиката, ще трябва да си зададе въпроса: Как изглежда положението с моите апартаменти? Дали пък и аз не съм декларирал много по-ниска цена, за да платя по-ниски данъци? И занапред все по-трудно ще се намират хора, готови да влизат в политиката. Особено когато знаем, че сега по този начин ще бъдат преглеждани доходите не само на депутатите, но и на общинските съветници. И това дългосрочно ми се вижда и много важно развитие. Защото обикновено в повечето страни, когато хората искат да се занимават с политика, те живеят от първия ден на съзнателния си живот така, че да могат да участват в политиката. Иван Кръстев:  Много трудно. Защото вече няма да бъдат толерирани неща, които хората доскоро приемаха и толерираха. Просто те изведнъж разбраха, че върху основата на малката корупция, в която те самите участват, управляващите практикуват една много по-голяма корупция. Това е отговорът и на въпроса защо мнозина от атакуваните с обвинения, че са злоупотребили с позицията си на власт, отказваха да разберат къде е проблемът и през цялото време настояваха на законността на сключените сделки. С две думи: един от големите проблеми на България е, че хората са чувствителни към корупцията, която води и до социални неравенства и до усещане за несправедливост, но всъщност са чувствителни предимно към корупцията на другите - и са супер толерантни към собствената си корупция, която е на ниско равнище и не е непременно свързана с власт. Те не се разпознават като корумпирани. Корупция - това са другите. И в този смисъл си мисля, че „Апартментгейт“ е много важен момент в кризата на политическата ни система. Особено интересен е и фактът, че  , че нямаше напрежение между различните власти и изпълнителната власт до голяма степен доминираше. А това ги направи нечувствителни – и ето какво се случи. Иван Кръстев:  Много е трудно да се прецени. По няколко причини. Първо: не е ясно кога и как ще се изразят тези последствия. Второ: не е ясно дали през следващите няколко месеца няма да се появят друг тип скандали. Защото скандален потенциал винаги съществува, но в зависимост от това какъв е скандалът, една или друга политическа сила печели. Например, ако изведнъж възникне нова криза с миграционен натиск по границата, „Апартаментгейт“ ще изглежда по друг начин. Затова ми е много трудно да кажа какъв ще е ефектът, а и колегите социолози, които следят по-отблизо данните, са много предпазливи. Но има ефект, който е дългосрочен, независимо от това, как ще завършат изборите. В някакъв смисъл формулата на сегашното управление ще трябва да бъде сменена: или ще бъде сменена от опозицията, или ще бъде сменена от ГЕРБ. Защото има някакво изчерпване и аз мисля, че поне що се отнася до министър-председателя, на него това му е пределно ясно. И още: много се повтаря, че в страната няма алтернатива, че БСП не може да бъде алтернатива. Но това не е вярно. В страната има алтернатива. Въпросът е дали е добра тази алтернатива. През последните година-две, особено след избирането на г-жа Нинова, БСП се препозиционира. Те търсят друга политическа идентичност. Неслучайно се появиха и всички тези приказки за излизане от ПЕС. БСП вече търси своята позиция като национално-консервативна политическа формация, която обаче в икономически план е готова да следва много по-леви политики. И тя е в момента много по-евроскептичната партия в България – нещо, което не беше характерно за социалистическата партия в предишен период. Тоест, проблемът не е, че няма алтернативи на управлението на ГЕРБ. Проблемът е, че алтернативата на ГЕРБ, поне за момента, изглежда много по-евроскептична от сегашната управляваща партия. Иван Кръстев:  През последната седмица имах възможност да наблюдавам внимателно данните от голямото социологическо изследване, поръчано от Европейския съвет за външна политика и осъществено от британската агенция you.gov. По отношение на европейските избори има няколко мита, които човек си заслужава да огледа по-внимателно. Единият е, че когато се говори за Европа, почти всички коментатори си представят процесите в Европа по аналогия с онова, което се случва в САЩ и Великобритания: голяма поляризация, всеки си стои в неговата медийна среда, никой не е готов да чуе другия, гласоподавателят не е готов да смени вота си, независимо от това какво върши неговата политическа сила. В момента, в който човек анализира данните, този тип описание се оказва донякъде вярно за страни като Полша, но като цяло в Европа наблюдаваме нещо напълно различно. Спомням си от една книжка, която съм чел като дете, как Лорд Не-знам-си-кой-си скочил на коня и бясно препуснал… във всички посоки едновременно. Така изглежда европейският гласоподавател в повечето страни днес. Почти половината от хората, които са решили да гласуват, още не знаят за кого ще гласуват. Изведнъж се оказва, че най-лошо пазената граница в Европа е тази между популистките партии и системните партии. Иван Кръстев:  Точно така: политически граници. Което е много интересно. Хората непрекъснато ги прескачат и в двете посоки. Така че всъщност една от особеностите на тези европейски избори е, че до последния момент ние не можем да прогнозираме как ще изглеждат резултатите, имено поради тази особена обърканост. Избирателят от една страна е объркан, от друга иска промяна, но не е знае къде ще намери тази промяна. Заблуда е и друго: че изборите са разделителна линия между проевропейски настроените полици, от една страна, и националистите, от друга. И че тези два блока са много ясно очертани, че проевропейските политици харесват ЕС, а националистите не го харесват. Във Франция привържениците на Макрон са с най-голяма степен на недоволство от ЕС. Те не харесват ЕС такъв, какъвто е – искат го такъв, какъвто би могъл да бъде, или поне какъвто  . На въпросите: „Мислите ли че ЕС работи? Мислите ли, че националната държава работи?\" най-голямата група отговаря, че и двете не работят. Според мен, нещо много важно се е променило в Европа. ЕС е проект, създаден от общества, които се страхуват от своето минало: фашизъм, комунизъм, световните войни… В основата на всичко е съзнанието, че има едно страшно минало, което не бива да се повтаря и затова ние сме обединени от едно бъдеще, което можем да изградим заедно. Иван Кръстев:  През последните 10 години все повече общества се страхуват от бъдещето. Те се страхуват от бъдещето по различни причини. Демографска: Европа застарява, в света ще има все по-малко европейци. Технологическа: Хората много трудно могат да си представят един свят, населен с роботи. Екологическа: Как ще изглежда Земята след 15 или 20 години? Тоест, възниква един избирател, който мечтае не за бъдещето, а за миналото. Парадоксално, но единственият голям въпрос сякаш гласи: Къде точно да се върнем, в кое минало? Кой е най-прекрасният период, в който сме живели преди? За мен това са трите характеристики на днешния избирател: той е объркан, той пробва различни опции, защото иска промяна, но когато мисли за тази промяна, той мисли много повече за миналото, отколкото за бъдещето. Иван Кръстев:  Самият факт, че   два месеца преди изборите, е много силен сигнал: Германия си дава сметка, че отношенията между центъра и периферията са променени, че има криза и част от тази криза е свързана с голямото движение на хора, със загубата на население в част от периферните страни, че икономическият модел, който действаше в тези страни, до голяма степен е изчерпан. Според моето усещане, тези политически лидери за първи път идват с усещането, че не разбират какво се случва в нашите страни. Досега те обикновено идваха в Източна Европа с идеята, че добре знаят какво трябва да се случи – и логично не бяха особено любопитни какво всъщност се случва. Може би това е персонална характеристика на германския президент, но на мен ми направи впечатление огромното му любопитство и интерес да разбере какво се случва, да си представи защо българите мислят за Европа, преживяват Европа по един или друг начин. По време на срещите доминираше и въпросът дали новият завод на Фолксваген ще дойде в България. Това също е многозначително, защото илюстрира една от илюзиите на българското общество: че германските президенти решават къде ще бъдат заводите на германските компании…         С Иван Кръстев разговаря Александър Андреев.    ", "date": "2019.04.09", "title": "\"ГЕРБ се чувстваше доста комфортно. Това ги направи нечувствителни.\""}
{"url": "http://www.classa.bg/%D1%81%D0%B2%D1%8F%D1%82/item/394388-%D0%BF%D0%B5%D1%82%D1%82%D0%B5-%D0%BE%D1%81%D0%BD%D0%BE%D0%B2%D0%BD%D0%B8-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "Съединените щати остават вторият след Китай най-голям износител в света, който не винаги успява да се измъкне от опитите си да доминира на чуждестранните пазари. Ето неговите пет основни загуби: Войната с Huawei за 5G световния пазар Вашингтон се опита да разубеди другите западни страни да си сътрудничат с китайския технологичен гигант Huawei, за оборудването за 5G мрежата, твърдейки, че Пекин може да открадне данни, прехвърлени от устройствата на компанията и да шпионира в полза на китайското правителство. Както Германия, така и Обединеното кралство отказват да забранят на Huawei да участва в търговете. Берлин дори смъмри Вашингтон, напомняйки му, че има \"собствени стандарти за безопасност\". Франция и Италия също ще продължат да използват продукти от китайската компания. 5G е ултра бърза мрежа, която ще осигурява връзки за данни не само за мобилни телефони и компютри, но по всяка вероятност за всяко сложно електронно устройство, което може да се появи в домовете ни през следващите години. Остава да се предположи дали неспособността на американското правителство да убеди другите в евентуалния \"шпионаж\" на основния си конкурент на този пазар се дължи на факта, че в хипотезата му липсват доказателства и се основава само на желанието да бъде монополист, или това е невъзможността на САЩ да предложат алтернатива, която да се конкурира с китайския 5G доставчик. Бариери пред технологичните гиганти в ЕС От опитите за регулиране на Facebook и мониторинга на съдържанието на Twitter до прегледа на данъчните практики на Amazon и рекордната глоба от около 5 милиарда долара на Google за нарушаване на местните антитръстови правила, Европейският съюз от години не жали усилия съдилищата да се справят с юридическите екипи на американските гиганти. Uber Макар че битката за европейския пазар може да е част от голяма стратегическа кампания, трудностите, пред които са изправени американските компании като Uber и Airbnb, са по-скоро битка улица по улица. Понастоящем Uber е извън пазарите на Китай, Турция и редица страни в Европейския съюз, въпреки че регламентите в страните, в които работи, биха могли значително да намалят техните предимства пред конвенционалните таксиметрови шофьори. Airbnb, от друга страна, е изправен пред противоположни реакции в много популярни дестинации като Париж, Барселона, Лос Анджелис или Япония.   Докато за потребителя това са иновации, които правят живота по-лесен, разнообразяват пазарната оферта и съотношението цена-качество, позволяват да се харчи по-малко, много хора виждат несправедлива конкуренция, липса на сигурност, неблагоприятни условия за служителите и дори работа извън законите в някои страни. S-400 срещу F-35 Като световен износител на въоръжения и военни технологии, САЩ дълго време можеха да разчитат на надежден източник на доходи под формата на доставки на военни съюзници. Сега възникват опасения, извън икономическите въпроси, във връзка със спирането доставките от САЩ на F-35 в Турция в знак на протест срещу придобиването на руската противовъздушна система S-400. Ако повече съюзници на САЩ - особено държавите, които не са членки на НАТО, като Саудитска Арабия - се откажат от лоялността си към оръжията на САЩ и потърсят други варианти с по-добра стойност, правителството на САЩ може да бъде принудено да харчи още повече пари за подкрепата на успешните си, но самодоволни гиганти като Локхийд Мартин и Боинг, които напоследък имат и други проблеми. Докато страните-членки на НАТО продължават да изостават във военните си разходи, страните, в които бюджетите за отбрана нарастват най-бързо - Китай, Русия и Индия - не зависят от доставките от САЩ или активно им се противопоставят. Докато преди 25 години може да изглежда, че основните световни икономики ще се въртят около Вашингтон, сега изглежда, че другото полукълбо изгражда свой собствен път.", "date": "2019.04.09", "title": "Петте основни загуби за американските финансови интереси в чужбина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394390-%D0%B8%D0%BC%D0%B0-%D0%BB%D0%B8-%D0%BD%D0%B5%D1%89%D0%BE-%D0%B3%D0%BD%D0%B8%D0%BB%D0%BE-%D0%B2-%D1%82%D1%8A%D1%80%D0%B3%D0%B0-%D0%BD%D0%B0-%E2%80%9C%D0%B1%D1%83%D0%BB%D0%B3%D0%B0%D1%80%D0%B3%D0%B0%D0%B7%E2%80%9D-%D0%B7%D0%B0-%D0%B2%D0%BD%D0%BE%D1%81-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7", "text": "В разрез с обичайната търговска практика е и фактът, че след като “Булгаргаз” е получил три изгодни оферти за количества природен газ, от които се нуждае, той решава да отхвърли само офертата на втората класирала се компания, в която единствено се предлага реална диверсификация на доставките. Този факт донякъде поставя под въпрос и обективността на тръжната процедура, като буди съмнения за някакви задкулисни договорки.   Украйна   След като украинският „Нафтогаз“ окончателно се убеди, че газотранспортната му система (ГТС) може да остане на сухо след 2019 г., когато руският транзит спре, дружеството започна преговори с пет европейски компании, получаващи газ през Украйна, за създаване на съвместна работна група, която да оперира украинската ГТС. Както заяви генералният директор на „Нафтогаз“ Андрей Коболев, „подобно сътрудничество е важно за съхраняване на транзита на руско гориво през територията на Украйна. На 3 април 2019 г. „Нафтогаз“ съобщи за учредяването на международната група, която ще определи новия оператор на украинската ГТС. В групата влизат пет европейски газотранспортни компании: Fluxys SA (Белгия), NV Nederlandse Gasunie (Холандия), Snam SpA (Италия), Eustream as (Словакия) и GRT gaz SA (Франция). Идеята на „Нафтогаз“ е, че след като тези компании са основните получатели на газ по транзита през Украйна, те ще окажат натиск върху „Газпром“ да запази транзитираните си през Украйна количества природен газ и след 2019 г. Всъщност отначало Киев разчиташе на по-влиятелен съюзник, в лицето на САЩ, или както казваше през октомври миналата година председателят на Върховната рада Андрей Парубий, „Украйна трябва да привлече енергийни компании от САЩ за съвместно управление на украинската ГТС“. Но на Съединените щати точно сега едва ли им е до това, след като американското издание   публикува серия от материали за действията на Джо Байдън в Украйна през 2016 г. По това време той принуждава президента Порошенко да уволни главния прокурор Виктор Шокин. Причината е, че Байдън иска да прекрати разследването срещу сина си Хънтър Байдън, който е съдружник в скандалната американска фирма  , която работи в Украйна. Според украинските стандарти   е крупна холдингова компания, специализирана в проучването, добива и търговията с въглеводороди. Освен Байдън-младши, в съвета на директорите й влизат и бившият президент на Полша Александр Квашневски, както и Джозеф Кофър Блек, бивш ръководител на антитерористичния център на ЦРУ и посланик за специални задачи по борбата с тероризма. Записите от банкови трансфери сочат, че американската фирма на Хънтър Байдън,  , редовно е получавала преводи по една от своите сметки в размер на около 166 хил. долара ежемесечно от   от есента на 2014 г. до есента на 2015 г. Или общо фирмата на Байдън-младши е получила повече от три милиона долара. По същото време, когато Джо Байдън беше вицепрезидент, той отговаряше в Държавния департамент за политиката в Украйна. Тогава Байдън заплаши Порошенко, че ще спре договорен кредит за Украйна в размер на 1 млрд. долара, ако не уволни главния прокурор на Украйна. На украинския президент нищо друго не му оставаше освен да изпълни разпореждането и той уволни Шокин. При напускането си обаче Шокин заяви пред журналистите, че разполага с компромат срещу Хънтър Байдън.         Вашингтон действително оказва политическа подкрепа на Киев. Той обаче отказва да се обвърже с износените тръби на украинската ГТС и огромните инвестиции, необходими за нейната модернизация. Както признава Коболев, „отчитайки всички рискове от „Северен поток“ и от „Турски поток“, ние не забелязахме някакво желание в американските компании да купят дялове в украинската ГТС“. Тогава именно възниква идеята да бъдат привлечени заинтересовани европейски компании, които да спасят украинския транзит. Но надеждата, че те ще окажат натиск върху „Газпром“, е напълно нереална. Показателни за това са фактите, че Словакия вече даде съгласието си да се включи в „Турски поток“ през 2022 г. Италия също разглежда такава възможност, като по време на визитата му в Москва през октомври миналата година, беше постигната договореност с италианския премиер Джузепе Конте втората тръба на „Турски поток“ да бъде продължена до Апенинския полуостров. Освен това Рим има намерение през 2025 г. да получава газ от израелското находище Левиатан по газопровода  , чието строителство ще започне през следващата година. От друга страна, опитът за привличане на европейски инвеститори практически означава, че те ще имат възможност да диктуват на Киев своите условия, или както отбелязват в „Нафтогаз“, “в Европа нямат особено доверие, когато газотранспортната мрежа се управлява от украински оператор“. Не е изключено в управлението на украинската ГТС към европейските компании да се появят неочаквани партньори от Китай. На 2 април „Нафтогаз“ информира, че държавната кредитна агенция на Китай   се е съгласила да застрахова кредит на украинския газов монополист в размер на 1 млрд. долара. Това дава възможност на Киев за дългово финансиране в размер на тази сума от китайски банки. Вече стана ясно, че 160 милиона долара ще бъдат платени за закупуване от Китай на оборудване за добив на природен газ. Останалите 840 млн. долара от кредитния лимит ще бъдат насочени към други проекти на „Нафтогаз“ и в най-близко време ще бъдат съгласувани с китайската страна. Проблемът е, че в момента „Нафтогаз“ работи на загуба, с малки наличности по сметките си. Ако спре руският транзит, финансовото състояние на дружеството ще стане катастрофално и то ще може да се разплаща по китайския кредит единствено с акциите на дъщерните си компании. Затова е напълно възможно китайците да получат срещу кредитирането си блокиращ пакет акции в независимия европейски оператор, за чието създаване Киев привлече петте европейски компании. Във всеки случай, контролът върху украинската ГТС ще решат помежду си европейците и китайците или пък само китайците. България В България също има новини. „Булгаргаз“ проведе търг за внос на природен газ. Целта на търга, както декларира газовата компания, е да бъдат диверсифицирани доставките на природен газ, за да не сме тотално зависими от „Газпром“. Едно безспорно похвално начинание, което завърши според прословутата фраза на Черномирдин навремето: “Искахме да стане по-добре, а се получи както обикновено”. Защо е така? На първо място, т. нар. диверсификация ще стане пак с руски газ, но доставен от гръцки фирми. Или, както се казва в българската поговорка, „пременил се Илия, погледнал се – пак в тия“. Нещо подобно е и примерът с украинската диверсификация, където Украйна също доставяше руски газ, но от Полша и Словакия. Друг интересен момент е появата от „нищото“ на дружеството „Колмар България“, представлявано от небезизвестния бивш директор и един от собствениците на фалиралия торов завод „Химко“. Това дружество, според финансовите си отчети, от девет години насам няма никаква дейност в България, а сега изведнъж се оказва, че е крупен търговец на природен газ. Обикновено такива неща в България се случват не без висшестоящата подкрепа на някоя политическа фигура. След отваряне на офертите “Колмар” е класиран на трето място от общо трима участници в търга. Съгласно търговската практика, “Булгаргаз” подписва договор с първия класирал се, който е гръцката държавна компания . Но след приключването на търга, без да е поканен, “Колмар” внася в деловодството на “Булгаргаз” нова, подобрена оферта, която е много близо до ценовото предложение на  Новата, подобрена оферта като че ли не е изненада за “Булгаргаз” и той незабавно я одобрява. След което е подписан договор и с “Колмар”. Тук за отбелязване са няколко момента. Първият от тях е, че според условията на търга, “Булгаргаз” би трябвало да подпише договор с втората класирала се компания, но не го прави. Газовият монополист директно одобрява офертата на “Колмар”, класиран трети, и то извън тръжната процедура. Вторият класирал се в търга не е поканен да подобри офертата си и да подпише договор. Тук възникват няколко въпроса: как “Колмар” е получил информация за ценовото предложение на  , за да успее да подобри своята оферта, като предложи малко по-добра ценова отстъпка от тази на  . Защо “Булгаргаз” не подписва договор с класиралия се втори на търга? В тази връзка прави впечатление и друго. Единствено втората класирала се компания предлага LNG от терминала „Rеvithoussa“, където газът не е от руски произход и също е с приемлива търговска отстъпка. Въпреки това обаче “Булгаргаз” не я приема. Още един интересен момент е, как “Колмар” успя да подобри цената си с толкова голяма разлика между първата и втората си оферта? Ами, много просто, вместо LNG ще доставя пак руски газ, който ще закупи също от гръцка компания на занижена цена. Потвърждение за това са и резервираните от гръцката фирма M & M слотове и капацитети в DESFA за износ на природен газ към България, които по дати съвпадат с датите, договорени между “Булгаргаз” и “Колмар” за доставка. Подобно съвпадение практически е невъзможно, освен ако не става въпрос за един и същи природен газ. Нещо повече, в първата си оферта “Колмар” са посочили като произход на оферирания газ терминалът за LNG  “Revithoussa”, обаче в подобрената им оферта произходът на природния газ вече не е уточнен, а е обяснен с някаква неясна терминология. Няма да коментираме защо за гърците е изгодно да продадат руски газ под доставната му цена, защото за всички, които следят газовия пазар е ясно, но в Закона за защита на конкуренцията това се квалифицира като ценови дъмпинг, а ако се докаже, че има предварителен сговор между доставчиците и купувача, тогава ще сме изправени пред факта на картелно споразумение за ценови дъмпинг. В разрез с обичайната търговска практика е и фактът, че след като “Булгаргаз” е получил три изгодни оферти за количества природен газ, от които се нуждае, той решава да отхвърли само офертата на втората класирала се компания, в която единствено се предлага реална диверсификация на доставките. Този факт донякъде поставя под въпрос и обективността на тръжната процедура, като  буди съмнения за някакви задкулисни договорки. В следващите дни ще бъде интересно как „Газпром“ от своя страна ще реагира на този гръцко-български ценови дъмпинг на пазарите му в Гърция и България. Защото това, без съмнение, е много лош сигнал към европейските му клиенти. Дали няма да възникнат и съмнения за сговор между гръцките компании и „Булгаргаз“, целящ да бъде използван този търг като опит за ценови натиск върху руската компания? А може би тази „диверсификация“ е направена с одобрението на „Газпром“, като елемент от някаква секретна бизнес стратегия? „Поживëм – увидим“, както казват руснаците. Може би ще чуем и мнението на принципала на “Булгаргаз” за тази нестандартна тръжна процедура, след като е известно, че “Булгаргаз” едва ли би направил и една крачка без неговото одобрение?", "date": "2019.04.09", "title": "Има ли нещо гнило в търга на “Булгаргаз” за внос на природен газ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394391-%D0%BD%D0%B5-%D0%B5-%D0%B4%D0%B0%D0%BB%D0%B5%D1%87%D0%B5-%D0%B2%D1%80%D0%B5%D0%BC%D0%B5%D1%82%D0%BE,-%D0%BA%D0%BE%D0%B3%D0%B0%D1%82%D0%BE-%D1%89%D0%B5-%D0%B8%D0%BC%D0%B0-%D0%BE%D1%81%D1%8A%D0%B4%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Няма как да коментирам „Апартамент гейт“. Не съм политик, не мога да извършвам проверки. Делата срещу магистрати и народни представители се разглеждат от наказателният съд. Това каза по БТВ шефът на Апелативният спецсъд Георги Ушев.     Кога човек може да ползва отпуск е негова преценка. Може би по време на проверка, е разумно да има отпуск. За миналата година има драстично увеличаване на делата. 55 процента повече дела са постъпили дела от общ характер. Така се получи, че абсолютно всички дела при нас са знакови. Повдигат се дела срещу олигарси, политици. Не искам да отличавам някое от тях като по-важно. Увеличава се процентът на отменените актове. Тази година през първото тримесечие отчитаме само потвърдени актове. Направили сме отчет за върнати дела. Взели сме мерки за отстраняване на тези причини. Организирали сме семинар на тема за слабостите. Има 8 отменени дела от общо 20. За ОПГ имаше оправдателна присъда по т. нар. дело „Палките“ на първа инстанция. Апелативният специализиран наказателен съд  осъди 8 от 12-те обвиняеми. Пернишката група „Килърите“ яха осъдени на 10 години. Ще дойде време, когато за корупцията ще си говорим за конкретни резултати. Никой не оспорва правото на Лозан Панов да извърши проверка. Има съдийска реакция за намеса. Нека да дойдат процеси срещу политици. Не е далече времето, когато ще има осъдени политици.", "date": "2019.04.09", "title": "Не е далече времето, когато ще има осъдени политици"}
{"url": "http://www.classa.bg/%D1%81%D0%B2%D1%8F%D1%82/item/394392-%D0%B8%D0%B7%D1%80%D0%B0%D0%B5%D0%BB-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BE%D1%81%D0%BF%D0%BE%D1%80%D0%B2%D0%B0%D0%BD%D0%B8-%D0%B8%D0%B7%D0%B1%D0%BE%D1%80%D0%B8", "text": "Израел провежда парламентарни избори, които ще определят бъдещето на Бенямин Нетаняху и партия \"Ликуд\". Наблюдателите определят гласуването като ключов момент за страната заради силната конкуренция от страна на центристкия кандидат Бени Ганц и обвиненията в корупция срещу действащия премиер. Нетаняху мобилизира избирателите си с все по-твърди послания по темата за националната сигурност. В последните няколко дни на кампанията той дори намекна, че евентуалното му ново правителство ще анексира еврейските селища в окупирания Западен бряг на р. Йордан. Той отхвърля обвиненията в корупция и твърди, че е жертва на предизборен \"лов на вещици\", насочен към манипулация на вота на гражданите. Главният му опонент е бившият генерал Бени Ганц, ръководител на центристката коалиция \"Синьо и бяло\". Ганц предупреди симпатизантите си, че Нетаняху се готви да промени законодателството, за да се защити от наказателно преследване. Двете основни сили в страната са с изравнена електорална подкрепа, като се очаква да спечелят по 30 мандата в 120-местния парламент. Който и да излезе начело, ще трябва да започне преговори за нова управляваща коалиция. Ако Нетаняху успее да вземе предимство над опонентите си, това ще бъде неговият пети мандат начело на Израел.", "date": "2019.04.09", "title": "Израел излиза на оспорвани избори"}
{"url": "http://www.classa.bg/%D1%81%D0%B2%D1%8F%D1%82/item/394383-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D1%81%D0%B0%D1%89-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Министърът на вътрешната сигурност на САЩ, Кирстен Нилсен ще престане да изпълнява задълженията си и ще напусне поста си, съобщи президентът на САЩ Доналд Тръмп.   На своя акаунт в Twitter, президентът на САЩ благодари на Нилсен за нейната служба и обяви, че действащ секретар на вътрешната сигурност ще бъде Кевин МакАлиен, досегашният комисар по митническата и граничната защита. „Сигурен съм, че Кевин ще свърши чудесна работа!\" - добави Тръмп. 46-годишната Нилсен бе шеф на американското министерство на вътрешната сигурност от декември 2017. \"Въпреки постигнатия напредък в реформирането на националната сигурност за една нова ера, определих, че сега е подходящият момент да се оттегля. Надявам се, че следващият секретар ще има подкрепата на Конгреса и съдилищата, за законите, които са възпрепятствали нашата способност да защитаваме американските граници и които са допринесли за раздора в дискурса на нашата нация\" написа Нилсен в писмото си до президента. Нейната оставка настъпва на фона на нарастващото недоволство в администрацията на Тръмп от броя на хората, преминаващи южната граница на САЩ. Назначаването на МакАлийнан за временен секретар на вътрешната сигурност отразява, че за президента в дейността на този отдел, първоначално създаден за борба с тероризма след атаките от 11 септември, приоритет е положението на границата с Мексико и борбата с незаконната миграция. Двама души, запознати с въпроса, казаха за АП, че Нилсен отишла в Белия дом, за да разговаря с Тръмп след пътуването си до границата. Според източници от агенцията, тя отдавна е разочарована от трудността да получи помощ от другите ведомства по отношение на нарастващия брой чуждестранни семейства, които пристигат в страната, преминавайки южната граница.", "date": "2019.04.09", "title": "Министърът на вътрешната сигурност на САЩ подаде оставка"}
{"url": "http://www.classa.bg/%D1%81%D0%B2%D1%8F%D1%82/item/394385-%D1%81%D0%B0%D1%89-%D0%B8%D0%B7%D1%82%D0%B5%D0%B3%D0%BB%D1%8F%D1%82-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D1%81%D0%B8-%D0%BE%D1%82-%D0%BB%D0%B8%D0%B1%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B2%D0%BB%D0%BE%D1%88%D0%B5%D0%BD%D0%B8%D1%82%D0%B5-%D1%83%D1%81%D0%BB%D0%BE%D0%B2%D0%B8%D1%8F-%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Ролята на Вашингтон в превръщането на Либия от страна с най-висока степен на развитие в цяла Африка, в зона, потопена в хаос, не беше незначителна, но сега Пентагонът казва, че е твърде опасно американските войски да останат там. Африканското командване на Съединените щати (Africom) обяви в неделя, 7 април, за изтеглянето на войските си, разположени в африканската страна. \"Поради нарасналите вълнения в Либия, в отговор на условията на сигурност на място, контингентът от американски сили, подкрепящи американското африканско командване, временно бе преместен от страната \", съобщиха в изявление, без да се уточнява колко е голям този контингент или на какво място е преместен. Ситуацията настъпи на фона на ескалацията на напрежението в Либия, където маршал Халифа Хафтар, който оглавява Либийската национална армия и чиито сили контролират повече от 70% от територията на страната, започна в четвъртък офанзива за завземане на Триполи и освобождаване на столицата на правителството на националното споразумение (GAN), подкрепено от ООН. След свалянето на Муамар Кадафи през 2011 г. и чуждестранната военна интервенция, в Либия преобладават две конкуриращи се правителства: GAN, което контролира Триполи и западната част на страната, и Камарата на представителите на Либия, базирана в град Тобрук, която Хафтар поддържа. От американското посолство в Либия подчертаха, че Вашингтон \"се противопоставя на военната офанзива на силите на Халифа Хафтар, настоява незабавно да се спрат всички военни операции срещу Триполи и да се върнат към позициите на статуквото.\"", "date": "2019.04.09", "title": "САЩ изтеглят войските си от Либия заради \"влошените условия на сигурност\" в страната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394384-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Не е известно Цветанов да е изучавал болшевишката история, нито каквато и да е друга история.  Обаче владее отлично прийомите на болшевизма. Фандъкова има доблестта да каже по телевизията, че на мястото на Цв. би си подала оставката - от всички постове - и то доста по-рано.  Така мисли тя.  Но Цв. не позволява подобни волности - да мислиш, както си знаеш.  И веднага я обявява за враг - засега свой.   И казва: „Тя беше употребена срещу ГЕРБ“. Така: казваш нещо срещу Цветанов - и вече си враг на ГЕРБ.  По-нататък може да те обявят и за „враг на Народа“. Това си е болшевишки вождизъм, нищо повече.     А ето какво пише Еманюел Карер във великолепния си документален роман „Лимонов“:  „На един съратник на Ленин, Пятаков, дължим следното изключително изречение: „Ако партията го изисква, истинският болшевик е готов да повярва, че черното е бяло и бялото е черно“. Точно в това се състои тоталитаризмът … да кажеш на хората, че черното, което виждат, е бяло и да ги принудиш не само да го повтарят, но накрая и да си повярват…“ Откъде иде този болшевишки плам в Цветанов – с всички рискове още да се изроди?  Фандъкова каза още нещо, доста по-опасно: Цв. останал, защото имал голям авторитет в ГЕРБ.  И сега ли?  Това не е ли обидно за привържениците на ГЕРБ? ***  УТОЧНЕНИЕ  Уважаеми приятели, ТОВА е моята страница – всички други страници, блогове и пр. във ФБ, които използват името ми или мои фотоси, нямат нищо общо с мен.", "date": "2019.04.09", "title": "Фандъкова и Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394378-%E2%80%9E%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D1%8A%D1%82%E2%80%9D-%D0%BD%D0%B0-%E2%80%9E%D0%B0%D1%80%D1%82%D0%B5%D0%BA%D1%81%E2%80%9D-%D1%89%D0%B5-%D0%BF%D1%80%D0%B0%D0%B2%D0%B8-%D1%82%D0%BE%D0%BA-%D0%B1%D0%B5%D0%B7-%D0%B3%D0%BE%D1%80%D0%B8%D0%B2%D0%BE-%D0%B2-%D0%BC%D0%B0%D0%B7%D0%B5%D1%82%D0%BE%E2%80%A6-%D0%BA%D0%B0%D0%BA-%D0%BB%D0%B8-%D0%BD%D0%B5-%D0%B3%D0%BE-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0%D1%82", "text": "В драмата с т. нар. небостъргач на фирма „Артекс” в Лозенец изплува неочаквана новина – в нея ще се внедрява портативна централа за производство на ток – „квантов генератор”, който работи по метод още непознат в световната наука. Изобретението е на българин, който живее в САЩ от 30 години и ще се прилага за пръв път на практика. Така обяснява самият изобретател в интервю за „24 часа”. Физици казаха пред e-vestnik, че обясненията са несериозни и такова чудо няма (виж по-долу подробности за чудото). Вестникът е стигнал до това интервю като форма на подкрепа на строителството на забележителния „иновативен” небостъргач. Но за да се стигне до такива подкрепящи публикации, се e появил проблем пред строителството. Да продаваш евтино на когото трябва луксозни апартаменти може да стане по принуда, може и по собствено желание, за да си решиш проблема. Може и двете. Както се казваше във вица за мутрата – той имал просто счетоводство с две графи: „Ми даде” и „Му взех”. Такива коментари се появиха в социалните мрежи по повод апартаментната афера, свързана с фирма „Артекс”. Кой знае кои точат зъби за апартаменти в тази сграда, най-високата, на най-високото място в София, с гледка към града и към Витоша едновременно. Но няма шега, строителството на т. нар. небостъргач в кв. „Лозенец” беше спряно от ДНСК, въпреки че е приета специална поправка в закона, която удължава срока на разрешително за строеж от 5 на 10 години. Основанията за спиране са някои неспазени нормативи при строителство (поправимо) и липса на две асансьорни шахти за автомобили, които са били в проекта на сградата. Последното не е ясно дали е поправимо, дали може да се избият във вече построеното, но то показва някакви промени в проекта. Така че има проблем за завършването на „небостъргача” ( в Щатите за небостъргач се смята сграда по-висока от 150 метра, а 30-40-етажни сгради като тази в Лозенец се наричат „хайрайз”). Няма как да остане недостроен, а е стигнал почти до 20-ия етаж.     И като подкрепа след спирането на строителството се включва неочаквано вестник „24 часа” с интервю с българския учен-изобретател Кирил Чуканов, който живее в САЩ от 30 години (виж  ). Както обяснява самият той, поканен е да направи енергийно захранване на сградата с неговото изобретение „квантов генератор”, който не се нуждае от гориво и външни източници на енергия. Вестникът пита учения какво представлява изобретението, което ще се внедри в сградата „ако „Артекс инженеринг” я построи в „Лозенец” Тоест, съществува заплаха да не я построи, макар че е вдигната до 20-ия етаж. Дали някой използва положението да притисне инвеститора „да пусне” каквото трябва под формата на апартаменти, в тази или друга сграда, може само да се предполага. Цветанов, Цецка Цачева и др. вече са се уредили… Но сега на сцената се появява някакъв „квантов генератор”, който направо избива рибата.  Какво представлява той? Самият му изобретател обяснява: „Енергийното захранване ще става с генератор, произвеждащ квантова свободна енергия, във формата на кинетична енергия, превръщана в електрическа енергия. Никакъв външен енергиен източник не е нужен…”  Генераторът е самоподдържащ се, обяснява Чуканов. „Използва се мощна изкуствено създадена кълбовидна мълния, която представлява двудименсионен квантов обект, подчиняващ се не на обикновените физически закони, а на свои квантови ограничения.” Генераторът щял да бъде монтиран в една гаражна клетка 3 на 6 метра в подземията на сградата. Мощността била 1-2 мегавата, тоест 1000-2000 киловата. Ще работи непрекъснато, 24 часа в денонощие.    ", "date": "2019.04.09", "title": "„Небостъргачът” на „Артекс” ще прави ток без гориво в мазето… Как ли не го рекламират"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394379-%D1%81%D0%B2-%D0%BC%D1%87%D0%BA-%D0%B5%D0%B2%D0%BF%D1%81%D0%B8%D1%85%D0%B8%D0%B9", "text": "  Възпитан бил още от детство в духа на християнската вяра. Той бил човек богат, знатен и почитан от всички. Когато достигнал пълнолетие, той се оженил. Денят на сватбата му съвпаднал с годишния празник в чест на езическия идол Фортуна (щастие). По това време управлявал император Юлиан Отстъпник (361-363 г.). Когато посещавал града, той всеки път извършвал тържествено жертвоприношение в капището на този идол. На неговия пример подражавали всички езичници. Те търсели различни поводи да извършват тържества в чест на този бог. През време на сватбеното угощение Евпсихий забелязал големи тълпи от езичници, които отивали към капището за жертвоприношение. В сърцето му пламнала свещена ревност по Бога. Той взел със себе си няколко християни, отишъл и счупил идола и разрушил капището.     За тази му постъпка веднага съобщили на императора. Евпсихий знаел какво го очаква. Затова раздал имота си на бедните и чрез пост и молитви започнал да се подготвя за предстоящия му мъченически подвиг. Като узнал за станалото в Кесария Кападокийска, Юлиан бил обхванат от голям гняв и решил да отмъсти не само на Евпсихий, но и на всички християни в целия град. Жителите на Кесария той обложил с големи данъци, лишил града от привилегиите, които имал като главен град на областта и поискал незабавно да бъде възобновено разрушеното капище. Евпсихий бил подложен на страшни мъчения. Окован във вериги, той бил хвърлен в тъмница. Често го извеждали и жестоко го мъчели по различни начини. Той обаче мъжествено понасял всички страдания и твърдо изповядал вярата си в Христа Иисуса. Дълго време продължили тези изтезания, но мъченикът останал непоколебим в своите християнски убеждения. Най-после той бил посечен с меч. Идолското капище обаче не било въста-новено, защото император Юлиан заминал на война с персите и повече не се върнал в Кесария Кападокийска, а по-късно върху гроба на мъченика бил издигнат великолепен храм.", "date": "2019.04.09", "title": "Св. мчк Евпсихий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394381-9-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "193 г. - Септимий Север е обявен за римски император.   1387 г. - Османският владетел Мурад I превзема Солун.   1413 г. - Хенри V е коронован за крал на Англия.   1609 г. - Започва масовата депортация на остатъците от мавританско население на територията на кралство Испания - Изгонването на мориските.   1667 г. - В Париж се организира първата в света публична художествена изложба.   1865 г. - Американска гражданска война: Главнокомандващият войските на Конфедерацията ген. Робърт Лий се предава на командващия войските на Севера ген. Юлисис Грант.   1866 г. - В САЩ е приет Закон за гражданските права, който предоставя равни права на всички граждани на САЩ, с изключение на индианците.   1867 г. - Сенатът на САЩ ратифицира договор с Русия за покупката на Аляска.   1877 г. - Провежда се заседание на екзархийския синод, на което Панарет Пловдивски и Григорий Доростоло-Червенски предлагат на Антим I сам да се откаже от заемания пост.   1916 г. - Първата световна война: Германската армия започва третата си офанзива в битката при Вердюн.   1928 г. - Ислямът е обявен за официална религия в Турция.   1930 г. - В Ню Йорк е направена първата публична демонстрация на видеотелефона.   1937 г. - С кацането си в Лондон „Камикадзе\" на фирмата „Мицубиши\" става първият японски самолет, летял до Европа.   1940 г. - Втората световна война: Нацистка Германия започва Операция „Везерюбунг\", при която нахлува в Дания и Норвегия.   1940 г. - Започва битката за град Нарвик, продължила до 8 юни същата година.   1945 г. - Заради участието си в заговор срещу Хитлер е екзекутиран германският адмирал Вилхелм Канарис.   1963 г. - Уинстън Чърчил става първият чужденец, получил званието почетен гражданин на САЩ.   1963 г. - Основана е канадската музикална компания „Мюзик Канада\".   1967 г. - Първият Боинг 737 извършва първия си полет.   1969 г. - Извършен е първият изпитателен полет на свръхзвуковия самолет „Конкорд\".   1970 г. - Пол Макартни обявява официално разпадането на легендарната група „Бийтълс\".   1989 г. - Съветската армия репресира антисъветски демонстрации в Тбилиси.   1990 г. - Унгарският демократичен форум идва на власт в резултат на избори след 40 години комунистически режим.   1991 г. - Грузия обявява независимостта си от Съветския съюз.   1992 г. - Консервативната партия на Джон Мейджър печели на изборите в Обединеното кралство.   2002 г. - Елизабет - кралицата-майка на Обединеното кралство, е погребана в Уестминстърското абатство.   2003 г. - Война в Ирак (2003): Американските войски завладяват Багдад.   2005 г. - Чарлз (принц на Уелс), сключва брак с Камила Паркър-Боулс.   2008 г. - Бившата югославска република Македония обявява, че ще постигне компромис с Гърция, като промени своето име на Република Нова Македония.  ", "date": "2019.04.09", "title": "9 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/394380-%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%81%D1%82%D0%B0%D0%BD%D0%BA%D0%B8-%D0%BE%D1%82-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0,-%D0%BF%D0%BE%D0%BA%D0%B0%D0%B7%D0%B2%D0%B0%D1%89%D0%B8-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Екип от астрономи, начело с Кристофър Мансер от Университета на Уоруик в Обединеното кралство, е открил останките от разрушена планета, която има характеристики, подобни на Земята. Според проучването, публикувано в четвъртък, откритието ни позволява да узнаем бъдещето, което може да очаква нашия свят в рамките на милиарди години. Намереното тяло изглежда е сърцевината на една планета, чиято кора е откъсната от интензивната гравитация на орбиталното бяло джудже, известно като SDSS J1228 + 1040. Последното е звезда, изгорила цялата си ядрена енергия и е в заключителния етап от съществуването си. Следователно, тези условия дават представа за съдбата на планетите, когато техните звезди остареят, както ще се случи и със Слънцето. Този тип звезди изчерпват водородното гориво, започват да изгарят елементи като хелий и въглерод и след това изяждат планетите, които обикалят на орбита твърде близо до тях. \"Общият консенсус е, че от 5 000 до 6 000 милиона години от сега нататък, в нашата Слънчева система вместо слънцето ще има бяло джудже, обикаляно от Марс, Юпитер, Сатурн – по-външните планети, както и от астероиди и комети.\" - каза в изявление Мансер. Учените обявиха, че са специално наблюдавали това бяло джудже от 15 години. В допълнение, в процеса на идентификация на останките е използван Големият телескоп на Канарите, намиращ се в Испания, както и нова техника за изследване на спектъра на радиация. Намереното небесно тяло е на разстояние от 400 светлинни години и се смята, че е съставено главно от тежки метали като желязо и никел, което е помогнало за оцеляването му при пълното разрушаване на неговата система.", "date": "2019.04.09", "title": "Откриха останки от разрушена планета, показващи бъдещето на Земята"}
{"url": "http://www.classa.bg/%D1%81%D0%B2%D1%8F%D1%82/item/394382-%D0%BA%D0%B0%D1%82%D0%B0%D1%80%D1%81%D0%BA%D0%B8-%D1%81%D0%BE%D1%86%D0%B8%D0%BE%D0%BB%D0%BE%D0%B3-%D1%83%D1%87%D0%B8-%D0%BD%D0%B0-%D0%BF%D1%80%D0%B0%D0%B2%D0%B8%D0%BB%D0%BD%D0%B8%D1%8F-%D1%81%D0%BF%D0%BE%D1%80%D0%B5%D0%B4-%D0%B8%D1%81%D0%BB%D1%8F%D0%BC%D0%B0-%D0%BD%D0%B0%D1%87%D0%B8%D0%BD-%D0%B4%D0%B0-%D1%81%D0%B5-%D0%B1%D0%B8%D0%B5-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0", "text": "\"Много хора, особено онези, които са женени, биха искали да знаят как да бият съпругата си.\" Така социологът от Катар Абд ал-Азиз ал-Хазрад ал-Ансари, който твърди, че се основава на исляма, започва видеото в канала си в YouTube. Според Ал-Ансари не е нужно да го правите много често, но човекът, който е водач на къщата, понякога трябва да демонстрира авторитет и сила, да дисциплинира жена си \"от любов и така животът да продължа напред\". \"Казах ти да не напускаш къщата! Колко пъти трябва да ти кажа?\" Казва Ал-Ансари на глас, преди да покаже как да направи \"идеален\" удар, насочен към рамото на малко дете. Във видеото участва неговото дете Найеф. \"Ударът, с който току-що ударих Найеф, е истинският мек удар на исляма\", казва Ал-Ансари, пояснявайки, че мюсюлманските закони забраняват да се удря жена в главата, лицето и носа. \"Жената трябва да почувства, че си истински мъж, такава е нейната природа\", заключава \"специалистът\".", "date": "2019.04.09", "title": "Катарски социолог учи на правилния според исляма начин да се бие съпругата"}
{"url": "http://www.classa.bg/%D1%81%D0%B2%D1%8F%D1%82/item/394374-%D0%BA%D0%B8%D1%82%D0%B0%D0%B9-%D0%B2%D0%B5%D1%87%D0%B5-%D0%BD%D0%B5-%D1%80%D0%B0%D1%81%D1%82%D0%B5", "text": "За първи път в най-новата история на страната делът на трудоспособното население на Китай намалява. А това е сериозно предизвикателство за социално-осигурителната система и здравеопазването в страната. За Китай това си новина: раждаемостта в страната спада за втора поредна година. През 2018 са се родили общо 15,2 милиона китайчета - с 2 милиона по-малко отколкото през 2017-а. От 1960-те години насам това е и най-ниският брой новородени за 1 година в Китай. През последните пет години броят на трудоспособното население на възраст между 16 и 59 години е намалял с 20 милиона души. При тези темпове броят на трудоспособните китайци ще спадне от 925 милиона души през 2011 г. на 700 милиона души през 2050 година. Тогава всеки трети китаец ще бъде пенсионер. Средната продължителност на живота в страната е цели 77 години, а доходът на глава от населението е съизмерим с този на една България. Това е огромно предизвикателство за страната: все по-малко работещи ще се падат на все повече възрастни хора на пенсии.  Бейби бумът не идва Обрат трудно може да настъпи. Още през 2016 година Пекин се опита да насърчи раждаемостта като  , с която реформаторът Дън Сяо Пин искаше да ограничи ръста на населението през 1980-те години. Китай отдавна е постигнал целта си да се превърне в благоденстващо общество, а на китайските семейства отново им е разрешено да имат по две деца. Въпреки това очакваният бейби бум все още не се е състоял: от януари до ноември 2018 година в най-многолюдната китайска провинция Шандун са се родили 81 хиляди деца - 21% по-малко в сравнение с 2017 година.  Това обаче не се дължи на факта, че \"китайското население изглежда е загубило вяра в бъдещето\", както писа наскоро един германски вестник, а по-скоро се обяснява с това, че кариерата играе все по-важна роля за младите китайци. Родителите предпочитат да работят и да правят кариера, а бабите и дядовците не са склонни да се грижат за повече от едно внуче. Освен това отглеждането на дете става все по-скъпо удоволствие: растат цените на жилищата и разходите за здравно осигуряване и образование. Затова и много китайски семейства продължават по инерция да раждат само по едно дете - самите те са свикнали с това положение, тъй като са били единствено дете в семейството. Има и още нещо: тъй като в Китай няма достатъчно старчески домове, нуждаещите се от грижи възрастни хора често остават да живеят при децата си. Освен това политиката на едното дете наруши баланса между двата пола: делът на жените в детеродна възраст намалява постоянно. Към всичко това се прибавя и масовото преселение към големите градове, където няма толкова място и време за отглеждане на деца. Вследствие на това в някои китайски провинции   с една трета.   По пътя на индустриалните държави     Все още Китай е най-многолюдната страна в света с население от над 1,4 милиарда души, следвана плътно от Индия с 1,34 милиарда. Което обаче скоро ще се промени: през 2029 година китайското население ще достигне своя пик от 1,49 милиарда жители, след което то ще започне да се свива неудържимо. Подобно развитие преживяха почти всички индустриални държави, и най-вече съседните Южна Корея и Япония. Китай може да преодолее демографския срив с повече миграция, както сториха САЩ, Германия и Австралия. Китай все още е относително хомогенна държава, но постепенно започва да се отваря към света. \"Новият път на коприната\" може да допринесе за това - така например днес в Китай живеят и работят повече чужденци, откогато и да е било, вкл. и много хора от Африка. Но все още не можем да определим Китай като класическа имигрантска страна: немислимо е чужденците от западна Европа или Африка да получат китайско гражданство. Единствената възможност за овладяване на демографския срив е китайското правителство да създаде повече стимули за това семейството да не пречи на професията. То може да се поучи от опита на развитите индустриални държави, например по отношение на плаващото работно време, платения отпуск по майчинство, детските надбавки или данъчните облекчения за родители. Грижата за възрастните - следващото голямо предизвикателство     Подобряването на грижите за възрастните хора също може да бъде облекчение. В речта си пред партийния конгрес Си Цзинпин настоя за систематично разширяване на този вид социални услуги. За целта обаче Китай има нужда от по-добри осигуровки. Китайската комисия за реформи и развитие препоръчва пазарът на услугите в сектора на грижите за възрастните и болните хора да бъде отворен за повече частни китайски, но също така и за чуждестранни компании. Обмисля се въвеждането да допълнителни финансови стимули за някои професии, напр. за болногледачи. В големите китайски градове вече е изградена мрежа от хосписи, финансирани от държавата. Често обаче техните услуги се свеждат само до амбулаторни прегледи, мерене на кръвното налягане или на температурата. Същевременно китайското правителство насърчава развитието на роботи-болногледачи. Докато те навлязат в практиката обаче ще мине още много време. Всъщност, роботите могат да станат ключ за решаването на проблема. Защото чрез автоматизацията на фабриките ще намалее необходимостта от работна ръка. В този смисъл не е толкова лошо, че раждаемостта спада, а делът на трудоспособното население - намалява. Това не е задължително да доведе до спад на икономическия ръст. Китайските фабрики на бъдещето ще бъдат в състояние да генерират повече ръст с по-малко персонал.  ", "date": "2019.04.09", "title": "Китай вече не расте"}
{"url": "http://www.classa.bg/%D1%81%D0%B2%D1%8F%D1%82/item/394375-%D0%BF%D0%BE%D0%BB%D0%B5%D1%82%D0%B8-%D0%B4%D0%BE-%D0%BB%D1%83%D0%BD%D0%B0%D1%82%D0%B0-%D0%B8-%D0%B4%D0%BE-%D0%BC%D0%B0%D1%80%D1%81", "text": "Звучи като анекдот, но явно е сериозно. В близките години президентът Доналд Тръмп иска да види американски астронавти на Луната и на Марс. Експертите са ужасени.       Който иска да разбере опасната и фалшива логика на правителството на Тръмп за нови космически мисии до Луната, трябва да си припомни датата 24 април 2017 година. На този ден Тръмп направи една шокираща забележка по време на видеоконферентен разговор с Международната космическа станция /МКС/. Американският астронавт Джек Фишер тъкмо разказваше за вкусното кафе, което пиел на МКС, когато президентът внезапно смени темата. \"Кажете, кога, според Вас, ще можем да изпратим хора на Марс?“ попита Тръмп. Американската астронавтка Пеги Уитсън отговори: \"Мисля, че това може да стане някъде през 2030-те години, както предвижда Вашият план. Както споменах, ние разработваме съответния хардуер за изпитания на нови ракети-носители. И те ще ни изведат много по-надалеч от Земята, отколкото досега. За съжаление космическите полети изискват много време и пари\", каза тя още. \"С други думи, ще се опитаме да осъществим плановете още по време на първия ми мандат, а в най-лошия случай - по време на втория. Значи ще трябва да побързаме, окей?“, каза Тръмп. В отговор на това няколко души в Овалния кабинет се разсмяха, но астронавтката Кейт Рубинс, която седеше непосредствено до президента, започна да гледа доста тревожно. По-късно забележката на Доналд Тръмп беше възприета като шега. Но тя показа ясно как американският президент гледа на космическите мисии – като на нещо, което зависи от неговия мандат.     На този фон придоби ново значение и разказаното от Клиф Симс - бивш член на комуникационния щаб към Белия дом. В книгата си \"Team of Vipers\" Симс описва как Тръмп обещал да даде на шефа на НАСА \"всички пари, които са необходими“ – само и само да изпрати астронавти на Марс още до края на първия му президентски мандат. На Марс през 2020??? Целта за провеждане на толкова спешна космическа мисия до Марс е напълно нереалистична. Дори е  опасно да се говори за подобно нещо. Космическите мисии до далечни планети се осъществяват бавно, защото трябва да бъдат разработени съвсем нови технически решения. Има нужда от продължителни изпитания на нови космически кораби, които не могат да бъдат произволно скъсявани по време, защото това би увеличило риска от евентуални катастрофи. Забележката на президента сигурно бързо щеше да потъне в забрава, ако не се бе случило и нещо твърде знаменателно: на 26 март 2019 година вицепрезидентът Майк Пенс държа изключително агресивна реч на Националния космически съвет на САЩ в Алабама. Там той обяви, че \"приоритетната цел на американското правителство и на САЩ е повторно да изпратят американски астронавти на Луната в рамките на следващите пет години\". Нещо повече. Пенс обяви, че „провалът на тази цел изобщо не може да бъде опция\", и допълни, че ще бъдат използвани ракети на частни предприемачи, ако петгодишната цел не може да се постигне по друг начин. Прозвуча и почти открито заплаха. \"Ако НАСА не е в състояние да изпрати американски астронавти на Луната през следващите пет години, ще трябва да променим организацията, а не целта\", каза още Пенс. С други думи: НАСА или ще се вмести в това време, или трябва да очаква санкции. Майк Пенс обоснова спешността на задачата със \"съревнованието за Космоса\", водено с Китай. Макар че този аргумент не е твърде убедителен. Вярно, Китай изпрати един робот на \"тъмната страна\" на Луната, но повечето експерти  са убедени, че Китай би могъл да осъществи пилотирана мисия дотам най-рано през 30-те години на този век. Предизборна тактика Защо тогава се появи тази спешна цел - американски астронавти да кацнат на Луната още през следващите пет години? Всичко говори в подкрепа на тезата, че годината 2024 е избрана така че кацането на Луната да стане в рамките на първия президентски мандат на Тръмп. По това време предизборната битка за президентския пост ще е в разгара си. С други думи – ще послужи за пиар на републиканците. Когато през 1969 година американски астронавти стъпиха за първи път на Луната, рейтингът на тогавашния президент Никсън се покачи с четири процента. Явно това е истинската причина зад новия петгодишен план на американското правителство, което иска да изпрати астронавти на Луната още през 2024, вместо през 2028, както е предвидено. Подобна тактика за печелене на избори би могла да се очаква по-скоро от автократични правителства и деспоти, отколкото от САЩ. Още повече, че тя застрашава живота на американските астронавти.    ", "date": "2019.04.09", "title": "Полети до Луната и до Марс"}
{"url": "http://www.classa.bg/%D1%81%D0%B2%D1%8F%D1%82/item/394376-%D0%B6%D0%B8%D0%B2%D0%BE%D1%82-%D0%B1%D0%B5%D0%B7-%D0%B1%D0%BE%D0%BB%D0%BA%D0%B0", "text": "Представете си живот без болка. Без зъбобол. Без менструални болки. Без артрит. Една жена, която не изпитва болка, напоследък е във фокуса на медийното внимание ззаради доклад, публикуван в изданието British Journal of Anaesthesia. Джо Камерън предизвиква интереса на учените, след като навършва 60 години и преминава през обикновно крайно болезнена операция за артрит само с парацетамол за справяне с болката при възстановяването след това. Животът на Камерън е пълен с безболезнени травми. Дори раждането на детето й почти не й повлиява.     Животът без болка може да ви се струва като същинско блаженство. Но случаят с Камерън и начинът, по който разбираме какво означава наистина болката, е по-сложен, отколкото изглежда на пръв поглед. Болката е полезна Хората с редки генетични заболявания могат да се родят напълно нечувствителни към болката. Те често се самонараняват, когато са млади, и натрупването на травми и микро-травми означава, че те рядко доживяват до зряла възраст. Това не е изненадващо. Болката играе жизненоважна защитна роля. Тя ни предпазва от травми. Тя ограничава движението ни, когато части от тялото ни са контузени. Без тази вградена система, бремето на незаздравели контузии в крайна сметка може да ни унищожи. Камерън е поразително предизвикателство за медицината. Подробното изследване на прага на болка на Камерън показва, че извън болката от горещина, тя има относително нормални възприятия за болка. Тя споделя за счупени в миналото кости и многобройни белези, което загатва, че нейният дълъг живот поне донякъде е въпрос на късмет. Раждането на дете е по-лесно за нея, но тя преминава през анестезия с газ. Тя използва парацетамол, но в ситуации, в които повечето от нас биха посегнали към морфина. Нейните възприятия за болка изглеждат намалели в много случаи (често в нейна вреда), но не напълно отсъстващи. Ключът към нейните необичайни изживявания може би е свързан с друг поразителен факт от нейния живот - липсата й на тревожност или страх. Дори скорошна автомобилна катастрофа изглежда не е предизвикала сериозна реакция у нея. Какво допринася за появата на болка? Какво се случва в биологичен смисъл? Анализът на гените на Камерън разкрива, че тя има недостиг на ензима FAAH (амидна хидролаза на мастни киселини), който разлага невротрансмитера анандамид. Невротрансмитерите са химикали, които влияят върху сигналите между нервните клетки - невроните. Различни лекарства и наркотици имат различен ефект, защото имитират различни невротрансмитери. Prozac възпроизвежда ефекта от невротрансмитера серотонин, а примерно кокаинът подражава на допамина. Анандамидът, чието име произлиза от думата на санскрит за \"блаженство\", е най-добре изученият от образуваните от тялото ни невротрансмитерни молекули, известни като канабиноиди. Както подсказва името им, ефектът от канабиноидите може да бъде имитиран от активните съставки в марихуаната. Те изглежда имат и сходен ефект. Повишените нива на анандамид понижават болката и тревожността в лабораторни опитни животни. Тъй като организмът на Камерън не преработва анандамида, той се натрупва в кръвта й. Тя не само че усеща по-малко болка, но и изпитва по-слаба тревожност от болката, която усеща. Любопитният факт, който тя споделя, е, че нейните усещания са доста сходни с друг странен феномен, отдавна познат на изследователите на болката - този на безболезнените травми след сериозни инциденти. Много изключително сериозни контузии първоначално са безболезнени. Ранени войници и пострадали в на автомобилни катастрофи често съобщават, че не са изпитали изобщо болка, докато не са се оказали в безопасност. Изучаващият болката учен Патрик Уол твърди, че това е част от важна еволюционна адаптация. Болката ограничава движението, което е нещо негативно при критични случаи: изглежда необходимо да има система, която да притъпи болката и страха, докато се окажете в безопасност. Вградената ни канабиноидна система вероятно играе жизненоважна роля в този \"бушон\" за болката. И наистина, има много убедителни доказателства, подкрепящи тезата, че болката е нещо повече от просто увреждане на тъканите. В един прочут случай, строител се е оказал в спешното отделение с мъчителна болка и 15-сантиметров пирон, забит в ботуша му. Когато лекарите са махнали ботуша, те са открили, че пиронът е минал между пръстите му. Той изобщо не е бил контузен; болката е била изцяло на психологическа основа. Очакването и страхът са важен източник на болка. Болката отразява нещо повече от просто контузии и увреждания. Връзката между ситуацията на Камерън и канабиноидите, образувани от телата ни, подкрепя нарастващия интерес към употребата на базирани на канабис лекарства, които да заменят опиатите. Обратно, има доказателства, че злоупотребата с опиати често се дължи на способността на опиатите да понижават страха и тревожността, наравно с намаляването на болката. Вероятно канабиноидните лекарства може да постигнат две неща едновременно, като контролират и страха, и тревожностт, но без страничните ефекти от опиатите. Все още обаче сме далеч от това. Предишни клинични изпитания с FAAH-базирани лекарства са показали противоречиви резултати. Самата Камерън споделя за \"дълготрайни пропуски в паметта\", което подсказва, че канабиноидите, образувани от телата ни, вероятно имат някои общи странични ефекти с марихуаната за развлекателни цели. Учените някога са смятали болката за прост сигнал за увреждане на тялото. Последните 75 години на научни изследвания по въпроса с болката подчертават комплексността на болката. Връзката между болка и тревожност е критична част от тази картина. Хора като Джо Камерън добавят още един елемент към крайно интересния пъзел.", "date": "2019.04.09", "title": "Живот без болка"}
{"url": "http://www.classa.bg/%D1%81%D0%B2%D1%8F%D1%82/item/394377-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BD%D0%B0%D1%81%D1%80%D0%BE%D1%87%D0%B8-%D0%B8%D0%B7%D0%B1%D0%BE%D1%80%D0%B8", "text": "Говорител на британското правителство каза, че Обединеното кралство определя 23 май за дата на провеждане на европейските избори. Той допълни, че Обединеното кралство изразява надежда, че няма да се наложи да организира действително този вот, предаде Франс прес, цитиран от БТА. \"Намерението на британското правителство продължава да е страната да напусне Европейския съюз със споразумение и да приеме необходимото законодателство за това преди 22 май, за да не се налага да участваме в изборите, които тогава ще бъдат анулирани\", каза говорителят.     Той уточни, че предприетата стъпка за определяне на дата се изисква от закона, допълва Ройтерс. \"Това не прави тези избори неизбежни, защото напускането на ЕС преди датата на изборите автоматично премахва задължението да участваме в тях\", допълни говорителят. Междувременно главният европейски преговарящ по въпросите на Brexit Мишел Барние заяви в понеделник в Дъблин, че се надява междупартийните кризисни преговори в Лондон да доведат до положителна развръзка и тя да позволи на екипа му да се придвижи \"изключително бързо\" към договарянето на по-амбициозни условия за бъдещите отношения на Великобритания с ЕС, предаде Ройтерс, цитиран от БТА. \"Всички се надяваме тези преговори да имат положителна развръзка. Многократно преди това съм казвал, че можем да бъдем много по-амбициозни в бъдещите си отношения с Обединеното кралство\", каза Барние на пресконференция в Дъблин с ирландския премиер Лио Варадкар. \"Политическата декларация към сделката за Brexit предлага редица възможни развръзки, включително митнически съюз. Готови сме да дадем това да се разбере още по-ясно, ако ще бъде от помощ, и тази работа да може да бъде свършена изключително бързо\", добави той. Барние заяви, че какъвто и да е сценарият за Brexit, ЕС на 27-те ще подкрепи изцяло Ирландия, предаде Франс прес.  Той подчерта, че в случай на Brexit без споразумение, ЕС няма да започне търговски преговори с Лондон, докато въпросът с ирландската граница не бъде уреден. Ирландският премиер Лио Варадкар каза, че е уверен, че Европейските лидери ще се споразумеят тази седмица да отпуснат на Великобритания отсрочка на датата за напускане от блока, предаде Асошиейтед прес. По повод Brexit ирландският министър на външните работи Саймън Ковини написа в Twitter, че ЕС и Великобритания ще работят заедно, \"за да постигнат справедлив и организиран Brexit, при който интересите на ЕС и Ирландия да бъдат защитени и същевременно да бъде зачетено Обединеното кралство\", предаде ДПА. Министърът на външните работи на Люксембург Жан Аселборн пък сравни днес подхода на Великобритания към Brexit с изстискването на паста за зъби. \"Британците превърнаха \"Brexit със споразумение\" в \"Brexit без споразумение\" и сега искат да превърнат \"Brexit без споразумение\" обратно в \"Brexit със споразумение\", каза Аселборн. \"Това е като пастата за зъби. Лесно е да я изстискаш от тубичката, но не и да я върнеш обратно\", добави той.", "date": "2019.04.09", "title": "Великобритания насрочи избори"}
{"url": "http://www.classa.bg/%D1%81%D0%B2%D1%8F%D1%82/item/394373-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%BA%D1%80%D0%B8-%D0%BF%D1%80%D0%B8-%D0%BA%D0%B0%D0%BA%D0%B2%D0%BE-%D1%83%D1%81%D0%BB%D0%BE%D0%B2%D0%B8%D0%B5-%D1%81%D0%B5-%D0%BF%D1%83%D1%81%D0%BA%D0%B0-%E2%80%9D%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Руският президент Владимир Путин заяви, че е необходимо да се завърши изграждането на приемния терминал, за да може газопроводът ”Турски поток” да бъде пуснат в експлоатация преди края на тази година, съобщават РИА Новости и БГНЕС.     \"Необходимо е да приключим работата по изграждането на терминал за приемане на черноморското крайбрежие на Турция, за да може \"Турският поток\", както беше договорено, да бъде пуснат в експлоатация преди края на тази година\", каза той на среща на руско-турския съвет за сътрудничество на високо равнище в Москва. \"Турски поток\" е проект за износ на газ от Русия до Турция през Черно море и до турската граница със съседните страни. Проектът включва изграждането на тръбопровод, състоящ се от две линии с капацитет от 15.75 милиарда кубически метра всяка. Първата линия е предназначена за доставка на руски газ за турските потребители, а втората за доставка на газ за страните от Южна и Югоизточна Европа. Стартирането на газопровода е планирано до края на 2019 година. ", "date": "2019.04.09", "title": "Путин разкри при какво условие се пуска ”Турски поток” до края на годината"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394369-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес, при взаимодействието си с партньори, приятели, роднини и случайни познати, не трябва да ги принуждавате за нищо, дори ако това са неща, за които имате абсолютно право. Задължително изразете своята благодарност и доброта по начин, който е най-удобен за вас. ТЕЛЕЦ ( 21 април - 21 май )  Опитайте се да намерите нещо положително и вдъхновяващо, във вашите последните постижения, познанства и контакти. Не си позволявайте да зацикляте над проблемите - ще имате по-добро време, за да размишлявате върху тях. Проявете допълнителна любезност към ваш колега, шеф или клиент . БЛИЗНАЦИ ( 22 май - 21 Юни ) Днес е благоприятен ден за спокойно прекарване на времето и любезни комуникации. Вашите идеи свързани с други държави и хора от отдалечени райони, могат да станат твърде преувеличени и откъснати от реалността.   РАК ( 22 юни - 23 юли ) Добротата и любезността ви, ще помогнат за решаването на конфликтите. Политика на ненамеса, мирното съвместно съществуване, взаимното разбирателство, ще бъдат предпочетени от вас както интуитивно, така и от здравия ви разум и гласът на сърцето. ЛЪВ ( 24 юли - 23 август ) Днес може да си позволите, да се наслаждавате на взаимодействието с хората, чиито компания цените. Необяснимо може да ви привличат, големите тълпи, необикновените хора, новите среди. Ще се чувствате обаче, по-уверени, ако сте придружени от приятели, партньори, колеги или почитатели. ДЕВА ( 24-ти август - 23 септември ) Днес не е подходящ момент за активни дейности и решителни действия. Но има някои области, в които е крайно време да приключите това, което сте започнали. Това може да е свързано с вашата себереализация, социални контакти, пътувания, обучение, както и различни семейни въпроси. ВЕЗНИ( 24 септември - 23 октомври) Когато имате работата с вашите близки хора, трябва да покажете повече любезност. Такива човешки качества като загадъчност, потайност, прогресивност, и уникалност може да ви заинтригуват. Ако сте родени през октомври, ще бъдете истински майстори на ухажването и съблазняването. СКОРПИОН ( 24 октомври - 22 Ноември ) Вашите тайни интереси и надежди, могат да изплуват на повърхността днес. Ще се чувствате добре, ако се отдадете на мечти и фантазии в пълна самота. Може да покажете тенденция за идеализиране на вашия дом, семейство, брак, родствени връзки, партньорства и приятелства.   СТРЕЛЕЦ ( 23 Ноември - 21 Декември ) Днес, е един добър ден за разходки, приятелски посещения, както и различни романтични начинания. Където и да отидете, не забравяйте, че днес нуждата ви от комфорт, подходяща психологическа атмосфера и хармонично развитие на всички контакти, ще бъде по-силна. КОЗИРОГ (22 Декември - 20 януари ) Ако сте в добро настроение, трябва да го споделите с другите. Това ще ви помогне да удължите приятните усещания и да запазите вярата в по-доброто бъдеще. Възможно е, по този начин, да подпомогнете процеса на хармонизиране във вашата работа, семейни контакти и финансови дела.  ВОДОЛЕЙ ( 21 януари -  19  февруари ) През целия ден, ще бъдете склонни да идеализирате или самите вас или хората около вас. Вашите деца, приятели, близки и колеги, ще ви изглеждат най-добрите на света. Тази тенденция ще бъде особено силна, ако сте родени в средата на февруари.   РИБИ ( 20 февруари - 20 март ) Без значение колко искате да разберете какво мислят партньорите ви за вас, най-вероятно няма да успеете. Шансовете са, че ще трябва да използвате, свой средства, за да стигнете до отговора. Въпреки силното ви желание да работите в екип, по-добре днес се въздържайте от общи начинания, предложения и официални споразумения.", "date": "2019.04.09", "title": "Дневен хороскоп 9 април"}
{"url": "http://www.classa.bg/%D1%81%D0%B2%D1%8F%D1%82/item/394370-%D0%BA%D0%B0%D0%BA-%D1%81%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%B1%D0%BB%D0%B8%D0%B7%D0%BE-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%B8%D0%B7%D0%BC%D0%B0%D0%BC%D0%B0-%D1%81-%D1%84%D0%B0%D0%BB%D1%88%D0%B8%D0%B2-iphone", "text": "Една елементарна схема на двама китайски студенти успя да ги направи с около милион по-богати за сметка на Apple. Двамата 20-ина годишни младежи, които следват в университет в Орегон, успяват да излъжат компанията, използвайки имитации на iPhone-и, фалпиви имена и куп мейли. Схемата на пръв поглед е елементарна. Янгянг Жу и Куан Занг пребивават в Орегон със студентски визи. Техен съучастник от Китай им изпраща в САЩ по 20 до 30 фалшиви версии на iPhone. След това студентите препращат фалшификатите до Apple със запитване за поправка. Най-честото оплакване е, че устройството не иска да се включи.     Когато компанията получи рекламация на смартфон, който отговаря на гаранционните условия, той най-често се заменя с ново устройство от същата серия. В много случаи техниците преценяват, че е по-лесно да подменят телефона с чисто нов, вместо да хабят време и ресурси в поправка. Така Жу и Занг получават в срещу своите фалшиви iPhone-и истински, които препращат в Китай, където устройствата се препродават на пазарната си цена. Разликата в стойността на фалшификата и оригинала е чиста печалба за участниците в измамата. Парите получава майката на Занг, която депозира сумите в обща банкова сметка с достъп от страна на всички замесени. Федерални агенти се натъкват на случващото се в Орегон още през април 2017 г. Тогава те хващат пет подозрителни пратки от Хонг Конг. Вътре откриват фалшивите телефони, но следите около съмнителните колети не ги водят доникъде. Впоследствие става ясно, че в някои случаи студентите използват истинските си имена и лични данни, когато общуват със съучастниците си в Китай, както и с Apple. В други ситуации прибягват до списък с фалшиви имена и фиктивни имейли, от които пращат запитванията за рекламация. Псевдонимите понякога граничат с абсурдното - един от телефоните за ремонт е изпратен от \"Хеликоптер Апачи\". Разследващите потвърждават, че тази рекламация е изпълнена от Apple и в замяна е изпратен нов iPhone. Властите установяват, че с името на Занг са свързани общо 3069 запитвания за поправка на смартфони, някои от които са извършени лично от него във фирмени магазини на Apple. Друг път младежите използват онлайн формулярите за рекламации и общуват с компанията чрез имейли. Адресите за получаване и изпращане на устройствата са както в Орегон, така и из съседните щати. В крайна сметка от Apple откриват, че са изпълнили общо 1493 от всички запитвания, тоест са загубили над 895 хил. долара. За да успеят да изпратят фалшификатите до Apple обаче, студентите са имали достъп до списъка с международни идентификационни номера на iPhone. Всеки от тези кодове е уникален и показва кога е произведен смартфонът и дали още е в срок на гаранция, за да поеме производителят ремонта и подмяната. Тук вина до голяма степен носят от Apple - телефоните от серия 6 и 6 Plus нямат такива идентификационни номера и обикновено се приемат за рекламация без допълнителни проверки. Много е вероятно китайците да са се възползвали именно от тази слабост в системата за идентификация на устройствата и да са изпращали предимно модели от серия 6 за рекламация. За друга част от смартфоните е установено, че са фалшиви и подмяната им е била отказана. В този казус Apple се сблъсква и с още един проблем - в последните години фалшификатите на смарт техника стават все по-добри и все повече приличат на оригиналите. Явно имитациите вече са толкова изпипани, че дори и самите производители не могат да ги различат от оригиналните варианти. С подобно оправдание се опитват да се измъкнат от закона Жу и Занг. Федералните прокурори обвиняват Занг в трафик на фалшиви стоки и финансова измама, а Жу е с обвинения в нелегален внос и износ на стоки. Пред съда и двамата твърдят, че не са знаели за това, че телефоните са фалшиви, макар че само при претърсването на дома на Занг са открити над 300 фалшиви iPhone. Властите в Портланд успяват да засекат три пратки с общо 95 имитации на iPhone, като и трите пратки идват от Китай. Възможно е схемата да е далеч по-мащабна и в нея да са замесени много повече лица. В интернет форуми на китайски, посещавани предимно от китайци в САЩ, периодично се появяват странни обяви за работа. В тях се вижда как хора набират студенти, чиято единствена задача е да изпращат телефони iPhone за рекламация, а заплащането е около 30 долара на изпратен и успешно подменен смартфон. Apple най-вероятно няма да са единствените жертви на подобна измама. Само в САЩ за 2017 г. загубите, причинени от фалшиви стоки, са около 17 млрд. долара. В крайна сметка обаче вина имат както мошеници като Жу и Занг, така и самите търговци, които често бързат твърде много да изпълнят рекламациите и не проверяват внимателно дали продуктите, които трябва да заменят, са оригинални.", "date": "2019.04.09", "title": "Как се печелят близо 1 млн. долара от измама с фалшив iPhone"}
{"url": "http://www.classa.bg/%D1%81%D0%B2%D1%8F%D1%82/item/394371-900-%D1%80%D1%83%D0%B1%D0%BB%D0%B8-%D0%B2-%D1%81%D0%BF%D0%B5%D1%81%D1%82%D0%BE%D0%B2%D0%BD%D0%B0%D1%82%D0%B0-%D0%BA%D0%BD%D0%B8%D0%B6%D0%BA%D0%B0-%D0%BD%D0%B0-%D1%81%D1%82%D0%B0%D0%BB%D0%B8%D0%BD", "text": "През 2015 г. списанието „Тайм“ публикува списък с най-състоятелните хора в човешката история. В него фигурират Чингисхан, Бил Гейтс, Рокфелер. В него се оказва и Йосиф В. Сталин. Дали наистина съветският вожд е бил толкова богат? Държавно обезпечение Благосъстоянието на Сталин не може да се разглежда отделно от богатствата на страната. Генералисимусът бил на пълно държавно обезпечение. Държавата плащала за издръжката на многобройните му дачи, квартири, услуги за лекари, готвачи и гувернантки. Сталин дори не знаел колко държавни средства отиват за всичко изброено. Вождът никога не носел пари в себе си, дори дребни.      Веднъж, на дачата в Боржоми, Сталин се срещнал със свои познати грузинци. В разговора те посочили, че изпитват финансови затруднения. Сталин започнал да събира пари в шапката си сред своите подчинени, включително и сред охранителите. Събрали 300 рубли. Сталин не знаел кое колко струва. По думите на дъщеря му – Светлана Алилуева, той смятал, че 100 рубли са много пари, както преди революцията. Работната заплата и хонорарите на Сталин Въпреки пълното държавно обезпечение, Йосиф Висарионович получавал и заплата. В началото тя била три пъти по-ниска от средната заплата в страната. В края на управлението на Сталин заплатата му била около 10 хиляди рубли. Толкова получавали и видни дейци на науката – академици и професори. Парите в пакети Сталин събирал в бюрото си. Нямало за какво да ги харчи, освен за партийния членски внос от 300 рубли. За писателските си трудове той получавал хонорари. Спестовни книжки След смъртта на Сталин на дачата му бил направен опис на имуществото му. В него освен предмети и писмени принадлежности фигурирала и спестовна книжка, с 900 рубли спестявания. Известно е, че Сталин имал още една банкова сметка. След смъртта му на децата на вожда била предадена книжка с 30 хиляди рубли. Историкът Колесник обаче твърди, че когато Сталин починал, в касата му открили над 3,5 милиона рубли и квитанции за изплатени хонорари за многобройните му трудове.  ", "date": "2019.04.09", "title": "900 рубли в спестовната книжка на Сталин"}
{"url": "http://www.classa.bg/%D1%81%D0%B2%D1%8F%D1%82/item/394372-%D0%BA%D0%BE%D0%B9-%D1%81%D1%80%D0%B5%D1%89%D1%83-%D0%BA%D0%BE%D0%B3%D0%BE-%D1%81%D0%B5-%D1%81%D1%80%D0%B0%D0%B6%D0%B0%D0%B2%D0%B0-%D0%B2-%D0%BB%D0%B8%D0%B1%D0%B8%D1%8F", "text": "От една страна – страните от Залива, Египет и по двойствен начин Франция, а от друга – Италия и Турция: в Либия двата противникови лагера – на маршал Халифа Хафтар и на премиера на правителството в Триполи Файез ал Сарадж, разполагат със силни чуждестранни поддръжници. Хафтар, фаворит на страните от Залива и на Египет Силният човек на Киренайка (Източна Либия), маршал Халифа Хафтар, чиито сили започнаха офанзива за превземане на столицата Триполи, разчита на подкрепата на Египет, Обединените арабски емирства и по-отскоро – на Саудитска Арабия, твърдят експертите.     „Първоначално Саудитска Арабия подкрепяше тихомълком Хафтар, а публично подкрепяше признатото от международната общност правителство в Триполи, но в края на миналия месец саудитската подкрепа стана явна, след като крал Салман покани либийския военен лидер в Рияд“, заяви пред „Франс прес“ Нийл Партрик, експерт по страните от Залива. Съюзници на Хафтар от самото начало, „Обединените арабски емирства и Египет доставиха оръжия“ на Хафтар в името на борбата срещу радикалния ислям, добавя той. „Целта на Саудитска Арабия и на ОАЕ е постигане на авторитарна нормализация в арабския свят, като се тръгне от Йемен, мине се през Египет и се стигне до Либия“, твърди Али Бенсад, преподавател във Френския институт за геополитика. Двойствената игра на Франция Що се отнася до Франция, която има тесни отношения с Рияд, Абу Даби и Кайро, тя играе ролята на посредник между двата либийски лагера, но е обвинявана, че на място фаворизира лагера на Хафтар. През юли 2016 г. Париж съобщи за смъртта на трима френски военни при катастрофа на хеликоптер в Либия, където те участвали в разузнавателна мисия в помощ на силите на Халифа Хафтар. „Френската позиция е двойствена: Париж официално подписа тази седмица общо комюнике с Вашингтон, Лондон, Рим и Абу Даби (призоваващо либийските фракции към сдържаност), но де факто подкрепя Хафтар“, твърди Артуро Варвели от Института за международни политически изследвания в Милано. Правителството на Сарадж бе създадено в Триполи през 2016 г. с подкрепата на ООН и на западни страни, сред които и Франция. Оттогава Париж влезе в ролята на политически посредник и организира две срещи между съперничещите либийски лидери през юли 2017 г., а след това – през май 2018 г. Въпреки всичко маршал Хафтар, изглежда, запазва благоразположението на Франция, чийто президент Еманюел Макрон превърна борбата срещу тероризма в приоритет на петгодишния си президентски мандат. Париж неотдавна приветства „значителния напредък“ на силите на Хафтар в Южна Либия в борбата срещу джихадистите и престъпните групи. „Франция вече не играе ролята на посредник. Притеснявам се от новата политика на Франция в Либия: стратегическият й съюз със страните от Залива я кара да възприеме техните геополитически стратегии“, казва Али Бенсад. Сарадж има подкрепата на Италия, Турция и Катар Правителството на националното единство в Триполи с премиер Файез ал Сарадж бе признато от международната общност и има подкрепата на Италия – бившата колониална сила, която ревностно брани своето влияние и икономически интереси. „Тази подкрепа има за приоритет пресичане на потока от мигранти“, идващи от либийските брегове, обяснява Артуро Варвели. Освен това „исторически италианците винаги са имали много добри отношения с Триполи и неговия регион“, посочва Али Бенсад и подчертава „петролните интереси“ на Рим в богатата на въглеводороди Либия, където италианският петролен гигант „Ени“ и френският „Тотал“ се съревновават за находищата близо до Сирт и в Западна Либия. Що се отнася до регионалните сили, „Сарадж има подкрепата на Турция и Катар, но Катар сега е отслабен от дипломатическата изолация“ от съседите си от Залива – най-вече Саудитска Арабия и Обединените арабски емирства, отбелязва Бенсад. „Конфликтът в Либия се превърна във война с посредници между тези страни от Залива и Катар, който подкрепя правителството в Триполи, доминирано от ислямистите“, изтъква Джеймс Дорси, изследовател от Института за международни изследвания „С. Раджаратнам“ в Сингапур. Силите, присъстващи в Либия След падането на режима на Муамар Кадафи през 2011 г. в Либия има голям брой въоръжени групировки, съюзени с местните власти, които ожесточено си оспорват контрола над разпокъсаната страна. Две съперничещи структури си оспорват властта от 2015 г.: Правителството на националното единство в Западна Либия, където е Триполи, и самопровъзгласеното от маршал Халифа Хафтар правителство в Източна Либия, контролирано от Либийската национална армия.  Триполитания (Западна Либия) Въоръжени групировки в Триполи: Силите за защита на Триполи – алианс от милиции, съюзени с правителството на националното единство, признато от международната общност. В алианса се открояват четири милиции. Групировката „Катибат Тоуар Триполи“ с лидер Хейсам ат Таджури действа в източната част и в центъра на столицата. Също в източната част на Триполи действат салафитите от „Силите Рада“. Те упражняват полицейски функции, като арестуват трафиканти на дрога и алкохол и хора, заподозрени, че са членове на джихадистката групировка „Ислямска държава“. „Катиба Абу Слим“ контролира работническия квартал Абу Слим в южната част на Триполи, ислямистката милиция Ал Наваси контролира военноморската база в източната част на Триполи. През 2017 г. тези милиции прогониха от Триполи групировките, верни на Халифа ал Гуейл, бившия лидер на базирано в Триполи непризнато правителство преди правителството на националното единство. Те бяха враждебни както към правителството на националното единство, така и към маршал Хафтар. По-голямата част от подкрепящите Гуейл групировки, произхождащи от Мисрата, се върнаха в този град, разположен на близо 200 км източно от Триполи. През септември 2018 г. присъстващите в Триполи сили попречиха на други милиции от град Тархуна (Западна Либия) да влязат в столицата, при което загинаха повече от 100 души за един месец. Впоследствие правителството на националното единство натовари „организацията за обща сигурност“, въоръжена групировка от град Зинтан (на 170 км югозападно от Триполи) със сигурността на западната част на столицата. Лидерът на тази групировка е зинтанецът Имед Трабелси, който през 2014 г. се присъедини към Либийската национална армия, а после напусна редиците й. Въоръжени групировки в Мисрата Силните милиции на Мисрата са враждебни към маршал Хафтар, но са разделени на подкрепящи и противопоставящи се на правителството на националното единство, като последните са в съюз с въоръжените ислямистки групировки на противоречивия религиозен лидер Садек ал Гариани. Групировки от Мисрата има и в Триполи и контролират Сирт, след като изгониха оттам групировката „Ислямска държава“ през 2016 г. Въоръжени групировки в Зинтан Изгонени от Триполи през 2014 г., групировките от Зинтан се установиха в града си. Те са враждебни към ислямистките движения и няколко сред тях поддържат връзки с правителството на националното единство и с Либийската национална армия. Милициите на Зинтан контролират петролни находища. Правителството на националното единство назначи офицера от Зинтан Осама ал Джувайли за военачалник на западния регион. Въоръжена групировка в Сабрата Този град на 80 км западно от Триполи, откъдето голям брой мигранти тръгват за Европа, е под контрола на салафитска групировка, която твърди, че се подчинява на властта на правителството на националното единство, но всъщност има връзки с Либийската национална армия. Голям брой бойци от този град са част от групировката, поддържаща ЛНА, която превзе в четвъртък пропускателен пункт западно от Триполи, преди да бъде прогонена оттам. Амазигите Дошли от градовете Джадо, Налут и Зуара, те контролират двата пропускателни пункта на границата с Тунис – Рас Джедир и Дехиба. Те са преобладаващо враждебни към Хафтар. Бригадите за защита на Бенгази са формирани от милиции от Мисрата и от ислямистки бойци, прогонени от Бенгази и Дерна (Източна Либия) от силите, поддържащи Хафтар. Киренайка (Източна Либия) Либийската национална армия ЛНА контролира голяма част от Източна Либия, от Петролния полумесец по границата с Египет и присъства в Централна и Южна Либия, най-вече в Куфра и в околностите на Себха, където получи подкрепата на племената. Тя се състои от бивши либийски офицери, членове на милиции, бойци без военно обучение от различни племена, а също така и от салафити. ЛНА победи през 2017 г. джихадистката коалиция на име Съвет на революционерите на Бенгази след три години сражения. Фезан (Централна и Южна Либия) Регионът Фезан е зона с всякакви видове трафик, с мозайка от различни племена и етнически групи, които се борят за контрола върху контрабандата и петролните полета, като към тях спадат също и чадски и судански бунтовнически групировки.  Други групировки, контролиращи територии в този регион: Туарегите  контролират южната част на границата с Алжир и западната част на границата с Нигер. По-голямата част от съхраняват връзки едновременно с ПНЕ и с ЛНА. Племето тубу  присъстват в граничната зона с Нигер, Чад и Судан. По-голямата част от тях са враждебни към Хафтар. Джихадистите от „Ислямска държава“  се установиха в Южна Либия и в околностите на Сирт. Те поеха отговорност за няколко атентата срещу поддръжниците на Хафтар, но също така срещу Върховната избирателна комисия в Триполи и централата на Националната петролна компания.   БТА", "date": "2019.04.09", "title": "Кой срещу кого се сражава в Либия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394365-%D0%B2%D0%B5%D1%87%D0%B5-%D0%BD%D0%B5-%D0%B9-%D1%82%D1%80%D1%8F%D0%B1%D0%B2%D0%B0-%D0%B3%D1%80%D0%B8%D1%88%D0%BE", "text": "Бившата любов на Григор Димитров Никол Шерцингер буквално скри топката на всички свои недоброжелатели с последното си видео в социалните мрежи.  Макар да прехвърли 40-те и напоследък да беше подлагана на критики, че прибягва към пластичните корекции, американката показа перфектна фигура в розов бански месец преди старта на лятото.   Никол пусна кадри от слънчева яхта със своя приятелка, която й помага да не изгори под слънцето. Феновете тотално полудяха по видеото, в което сексапилната синеока брюнетка - гримьорката Карлин (38 г.) маже Никол с лосион по... задника.                                    ", "date": "2019.04.09", "title": "Вече не й трябва Гришо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394366-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0", "text": "Мишо Шамара защити циганчето, което каза, че мрази българите и ги нарече \"мърши\" и боклуци\". Във видео на своята стена ексрапърът заяви, че всички са нападнали детето, но никой не вижда нещата от друг ъгъл. Припомняме, че Гилбърт Стефанов публикува скандалното видео, а след него майка му също качи клип в мрежата и защити сина си. Днес циганчето качи ново видео, в което каза, че искрено съжалява за случилото се и заяви, че не е очаквало да стана така и целта му е била единствено да събере повече гледания и лайкове.      Ето какво каза Мишо Шамара за целия скандал: \"Не мога да повярвам колко елементарно се разсъждава у нас и българите повтарят глупсоти и разпространяват езика на омразата като папагали. Като първични същества и хлебарки... Като чукнеш на масата и хлебарката бяга наляво надясно\", каза ексрапърът. \"Замислете се. Първо някакво дете псува България и българите. Защо? Безпричинно ли? Гледах видеото на майката, бях блокиран до днес, защото пак на някакъв расист му заявих, че е расист и той ме репортна. Чак сега ми разблокираха профила. Чухте ли другото нещо в интервюто на майката? Защо тя мисли, че българите са ш*бани? На всеки един лайв са псували момчето постоянно\", добави той. \"Във всички лайв видеа у нас всеки ден от тях 30 милиона са с псуване на цигани и в това няма никакъв проблем! Един циганин се осмелява да псува българите и става голям проблем. Майката казва как всеки път са го пребивали българи постоянно. Изнервило се! Те са го спуквали от бой само защото е мургаво?! Е как да обича България? Аз и 4 милиона българи избягахме от България. У нас българите не живеят добре, а циганите живеят още по-зле. Не е правилно, естествено.. ама знаете ли колко неправилни неща стават. Проблемът е расизмът и ксенофобията, които постоянно биват вменявани в България\", добави още Шамара.", "date": "2019.04.09", "title": "Скандалът продължава!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394367-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BF%D1%80%D0%B5%D0%BA%D0%B0%D0%BB%D0%B8", "text": "Сузанита изтри всичките си снимки от Инстаграм и започна наново да качва нови и изключително подбрани фотоси. Мнозина от последователите й са на мнение, че е запознала да се срамува от старите грешки и това я подтикнало да вземе крайни мерки и да се сбогува с провокативните снимки.  Уви, малката щерка на Орхан Мурад изобщо не си мисли подобно нещо и това показват новите й ексцентрични фотоси. Просто вече е решила да набляга повече на фотошопа и провокацията. С последната си публикация отново успя да разбуди духовете и негативните коментари да завалят като из ведро. Напомпаните джуки на Сузанита продължават да повод за възмущение на мнозина.      Освен огромните джуки, нейните приятели в социалната мрежа се възмутиха и на заиграването й с фотошопа, чрез който се е обезобразила тотално. Скандалната тийнейджърка се е оляла в преправянето на снимката и изтъняването на талията си. \"Все едно няма талия, всеки момент ще се скърши\", коментират я в Мрежата.      Преди това пък пусна гола снимка, на която й се вижда татусът на гърба. Там ясно личи, че девойката е слаба, но все пак няма да се прекърши като клонче на младо дърво. Все още има какво да учи за фотошопа от нейната приятелка и царица на обработените снимки Андреа    ", "date": "2019.04.09", "title": "Сузанита прекали!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394368-%D1%81%D1%8A%D0%BF%D1%80%D1%83%D0%B3%D0%B0-%D1%81%D0%BF%D0%B8%D0%BF%D0%B0-%D0%BC%D1%8A%D0%B6%D0%B0-%D1%81%D0%B8-%D0%BD%D0%B0-%D0%BA%D0%B0%D0%BB%D1%8A%D0%BF", "text": "Видеоклип, в който измамена жена хваща неверния си съпруг и любовницата му се превърна в истинска сензация в интернет. Случката се е разиграла в Китай и до момента клипът е гледан над 15 милиона пъти, пише \"Дейли мейл\". Съпругата е хванала мъжа си в леглото с любовника му в хотелска стая.      На видеото се вижда как след като измамената жена влиза в помещението, тя започва да крещи по мъжа си. Жената го разпитва защо я е излъгал след шест години брак. След това го ударя по лицето, докато любовница му лежи до него по оскъдна нощница. \"Как смееш? Колко добре се отнасях с теб? Ти го знаеш\", крещи жената.      Съпругата отишла да хване любовниците с група приятели, които уточняват във видеото, че има парични спорове между двойката. На видеото се вижда още как в един момент съпругът започва да се бие един от приятелите на съпругата си, който му крещи „Ти използва парите ѝ до днес\". Двамата мъже се сбиват в единия ъгъл на стаята.      Малко след това жената сграбчва любовница и я пита „може ли да говорим спокойно\". Другата жена от своя страна твърди, че мъжът не ѝ е казал за семейното си положение, когато за първи път са започнали връзката си. Но един от приятелите на съпругата ѝ я възразява: - Ами след като разбрахте? Миналия месец, женен мъж и любовницата му бяха вързани голи за дървета и публично засрамени в китайската провинция Гуиджоу.      Двойката е получила екстремното наказание след като съпругата на мъжа ги е хванала в крачка. Близо 75% от двойките в Китай прекратяват брака си заради неверни партньори. Само 30% от жертвите на афери обаче се развеждат - останалите 70% избират да се примирят с ситуацията. В Китай има професионални „ловци на любовници\", които помагат на хиляди жени да заловят „безсрамните прелюбодейци\".", "date": "2019.04.09", "title": "Съпруга спипа мъжа си на калъп"}
