{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396528-%D0%BE%D1%82-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B8-%D0%BA%D1%8A%D0%BC-%D0%B2%D1%81%D0%B5-%D0%BF%D0%BE-%D0%BD%D0%B5%D0%BF%D1%80%D0%B8%D0%BA%D1%80%D0%B8%D1%82%D0%B0-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%8F", "text": "  От години предупреждаваме, че зад гей активизма  (или т.нар. ЛГБТИ+ движение) стои крайно опасна политическа идеология. От години предупреждаваме, че една от целите на тази идеология е сексуализацията на децата и постепенното нормализиране на педофилията, за което ще се използва абсолютно същата стратегия, с която бяха нормализирани редица сексуални патологии. На страницата ни може да откриете доста материали на тази тема, включително и за това, как видни лидери на ЛГБТИ движението са уличавани в педофилия.     На това гей активистите и пригласящите им полезни идиоти, винаги отговарят с твърдението, че са теории на конспирацията (напълно игнорирайки посочените съвсем конкретните факти), а те самите са преследвано и репресирано малцинство. Дали наистина са преследвано малцинство? Преследвано малцинство ли е група хора, чиято идеология има подкрепата на най-мощната световна сила в лицето на САЩ, която е поддържана от господстващата политическа система в световен мащаб, чиито идеи са пропагандирани от световните медийни гиганти и Холивуд, поддържани са от едни от най-мощните корпорации, идеологията им се пропагандира във всички западни университети, НПО-тата им получават огромно финансиране, а критиците им са масово цензурирани и демонизирани от медиите и социалните мрежи? Колкото до това, дали твърденията ни са теория на конспирацията и дали заплахата е мнима, просто можем да погледнем, какво на практика се случва на Запад, където процесите, тепърва навлизащи у нас са в доста по-напреднал етап. Всичко това са неща, за които сме предупреждавали. Но нека говорим с конкретни примери. Един от най-крещящите, демонстративни сексуални фетиши на содомитите е Drag (Dressed Resembling A Girl / облечен за да прилича на момиче) стила. В този подчертано сексуален и отвратително перверзен стил са моделирани непълнолетни деца. Две от “звездите” тласнати в това извращение, започват “кариерата” си – да забавляват разгонени хомосексуални нерези, на 8-9 годишна възраст. На едва 8 години Немис Куин Мелансон е превърнат в кралица Лактейша (Lactatia)  . Артистичният псевдоним е производен от глагола на английски за кърмене, като думата е свързана и с определен сексуален фетиш. Име, което надали си е избрало 8 годишно дете. Това дете, още на 8 става рекламно лице на компания, произвеждаща еротично бельо за хомосексуалисти (подробности  ). Всичко това е представено като нещо прекрасно от водещи медии зад океана, а експлоатацията не детето продължава и днес. Едно от посланията, в които е индоктринирано и които разпространява е: “Ако родителите ти не ти дават да си травестит, смени си родителите”. Да ви напомня за промени в законодателството, които някой НПО-а поискаха? Още един такъв пример е Дезмънд Наполес, друго дете превърнато в травестит. Той е влачен от 7-годишен по гей паради, облечен във фетишистки женски дрехи, за да танцува и да забавлява разгонената тълпа. На 11 години вече танцува предизвикателно и в гей барове, където превъзбудени нерези му подхвърлят пари и му подвикват, колко го обичат  . Когато е на 10 се превръща в лице на кампания, прицелила се в това, да превръща непълнолетни деца в травестити. За плановете за създаване на детски Drag клуб може да прочетете в   Един от видните гей активисти, промотиращ Дезмънд е Майкъл Алиг, наркозависим, излежал 17 години в затвора за изключително бруталното убийство. Алиг и един от любовниците му убиват друг негов сексуален партньор по особено жесток начин, след което Алиг разфасова трупа. Официално излъчено видео на Алиг с малкия Дезмънд поражда съмнения, че детето е под въздействието на наркотици на кадрите. Разбира се, това не пречи на редица медии на Запад да представят Дезмънд като модел за подражание на непълнолетните деца. Един от нелепите начините, по които гей активистите се опитват да се измъкнат от подобно разобличаване е, като твърдят че Drag културата е просто начин за себеизразяване, необвързан по никакъв начин със сексуалност (макар да е добре известно, че е крещящ сексуален фетиш). Отричат и каквато и да било връзка с педофилията. Дали обаче това е така? Тук отново ще дадем конкретен пример. В САЩ от няколко години в обществени библиотеки, Drag “кралици” четат приказки на съвсем малки дечица от детските градини. Често за това не са уведомявани родителите. Едно от тези места е обществената библиотека в Хюстън. През април тази година избухна скандал (който набързо заглъхна в големите медии), защото двама от травеститите, издокарани във фетишистки еротични женски дрехи, четящи приказки на децата, се оказаха с регистрации за… сексуални посегателства срещу деца. Точно така, двама педофили, допуснати до деца с активната и открита подкрепа на гей лобито в общинския съвет на Хюстън. Единият от тези педофили се оказа и проституиращ травестит, специализиран в садо-мазо извращения. Подробности може да прочетете  . Особено тревожно е, че прицелването в децата с този тип пропаганда е подкрепено и от много големи корпорации. Тук вече не става въпрос само за книжките, разпространявани от години от гей активисти, а вече и от много компании на пазара. Вече има популярни детски филмчета с гей сцени (от целувки до сватби на еднополови двойки) и тенденцията е да се увеличават. Дисниленд обяви гей седмица, като част от ежегодната юнска кампания на ЛГБТИ движението. Компанията Converse пусна серия кецове за гей движението, като Дезмънд е лицето на кампанията насочена към децата. Тук не става въпрос просто за промотиране на гей движението, а за все по-целенасочено прицелване на пропагандата именно в децата, при това във все по-ранна възраст. Друго престъпление, което се извършва от поддръжниците на тази кауза е смяната на пола на деца. Систематичната и агресивна индоктринация на деца от гей и транс активистите, още от най-ранна възраст, лъжата, че пола е социална конструкция и нещо, което може да си избираш и измисляш, според настроението, води до сериозно объркване на децата и тласкането им към това да сменят пола си. Особено уязвими са децата отглеждани от гей двойки. Ще посочим един пресен пример от Шотландия, където двойка лесбийки, едната от които в процес на смяна на пола, обяви, че ще смени пола и на 5 годишният им син (подробности за случая  ). Това далеч не е първото 4-5 годишно дете, на което се сменя пола ( ). Въпреки че на тази възраст едно дете може да иска да е буквално всичко, от малкото пони до човека-паяк, особено под внушение, безскрупулни и извратени хора се възползват от децата и си правят подобни отвратителни експерименти с тях. Индоктринацията е до толкова засилена на Запад, че наскоро ужасен учител от Великобритания, съобщи за поне 17 ученици в неговото училище, обявили че възнамеряват да си сменят пола  (подробности  ). Само за период от 8 години (2010-2018) на усилена пропаганда сред децата във Великобритания, броят на децата желаещи да си сменят пола е нараснал с  . Макар английските здравни служби да настояват да не се сменя пола на лица под 16 години, неправителствената организация “Русалки” (Mermaids) води агресивна кампания да отпадне ограничението и да бъде сменян пола на невръстни деца. Организацията получава огромно финансиране за дейността си (само от националната лотария във Великобритания е  , отделно  ). Това е само илюстрация на процесите, които текат. Целта на тези хора е не просто да сексуализират децата, но и да ги моделират дори физически, според извратените си желания. Не говорим просто за родители идиоти, жертва на пропаганда, а за цели организации, работещи целенасочено, за да моделират тези деца. Сексуализацията на непълнолетни и малолетни е една от стъпките в посока на нормализиране на педофилията. Друга стъпка в тази посока са опитите да се предизвика симпатия и съчувствие към педофилите (съвсем точно следвайки  ). В   може да чуете Мириъм Хайне в защита на педофилите на официално събитие на TED в университета във Вюрцбург. Тя представя педофилията като естествена сексуална ориентация, а педофилите, като неразбрани жертви на едно общество, което ги преследва и подтиска. Това далеч не е първият опит на университетско ниво да се представи педофилията като нещо нормално и естествено. И ако някой мисли, че зад това няма добре планирана стратегия, просто не познава историята на това движение. Но тази история ще е тема на друга наша публикация. Тези опити за нормализиране са съпроводени и със съответния новоговор, типичен за налагенето на ЛГБТИ идеологията. Вече има опити да се вкарат полит коректни термини за назоваване на педофилите, като MAPs (Minor Attracted Persons – лица привлечени от непълнолетни). Трябва ясно да се разбере едно нещо. Има много богати и влиятелни хора с тежки сексуални патологии, които искат те да се установят като норма – да могат да ги практикуват свободно, да ги наложат на обществото. ЛГБТИ активистите са техният инструмент за това. Сексуалната патология, която не е третирана, а особено и когато е насърчавана, винаги се влошава и утежнява. Извращения, които са носели удоволствие, след време стават недостатъчни и зависимият иска нещо още по-перверзно, още по-екстремно. Също както наркоман, започнал с по-лека дрога, затъващ в зависимостта си и търсещ по-силни усещания с по-твърди наркотици. Такъв “глад” няма засищане, единствено отваря още по-голям и разрушителен апетит. Сериозните сексуални отклонения обикновено са съпроводени и с други опасни психически патологии. Такива хора трябва да бъдат спрени на всяка цена, защото са крайно опасни за обществото. Това е културна война, която не можем да си позволим да изгубим. Защото изгубим ли, цената ще платят децата. И тази цена ще е изключително жестока. Има една мисъл на бележития военен стратег ген. Александър Суворов, по отношение на противника във войната – “Ако не ги натикаме в адът, адът ще погълне нас”. Нека не позволяваме адът да погълне децата .  ", "date": "2019.06.09", "title": "От гей паради към все по-неприкрита педофилия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396521-%D0%BA%D0%B0%D0%BA%D0%B2%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%BF%D0%BE%D0%BC%D0%B5%D1%89%D0%B5%D0%BD%D0%B8%D1%8F%D1%82%D0%B0,-%D0%BF%D0%BE%D0%BB%D0%B7%D0%B2%D0%B0%D0%BD%D0%B8-%D0%BE%D1%82-%D1%83%D1%87%D0%B5%D0%BD%D0%B8%D0%BA%D0%B0,-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B7%D0%B0-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-%D1%83-%D0%BD%D0%B0%D1%81", "text": "16-годишното момче от Пловдив, което беше задържано заради планиране на терористичен акт, е вербувано от терористичната групировка „Ислямска държава“, заяви на брифинг зам. главният прокурор Иван Гешев. По думите му, в помещения, които младежът е използвал, е намерено знаме на групировката, както и книги. Открити са и множество готови и в процес на изготвяне взривни устройства и тръбна бомба. Момчето учи в елитно училище и е от добро семейство, добави Гешев и уточни, че именно семейството е подало сигнал за случващото се. Прокурор Гешев отбеляза, че става дума за дете, което е повече жертва, а не толкова евентуален извършител. И допълни, че е от добро семейство.   Сигналът за детето е бил получен от негови близки. То е било взето от училище от баща му и операцията по задържането му се е провела със съдействието на родителите му. По информацията към момента, ученикът е бил вербуван от „Ислямска държава“ (ИД) чрез контакт в социалните мрежи. При претърсванията е открито вещество около 14,5 кг, като използваното в атентати в Белгия и Франция, включително и при атентата в Сарафово. Материалите за изготвяне на веществото са общодостъпни на пазара. Открито е още знаме на ИД и общодостъпна литература за тероризма. Момчето е било под влияние на вербовка от около една година. На детето му е била оказана и процедура, по която да приеме исляма. От прокуратурата са преценили да поискат от спецсъда момчето да бъде поставено в специализирано заведение, в което с него да работят психолози и психиатри. Заседанието е било закрито и съдът е преценил да наложи надзор от член на Комисията за противообществените прояви. От прокуратурата ще протестират, защото смятат, че на момчето му е необходима по-сериозна помощ от специалисти, в изолирана среда. Зам. главният прокурор Гешев допълни, че според доказателствата е осъществен състав на престъпление. Няма обаче данни дали е имало конкретен обект, срещу който да се подготвя атентат. Той призова медиите да не търсят родителите и училището на момчето. И отбеляза, че органите на реда имат пълното съдействие на семейството, които са заявили готовност със сина им да работи психолог. Прокурор Гешев каза още, че този случай е показал как някои проблеми, които смятаме за несъществуващи, вече са в България и те касаят всеки родител. Както и че трябва да започне решаването на тези проблеми, и да им бъде противодействано от обществото и цялата държава. Зам. главният прокурор отбеляза и че от няколко месеца се подготвя въвеждане на антитерористични центрове у нас по подобие на САЩ. В тях трябва да има представители на всички служби, които в реално време да решават или предотвратяват кризи. По думите му проектът е на финалната си фаза и предстои, ако има разбиране от правителството, да се случи в кратък период.", "date": "2019.06.09", "title": "Какво откриха в помещенията, ползвани от ученика, задържан за тероризъм у нас?"}
{"url": "http://www.classa.bg/%D1%81%D0%B2%D1%8F%D1%82/item/396522-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%B7%D0%B0-%D0%BD%D0%B5%D1%80%D0%B2%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0-%D0%BD%D0%B0%D0%B9-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D0%B4%D0%BE%D0%B3%D0%BC%D0%B0-%D0%BD%D0%B0-%D0%B1%D0%B8%D0%BE%D0%BB%D0%BE%D0%B3%D0%B8%D1%8F%D1%82%D0%B0", "text": "Човешката нервна система, както тази на повечето животни, не е свързана с физиологичното развитие на неговите зародишни клетки. Следователно, с прости думи, нито мислите, нито начините на мислене, не могат да бъдат наследени. Но едно скорошно откритие поставя тази догма под въпрос. Това се отнася до конкретен вид микроскопични земни червеи. Нематодите, тези малки червеи, също имат неврони. Група учени от Израел показаха, че индивидуалната активност на техните клетки, по време на търсенето на храна, се наследява от поколение на поколение. Тези учени от университета в Тел Авив твърдят, че са идентифицирали механизми, които позволяват да се предават невронни съобщения на бъдещите поколения. В червеите Caenorhabditis elegans - видът, върху който е центрирано изследването - някои влакна от свободно плаваща РНК, генерирани от невроните, осигуряват тази наследствена функция, която влияе на начина, по който по-късно поколенията подушват храната си. Още преди няколко години американски учени показаха също в нематодите, че някои мобилни сегменти на РНК от две вериги, генерирани от невроните, могат да се окажат в зародишните клетки и дори да „заглушат\" някои от гените. Въпреки това, не бе доказана значителна промяна в поведението на потомството. Израелският екип сега показва, че след като тези фрагменти от невронална РНК бъдат наследени, някои характеристики на ученето и поведението се появяват не само в следващото поколение, но и в няколко по-късни. За да развият своите хипотези, изследователите отстранили ключовия ген от РНК-свързващия протеин в генома на някои земни червеи. След това те могли да оценят ролята на този отсъстващ протеин в работата с фрагменти от РНК, както в нервите, така и в зародишните клетки. Генетично модифицираните екземпляри и тяхното поколение реагирали по различен начин от останалата част от популацията в присъствието на химикали около тях, което е видимо при различни температури. В изявлението на експертите се посочва, че тази промяна \"противоречи на един от най-основните принципи на съвременната биология, както и на закона, според който информацията, наследена в зародишната линия, трябва да бъде изолирана от влиянието на околната среда.\" Пълната версия на тази научна статия е публикувана на 6 юни в списание Cell.", "date": "2019.06.09", "title": "Откритие за нервната система разрушава \"най-основната догма на биологията\""}
{"url": "http://www.classa.bg/%D1%81%D0%B2%D1%8F%D1%82/item/396523-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-1000-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%E2%80%9E%D0%B2%D1%80%D1%8A%D1%89%D0%B0%D0%BD%D0%B5-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE%E2%80%9C-%D0%BA%D1%8A%D0%BC-%D1%81%D0%B3%D1%8A%D0%B2%D0%B0%D0%B5%D0%BC-%D1%82%D0%B5%D0%BB%D0%B5%D1%84%D0%BE%D0%BD", "text": "Доставчикът на интернет и телефонни услуги Frontier Communication, базиран в Юта (САЩ), търси \"смела душа, която желае да се откаже от своя смартфон\" в продължение на 7 дни. Това е експеримент, който има за цел да се разбере как хората днес зависят от своите смартфони и как това се отразява на ежедневието. За тази цел, избраният кандидат ще трябва да използва сгъваем телефон, популярен през 90-те години, и да записва своите преживявания в продължение една седмица. \"Ще следим колко време ще ви отнеме да изпълнявате основни задачи като изпращане на текстови съобщения и проверка на имейла, колко пъти искате да търсите нещо в Google, колко часа спите, как се променя производителността ви, дали закъснявате за срещи, как се справяте без Google Карти\", обяснява компанията на своя уебсайт. Тази уникална възможност да се върнете назад във времето ще бъде възнаградена с 1000 долара. Компанията също така ще предостави на своя кандидат \"комплект за оцеляване\", който ще включва: физическа карта за компенсиране на липсата на Google Карти и GPS джобно тефтерче за телефонни номера с календар и писалка няколко компактдиска с музиката на 90-те Кандидатите за тази \"работа\" трябва да бъдат граждани на САЩ или постоянно пребиваващи в тази страна, над 18 години, \"пристрастени към смартфоните, експерти в социалните мрежи или технологични експерти\". Искането за участие в това предизвикателство може да бъде изпратено до 8 юли чрез съответния формуляр, достъпен на уебсайта на компанията.", "date": "2019.06.09", "title": "Предлагат 1000 долара за „връщане във времето“ към сгъваем телефон"}
{"url": "http://www.classa.bg/%D1%81%D0%B2%D1%8F%D1%82/item/396524-%D0%BF%D0%B5%D1%80%D1%83-%D0%B4%D1%80%D0%BE%D0%B3%D0%B0%D1%82%D0%B0-%D0%B2%D0%BE%D0%B4%D0%B8-%D0%BA%D1%8A%D0%BC-%D0%B3%D1%80%D0%BE%D0%B1%D0%B8%D1%89%D0%B5,-%D0%B1%D0%BE%D0%BB%D0%BD%D0%B8%D1%86%D0%B0-%D0%B8%D0%BB%D0%B8-%D0%BF%D1%80%D0%B8%D1%8E%D1%82", "text": "Перу е нация, богата на природни ресурси, чиято територия покрива планини и част от Амазонка. Има брегове на най-големия океан и най-голямата река в света. Неговите хора могат да живеят с гордост, но зад тази красота се крие бич, който унищожава живота: трафикът на наркотици. Страната е вторият по големина производител на кокаин в света. Дрогата се ражда в джунглата и се разпространява по вените на нацията в търсене на потребители вътре и извън границите й. Дрогата следва широки и разнообразни маршрути: Мексико, Съединените щати, Боливия, Бразилия и Аржентина са най-честите дестинации в региона. Но перуанският кокаин достига дори до Испания, Холандия, Русия и някои азиатски държави. Този незаконен бизнес удря цяло Перу, но въздействието е по-силно във вътрешността на страната, където достъпът до образование, медицински грижи и работа е недостатъчен. Провинцията живее от десетилетия с фантома на наркотиците сред населението си. \"Започнах в ранна възраст, на 17 години. Но сега началото на пристрастяването е на 11 или 12 години, а експериментирането с вещества е още в по-млада възраст\", споделя лекуващ се наркоман. \"Мога да го кажа открито, защото сайтовете за продажба и консумация са от 20, 25, 30 години на едно и също място. Страната преминава през морална криза, криза на властта. Това е реалността - много е лесно да се каже, че това е проблемът, но човек не може да бъде и убиецът, и жертвата в същото време. Жертвата е тази младост.\" \"Перу е производител, но вече и потребител на дрогата. Липсата на действие от страна на властите пред лицето на проблема има катастрофални последици. Пристрастяването неотклонно води до гробище, болница или приют\", заключава той. Трафикът на наркотици в Перу се осъществява чрез порочен кръг, от който засега няма изход. Хората имат достъп до основна кокаинова паста с относителна лекота, законите допускат притежаването на определено количество наркотици, армията се оплаква от огромните ресурси, притежавани от наркотрафикантите, а властите гледат настрани. Единственото нещо, което е ясно, е непоправимата вреда за тези, които изпадат в пристрастяване.", "date": "2019.06.09", "title": "Перу \"Дрогата води към гробище, болница или приют\""}
{"url": "http://www.classa.bg/%D1%81%D0%B2%D1%8F%D1%82/item/396525-%D1%82%D1%80%D1%8A%D0%BC%D0%BF-%D0%B0%D1%82%D0%B0%D0%BA%D1%83%D0%B2%D0%B0-%D0%BD%D0%B0%D1%81%D0%B0-%D0%B8-%D0%B7%D0%B0%D1%8F%D0%B2%D0%B8-%D0%BB%D1%83%D0%BD%D0%B0%D1%82%D0%B0-%D0%B5-%D1%87%D0%B0%D1%81%D1%82-%D0%BE%D1%82-%D0%BC%D0%B0%D1%80%D1%81", "text": "Американският президент Доналд Тръмп предизвика спорове в петък, заявявайки, че Луната е част от Марс, като настоява НАСА да бъде по-амбициозна в бъдещите си планове за изследване на космоса. \"При всичките пари, които харчим, НАСА не трябва да говори за отиване на Луната, ние направихме това преди 50 години, тя трябва да се съсредоточи върху много по-големите неща, които правим, като Марс (част от който е Луната), отбраната и науката \", заяви президентът на личния си профил в Twitter. Думите на Тръмп предизвикаха много отговори. Някои потребители му напомниха, че Луната обикаля около Земята и няма нищо общо с Марс, планета, която е на около 50 милиона километра от нашия естествен спътник. \"В небето има луна, тя се нарича Луна, не е част от Марс\", пише един потребител. „Защо не предприемете това пътуване до Луната, която принадлежи на Марс? Не забравяйте да вземете със себе си семейството и членовете на кабинета\" предложи друг потребител на интернет. От друга страна, туитът на Тръмп се появява само няколко седмици след като той самият защити идеята за нова лунна експедиция. \"При моята администрация ние връщаме НАСА към величието и ще се върнем на Луната, а след това и на Марс\", каза президентът на 13 май, когато обеща да отпусне допълнителни 1,6 млрд. долара на бюджета на тази космическа агенция, за да проучи и естествения спътник на Земята, както и червена планета.", "date": "2019.06.09", "title": "Тръмп атакува НАСА и заяви \"Луната е част от Марс\""}
{"url": "http://www.classa.bg/%D1%81%D0%B2%D1%8F%D1%82/item/396526-google-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D0%BB-%D1%81%D0%B0%D1%89-%D1%87%D0%B5-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-huawei-%D0%B8%D0%B7%D0%BB%D0%B0%D0%B3%D0%B0-%D0%BD%D0%B0-%D1%80%D0%B8%D1%81%D0%BA-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Google предупредил администрацията на Тръмп, че забраната за Huawei застрашава националната сигурност на САЩ, тъй като това решение ще доведе до създаването на несигурна операционна система от китайската компания, съобщи Financial Times, цитирайки източници, запознати с въпроса. През май няколко компании като Google, Intel, Broadcom, Qualcomm, ARM и други спряха бизнеса си с китайския телекомуникационен гигант, следвайки заповедите на Министерството на търговията на САЩ.   Въпреки това се съобщава, че топ-мениджърите на Google в момента притискат американските служители да го изключат от забраната или да издадат нов временен лиценз за китайската компания.   Главният изпълнителен директор на Huawei, Ричард Ю, заяви през март, че китайската компания има \"план Б\" в случай, че вече няма да може да използва американските операционни системи. Както стана ясно, този план е стартирането на Hongmeng - собствена операционна система, която да замени Android софтуера на Google.   Все още не е известно как ще работи тази система, но вероятно ще бъде хибридна операционна система, базирана на отворената версия на Android. Въпреки това, според Google, тази версия на Android, модифицирана от Huawei, ще бъде по-уязвима за атаки от хакери.   \"Google твърди, че като се избягват сделките с Huawei, Съединените щати рискуват да се създадат два вида операционни системи Android: оригиналната версия и хибридната версия. Хибридът вероятно ще има повече грешки, отколкото Google, така че това може да постави телефоните на Huawei на по-голям риск от пиратство не само от Китай \", обяснява източник на Financial Times.   Китайският телекомуникационен гигант Huawei е въвлечен в конфронтация със САЩ, които обвиняват компанията, че използват устройствата си, за да шпионира за китайското правителство, нещо, което компанията отрича. След като вписа китайската компания в търговския черен списък, Министерството на търговията на САЩ на 20 май издаде временен лиценз на Huawei Technologies, за да смекчи въздействието върху клиентите на тази компания в страната", "date": "2019.06.09", "title": "Google предупредил САЩ че забраната на Huawei излага на риск националната сигурност"}
{"url": "http://www.classa.bg/%D1%81%D0%B2%D1%8F%D1%82/item/396527-%D1%80%D1%83%D1%81%D0%B8%D1%8F-%D1%89%D0%B5-%D0%B7%D0%B0%D0%BF%D0%BE%D1%87%D0%BD%D0%B5-%D0%B4%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-s-400-%D0%B2-%D1%82%D1%83%D1%80%D1%86%D0%B8%D1%8F-%D0%B4%D0%BE-%D0%B4%D0%B2%D0%B0-%D0%BC%D0%B5%D1%81%D0%B5%D1%86%D0%B0", "text": "Ростек очаква доставките на противовъздушни отбранителни системи S-400 в Турция да започнат след два месеца, каза на 7 юни генералният директор на руската държавна корпорация Сергей Чемезов в интервю за руския канал НТВ. \"Предварителни плащания вече са направени, заемът е емитиран\", разкри Кемезов, обяснявайки, че парите, платени от Анкара, вече са били използвани за производството на оръжията. \"В допълнение, ние вече обучихме турските военни, това е приключено\", добави той. Първите доклади за преговорите между Руската федерация и Турция относно доставката на S-400 се появиха през ноември 2016 г. Подписването на договора беше потвърдено от Москва на 12 септември 2017 г. Въпреки многократните искания на САЩ Анкара да се откаже от това споразумение за покупка, турският президент Реджеп Тайип Ердоган и министърът на отбраната Хулуси Акар опровергаха тази възможност. В допълнение, Акар съобщи, че разполагането на S-400 ще започне през октомври тази година. В опит да сложи край на руско-турското сътрудничество, Пентагонът постави на Анкара 31 юли като краен срок за отказ от закупуване на руската S-400. Ако Анкара отхвърли това искане на Вашингтон, Турция ще бъде изключена от програма на САЩ за многоцелеви изтребители F-35 и ще й бъдат наложени санкции. САЩ нееднократно предупредиха, че Турция няма да може да участва в програмата за разработване и придобиване на универсални F-35, ако закупи руски противовъздушни ракетни системи S-400, като се твърди, че те не са съвместими с отбранителните сили на НАТО и че тяхното придобиване би компрометирало сигурността на Атлантическия съюз. Президентът на Турция подчерта по време на срещата си на 8 април с руския си колега Владимир Путин, че никой не може да принуди страната да не купува руската S-400, тъй като това решение е \"суверенно право\" на Анкара След това турският президент заяви, че програмата за F-35 ще бъде \"обречена на колапс\", ако Турция бъде изолирана. На 18 май Ердоган повтори, че покупката на S-400 от Русия е затворена сделка и заяви, че Анкара планира да произвежда, заедно с Москва, отбранителните системи S-500.", "date": "2019.06.09", "title": "Русия ще започне доставката на S-400 в Турция до два месеца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396519-%D1%85%D0%B5%D0%B9%D1%82%D1%8A%D1%80%D0%B8-%D0%B8-%D0%B3%D0%B5%D0%B9%D1%82%D1%8A%D1%80%D0%B8", "text": "Както всяка година, така и тази, целият интернет блести във всички цветове на дъгата и всички сиви до черни нюанси на омразата, защото идва прословутия прайд. “Остроумни” шегобийци повтарят брадатия виц за Сър Джон и заучената фраза \"Върнете дъгата на децата\", а от другия бряг им се обясняват в дразнещо политкоректен тон, втежнявайки още повече положението. Тъжна, тъжна картинка. Преди да почна да пиша този текст, приятели ми казваха \"Не се занимавай, брато, само ще ядосаш некви хора хора\" и \"Недей бе, ще те помислят за гей”, но на мен хем не ми пука, хем нямам нищо против да ми се обиждат и от двете страни на барикадата.  Неведнъж съм бил наричан \"фашист\" и \"хомофоб\" заради мои статии, където критикувам вредните форми на феминизъм, крайноляв либерализъм и смяната на пола като цяло, точно както и са ме наричали “соросоид”, “джендър” и прочие благи думи заради мои публикации, заклеймяващи речта на омразата. Затова реших да си вкарам таралеж в гащите и да задам на двата лагера по няколко въпроса - че даже ще си позволя да им дам и няколко непоискани съвета. Уважаеми LGBTQ хора, Смятате ли, че прайдът, особено в сегашния му вид, има положителен ефект за вашето общество? Смятате ли, че от него се разбира какъв точно ви е проблемът? Мислите ли, че средностатистическият българин разбира, че не сте там, за да покажете с кого спите, а че го правите, защото сте дискриминирани? Че търсите равни права, а не ексклузивни права? Че го правите, защото ви е страх, че ще ядете бой, ако ви видят да се държите за ръка с любим човек от същия пол? Или че ще ви уволнят от работа, ако разберат, че сте LGBTQ? Отделно, нали знаете, че ако дори ЕДИН от вас се разхожда на парада с електрикови прашки, които не оставят нищо на въображението, медиите ще снимат най-вече него? Защо допускате такива хора на парада? Това, че сте LGBTQ не значи, че е окей, нали знаете? Съобразете се малко и не допускайте подобни хора да отнемат вниманието от реалните ви проблеми! И не обяснявайте “Ела на прайда и виж, че няма такива”. Съжалявам, не е вярно, има такива всяка година. Може да са двама от хиляда, но ги има. Разкарайте ги своевременно, за ваше добро. Прайдът ви трябва да разбива стереотипите и да покаже, че не представлява “размахване на дилдота пред лицата на деца на фона на техно музика”, че няма “мъже по прашки със стърчащи пера от з*дника” и прочие. Това трябва да ви е първата цел. Не може директно да скочите на нивото на прайда в либералните западни държави, не става така. Не се дръжте така, сякаш живеете в идеален свят, в който с нищо не трябва да се съобразявате. В идеален свят нямаше изобщо да има нужда от такъв парад. LGBTQ или не, всеки се съобразява с нещо. Вие трябва да се съобразите с това, че сте в България, а тук, отвъд онези, които ви мразят, много хора просто не са готови да ви приемат. Не защото ви мразят, а защото може би се страхуват заради разни внушения, че вашите права ще пречат на техните. Или просто не ви разбират. Дали ще е по религиозни причини, дали защото така са възпитани, дали защото държат на по-консервативни и традиционни ценности - няма значение. Искате разбиране - проявете го и вие. Уважаеми хейтъри, Предполагам, че ще ви е трудно да се припознаете в тази дума, защото по всяка вероятност не се имате за такива. Но ви разбирам. Разбирам защо сте против парада, сериозно, има много причини и ги знам. Например, една причина е, че хората там са много различни от вас и се чувствате така, сякаш ако кажете, че ги приемате, това автоматично ви прави \"леко гейове\". Държите да подчертаете своето мъжество, своята мачовщина, което в общи линии е първично, изначално заложено, няма проблем. Напълно човешко е, няма кой да ви се сърди, че не ги подкрепяте, особено ако постоянно ви се натяква, че трябва на всяка цена да ги приемате. От друга страна, може би идеята за любов между хора от един и същи пол противоречи на вярванията ви. Може би сте християни, редовно ходите на църква (не само по празници и погребения), пазите пости, спазвате Божите заповеди, водите смирен живот, казвате си молитвата сутрин, вечер и преди хранене. В Библията хомосексуалността е грях и тъй като сте запознати с Библията, която редовно четете, не таите омраза към различните, а вместо това просто се молите за душите им.     А може би мислите, че да си гей е някакъв вид досадна и грозна за вас мода, или психично отклонение, или “грешка на природата”? Не ви е приятно да гледате как мъже се целуват? Но ако жени го правят е готино, защото си представяте как сте и с двете едновременно като в порно филм, или просто защото ви е по-естетично и красиво? Пак няма проблем. И аз не бих гледал как се целуват двама мъже - не защото ги мразя, не защото съм хомофоб, не защото съм закостенял - просто съм си такъв, няма как да ме кефи гледката и това е, явно съм много консервативен. Но пък имам страхотно решение за такива ситуации - просто не ги гледам. Наистина е лесно. И да речем, че сте прави за всичко. Да речем, че е мода, че е в разрез с вярата ви, че не е мачовско. Дори така остава един много, много важен въпрос: С какво ви пречат??? Често чувам фразата (включително от образовани, интелигентни хора) \"Нека правят каквото искат, само да не парадират?\" Да не би да мислите, че парадират, за да се похвалят, че са гейове и че са по-специални? Смятате хомосексуалността за моден избор, за болест, за психично отклонение, за въпрос на възпитание, или просто обладаване от Сатаната? И както разбирането ми към LGBTQ хора спира с транссексуалността (няма кой и как да ме убеди, че мъж може да стане пълноценна жена - и обратното), така и разбирането ми към хейтърите спира, когато се започне с тъпите въпроси и празни констатации по въпроса с какво пречат някому тези хора. “Ами ако ги видят децата?!”.  Какво като ги видят децата? Та вие имате най-мачовското, най-патриотично, най-православно, най-праведно и най-юнашко семе на света, няма как синът ви да стане гей, само защото ги е видял, нали? Спокойно, никой няма да ви кара децата да гледат насила. “Грозно е”.  От позицията на какви точно естети го казвате това? Както казваше комикът Бил Бър “Аз не харесвам крака, противни са ми. Но това не значи, че ги мразя и не ги искам в квартала си”. Друго популярно е “Ама те се натрапват”. Как? Веднъж годишно правят парад, който поне идеологично би трябвало да е протест срещу дискриминацията срещу тях. \"Те и педофилите искат права, същите извратеняци\"  Моля? Правите ли разлика между привличане от страна на двама зрели, пълнолетни човека и насилието срещу деца? С риск да ми се обиди някой, който го мисли това - що за идиот може да сравнява двете неща?! “Това е в разрез с българската култура и традиции”.  Как по-точно? Патриотизмът не е запазена марка на няколко криви и често неграмотни групички крайнодесни националисти, които си мислят, че имат ексклузивни права върху трибагреника и образите на националните ни герои. Даже ми се струва, че доста от тия хора таят повече любов към Русия, комунизма и СССР, отколкото към България, ама карай да върви. Българската култура и традиции не казват нищо за гейовете, така че си съществуват съвсем спокойно отделно от тях и никой по никакъв начин не им вреди. Някой спира ли ви да празнувате семейни празници? Някой забранява ли ви да си казвате “Весела Коледа”? Традициите са си тук и никъде няма да избягат, спокойно. Докато съществуват хора, които държат на тях - ще ги има. Никой не идва да ни ги отнеме. \"Ама истанбулската конвенция и стратегията за детето…\".  Да, тук сте прави. До края на 2020-а вече всички трябва да си сменят задължително пола, а всички новородени деца на мига ще бъдат давани на норвежки гейове, по възможност чернокожи, факт. Бягай бърже, че идат черните норвежки джендъри, братко! Идват със самолети, пръскащи кемтрейлс по плоската Земя, лично Сорос ги пилотира всичките наведнъж. Как? Със системата HAARP, много ясно! Ясно е обаче, че най-много ви дразни политическата коректност. И с право! Да, независимо колко му се иска на някого, биологичните разлики между мъжа и жената са непреодолими, затова и въпросът с трансджендър хората все още е твърде спорен и крайно либералните решения по него могат само и единствено да навредят. Либералните медии не усещат колко неприятно натрапват вижданията си на всички и е нормално да им се дразнят с демонизирането на белия хетеро мъж, с героизирането на вредните транс идоли като Кейтлин Дженър и с превъзнасянето пред всичко, що не е бяло, мъжко и хетеро. Да не говорим пък за безумните примери от други държави, където политическата коректност е плашещо силна и където да си гей не е въпрос на равенство, а на привилегия. Политическата коректност дразни на още много, ама много нива и така само озлобява излишно хората от по-консервативно настроените маси. Дотолкова, че хомофобията надделява дори над ислямофобията и се вижда как тръбящи с православието си националисти споделят в социалните мрежи картинката “Гей парад в Иран”, на която се виждат обесени хора. Това ли подкрепяте, сериозно? Не ви ли се струва някак грешно да сте расисти и православни националисти, пък да имате същите убеждения като радикалните ислямисти? Хайде, отклоних ви и аз за още миг вниманието от реалните проблеми. Защото е по-лесно да си възмутен срещу слабия, отколкото срещу силния. По-лесно е да набиеш гей, отколкото да се опълчиш на мастития гологлав бизнесмен, паркирал джипа си върху крака ти.  По-лесно е да се бориш срещу един невъоръжен парад, отколкото да се бориш срещу убийствената машина на мафията и корупцията. И е по-интересно да се протестира срещу това, отколкото срещу нещо, което наистина ви влияе на качеството на живот - на вас, семействата ви и сънародниците ви. Или може би гейовете са тези, които ви държат заплатите ниски, карат младите да емигрират, вдигат данъците ви, морят от глад родителите ви, бият жените и децата ви, гласуват все за същите муцуни, продават гласовете си и мародерстват из селата на бабите и дядовците ви?", "date": "2019.06.09", "title": "Хейтъри и гейтъри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396520-%D0%B1%D1%81%D0%BF-%D0%BE%D1%82%D1%85%D0%B2%D1%8A%D1%80%D0%BB%D0%B8-%D1%81%D1%83%D0%B1%D1%81%D0%B8%D0%B4%D0%B8%D1%8F-%D0%BE%D1%82-1-%D0%BB%D0%B5%D0%B2,-%D0%BD%D0%BE-%D1%81%D0%B5-%D1%81%D1%8A%D0%B3%D0%BB%D0%B0%D1%81%D0%B8-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%B5%D0%B3%D0%B0%D1%88%D0%BD%D0%B8%D1%82%D0%B5-11", "text": "Националният съвет на БСП прие позиция ПГ на \"БСП за България\" да не подкрепя предложението на ГЕРБ за 1 лев на действителен глас партийна субсидия. Отчитайки и силните обществени настроения срещу партийното финансиране, НС възложи на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии. Пленумът днес изпълни очакванията да премине под сериозно напрежение. Още преди неговото началото някои от най-авторитетните членове на НС възнегодуваха от поставянето на Петър Витанов за водач на делегацията на евродепутатите на БСП. По време на обсъжданията пък лидерът Корнелия Нинова за пореден път през последните седмици е срещнала неодобрението на Националния съвет.     В централно събитие се е превърнало отхвърлянето от Националния съвет на предложението Корнелия Нинова да оглави екипа, който да доработи доклада за идейното развитие на БСП, политическата линия във проекта \"Визия за България\" и нейната реализация в хода на предизборната кампания. Самият доклад с прилежащите изводи за загубата на изборите е изготвен от Валежи Жаблянов. Изпълнителното бюро не го е приело в оригиналния детайлен вид и е възложила на Крум Зарков да го редактира. Крайният резултат обаче е бил посрещнат с категорично неодобрение от Националния съвет. Членовето са не са приели изложеното за адекватни изводи и са го върнали в Комисията. В отговор кръгът около Корнелия Нинова е предложил тя да оглави лично екипа по изготвяне на доклада, но при последвалото гласуване председателят на партията е била бламирана с 46 на 42 гласа срещу нея и 22-ма въздържали се. Така работата по доклада отново е върната в ръцете на Валери Жаблянов, а екипът му разширен с нови представители от Националния съвет като Антон Кутев, Велислава Дърева и др.", "date": "2019.06.09", "title": "БСП отхвърли субсидия от 1 лев, но се съгласи за намаляване на сегашните 11"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396516-%D0%B2%D1%8A%D1%80%D0%BD%D0%B0-%D0%BB%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B3%D0%B0%D0%B2%D1%80%D0%B0%D1%82%D0%B0-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "Заради изключително яростната, злобната, без всякакви аргументи и елементи на воля за обективно обсъждане на вчерашната ми публикация “ \r\n\t \r\n \r\n\t \r\n\t \r\n \r\n\t \r\n\t \r\n \r\n\t \r\n\t \r\n Първото видео по-долу е продължението на излагацията на летеца. А второто е нейният старт, от вчера. \r\n РАЗ-БЕ-РЕ-ТЕ! Злобните ви атаки и коментари по мой адрес въобще не ме докосват. Аз се интересувам единствено и само от истината, а не от болните ви мозъци. \r\n Не се хабете! \r\n ДОБРАТА НОВИНА! В днешния репортаж на централната новинарска емисия на Русия нито веднъж не беше споменато името БЕ-ЛЕ-НЕ. \r\n   \r\n      ", "date": "2019.06.09", "title": "Върна ли Румен Радев гаврата на Владимир Путин?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396517-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B0%D1%82%D0%B0%D0%BA%D1%83%D0%B2%D0%B0-%D0%BE%D1%81%D1%82%D1%80%D0%BE-%D0%BD%D0%B8%D0%BD%D0%BE%D0%B2%D0%B0", "text": "“Очаквам конгресът да убеди Корнелия Нинова да остане, но и да се възстанови накърненото колективно начало в начина на функциониране на БСП”, такъв коментар направи лидерът на ПЕС и бивш председател на БСП Сергей Станишев пред журналисти преди пленума на столетницата на “Позитано” 20. По отношение на избора на Петър Витанов за водач на делегацията на българските социалисти в Европейския парламент, Станишев заяви, че това е продължение на поредицата от политически нелогични решения, които бяха наложени от Корнелия Нинова. Той не е чул никакви мотиви и аргументи за решението Нинова. По думите му във връзка с предстоящото заседание на Националния съвет, той не е видял анализ, а по-скоро дейности, които са правени във връзка с кампанията, без истинска задълбоченост и отговор на въпросите, които вълнуват всички – защо социалистите отново са загубили евроизборите. “Ако не се направи анализ, това означава замитане на съществуващи проблеми под килима. Това не е в интерес на БСП”, посочи Станишев. Той изтъкна, че изборите не се печелят за месец, а отношението на хората се печели с години, но когато “обясняваш колко вредни са слънчевите лъчи, искаш на 26 май всички хора да излязат да гласуват, няма как да стане”. Той посочи евроскептичната реторика и посланията като част от ниската избирателна активност на евроизборите. Вътрешното разделение в партията също изиграло роля за загубата на социалистите на евроизборите. Не се постигнала и екипност по време на евроизборите, посочи Станишев. “Важно е да се проведе дискусия за истинския анализ, направени ли са верните изводи и способни ли сме да променим това, което ни е попречило, за да можем да спечелим местните избори”, коментира Станишев. Според него всичко друго би било театър, но очаква да продължи и по време на конгреса. От своя страна социалистът Ангел Найденов коментира решението на Нинова да определи Петър Витанов за водач на делегацията на евродепутатите на БСП като “поредният конфронтационен ход както по отношение на една част от БСП, така и по отношение на Станишев”. Според него това е един неуместен и необоснован ход, който няма да донесе престиж и място на делегацията на БСП в Европейския парламент. На въпрос дали конгресът може да не приеме оставката на Нинова и тя да остане, Найденов заяви: “Всичко е възможно”. По думите му обаче оставката на Нинова е театралност и последен опит за оцеляване на върха на БСП. Атанас Мерджанов също оцени избора на Петър Витанов за водач на делегацията на социалистите в ЕП като поредната нелогична стъпка на ръководството на социалистите. Според него няма нищо по-нормално лидерът на ПЕС да бъде лидер на социалистите в Европейския парламент. Георги Пирински допълни, че основното, което трябва да определя отношението на всеки от членовете на Националния съвет на БСП, е как да бъдат спечелени местните избори. Според него най-добре би било при подадена и констатирана оставка на председателя на БСП, Националният съвет на партията да избира заместник-председателя. Той отказа да коментира името на Калоян Паргов за евентуален следващ председател на столетницата.    ", "date": "2019.06.09", "title": "Станишев атакува остро Нинова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396518-%D0%B7%D0%B0%D1%89%D0%BE-%D1%88%D0%B2%D0%B5%D0%B4%D0%BA%D0%B8%D1%82%D0%B5-%D1%81%D0%B5-%D0%BE%D1%82%D0%B4%D0%B0%D0%B2%D0%B0%D1%82-%D0%BD%D0%B0-%D1%81%D0%B5%D0%BA%D1%81-%D1%82%D1%83%D1%80%D0%B8%D0%B7%D1%8A%D0%BC", "text": "Ах, шведките, шведките!... Кой не е чувал за тях - овчар ли по планината или пък клети сиромаси? И кой не е искал да се озове с една (или с повече!) в леглото поне веднъж в живота си? Високи, с изящни крайници, кукленски лица и руси коси, те са смятани за едни от най-красивите хора на планетата. Славата на шведските жени в никой случай не е незаслужена. Перфектната гeнетична комбинация ги прави неустоими секссимволи с иконичен статут в мъжката фантазия.         Независимо дали се казват Виктория Силвстед или само приличат на нея, шведките винаги са имали своите верни фенове по целия свят и не толкова заради външния си вид, колкото заради безкрайната си сексуална разкрепостеност. Всъщност славата на шведките като секс фурии започва да се носи през 60-те години на миналия век с началото на туристическия бум в Испания. Тогава цели орди поизмръзнали шведи атакуват испанските курорти, а когато започват да се омешват с местното население, нещата навлизат в съвсем друга посока. Културният сблъсък между \"отворените\" шведки и вечно загорелите испански жребци е неминуем. Години наред думата \"suecas\" (шведки) се използва като нарицателно за всяка атрактивна чужденка, разголила бяла плът по иберийските плажове. Ситуацията не е по-различна и в България. През 70-те и 80-те години по родното Черноморие рядко се намира пълнолетна шведка, която да не се е завърнала в родината си позабременяла от някой български гларус, лъв, орел или обикновен коцкар. Е, това изказване, разбира се, е хиперболизирано заради носталгията по ретро спомените от Златните пясъци и Несебър, Социологическите проучвания обаче не лъжат. През 2017-а година излезе проучване от световен мащаб, проведено oт VicotriaMilan, което надникна в главите и под чаршафите на хиляди жени, за да обяви в крайна сметка, че скандинавските жени могат да се похвалят с най-голям сексуален апетит. 78% от шведките и 76% от датчанките и норвежките мислят за секс и искат да правят секс ежедневно. Сами разбирате, че нагон с такива размери се задоволява също толкова трудно, колкото и да накараш шило да стои в торба. Друго скорошно проучване под наслова Kådiskollen (буквално \"проверка на кондома\"), този път проведено само на местна почва от Шведската асоциация за сексуално образование (RFSU), показва, че една трета от шведките описват себе си като сексуално неудовлетворени. Затова и ежегодно се увеличава броят на тези от тях, които търсят разтуха в порното или в неангажиращите секс чатове онлайн като Chatki и Оmegle. Една от пет жени твърди, че причина за скапания й сексуален живот се дължи на факта, че рядко или никога е изпитвала оргазъм. При такива статистически данни няма как сърцето на всеки мъж, който чете тези редове и е сигурен в своята кралимарковска потентност, да не закърви от мъка и съчувствие към милите шведки. Забравяте, че сте имали моментен порив да дарите половин заплата за възстановяването на полуизгорялата Нотр Дам и си казвате, че много повече от вашата помощ се нуждаят не осиротелите французи, а бедните, незадоволени шведски момичета и жени. Добрата новина е, че има хипотетична възможност да обърнете статистиката на RFSU, при това без да ви се налага да пътувате до Стокхолм, Лунд, Упсала или Малмьо. Оказва се, че все повече шведски жени на възраст 25-30 са намерили перфектната алтернатива на гледането на порно и самозадоволяването. Секс туризъм. Така че ако наш Иван не може да отиде при планината, планината сама може да дойде при Иван. Първата вълна от секс-туристки от северната страна се надига през 2004 г., когато млади жени, привлечени от примамливи и суперевтини оферти на туроператорски фирми до различни дестинации в Южна Америка, се втурват към Еквадор, Колумбия и Венецуела, екипирани само с едни джапанки, пет тениски и цял сак презервативи. Taм туристките нимфоманки лесно си намират \"gringueros\" - обикновено много по-млади от тях мъже от низшите социални слоеве, които се мотаят по плажовете по цял ден в търсене на безобидни флиртове с чужденки, на които подсигуряват неангажиращ секс срещу финансова подкрепа. Младежите убеждават своите \"спонсорки\", че могат да правят за тях каквото пожелаят, защото те са техните кралици. Често гринегросите се съгласяват да придружават момичета по време на пътешествията им из континента, при условие че им плащат пътните и други разходи. Въпреки ниския стандарт на живот в тези страни, да имаш свой грингеро съвсем не излиза евтино на шведските туристки. За около седмица \"поддръжката\" на едно перунаско 19-годишно момче излиза около 7000 крони (660 евро). Към днешна дата цената за сексуалните услуги и компанията на младите латиноамерикански жигола със сигурност е скочила двойно. Шведските секс стръвници обаче са любознателни и инициативни и междуврменно са разширили периметъра си на действие. Освен това средната им възраст драстично се е увеличила. Пуританите често са склонни да цъкат неодобрително с език, когато стане въпрос за западноевропейци или американци на средна възраст, които отиват в Тайланд или Филипините, за да спят с момичета на \"прокурорска\" възраст. Напоследък обаче все повече жени на възраст 45-65 предпиемат пътувания извън граница със същите намерия. Най-предпочитаната от шведските секстуристки дестинация през последните две-три години е Гамбия в Западна Африка. Миналата година шведският вестник \"Експресен\" изпраща трима свои репортери да проверят на място какво се случва. Попадайки на особено популярния сред техните сънародници плаж Кололис, те интервюират няколко плажуващи жени с цел да разберат защо са склонни да пътуват толкова надалеч, за си купят секс и компания от местните мъже. Ето как им отговаря една 64-годишна медицинска сестра от Сконе: \"Шведските мъже са уморени и скучни. А гамбийските мъже ме карат да се чувствам отново млада и изпълнена с желание за живот. Преди често пътувах до Ямайка и бях много доволна, но и гамбианците се представят не по-лошо от ямайците.\" Гамбийските мъже излизат по-евтино в сравнение с конкуренцията в другите страни - едноседмични \"ескортни\" услуги излизат средно 500 крони или едва 48 евро. Това обаче си е цяло състояние за средния гамбиец, предвид факта, че заплатата на един чистач, сервитьор или градинар варира между 28 и 38 евро. На шведските туристки не им се налага да търсят дълго или да използват услугите на посреднически агенции, за да си намерят нъж. Още при настаняването си в хотел, заварват млади, спретнато облечени местни момчета да се мотаят из фоайетата в очакване някоя евентуална \"спонсорка\" да ги заговори. Тези мъже са известни като \"bumsters\". Жените, които желаят да бъдат интимни с бамстърите, следва да наемат частно жилище извън натоварената туристическа зона и да се появяват с придружителя си само в определени барове и плажове. От всички западни турситки, шведките се ползват с особено голямо уважение, понеже са изключително щедри. Освен че плащат всички сметки, когато са с бамстъра си, те често купуват на младите си любовници скъпи подаръци, най-вече маркови маратонки и мобилни телефони.  Много от жените подпомагат и семействата на своите бамстъри с хранителни продукти и лекарства. Интересно е да се отбележи, че жените рядко възприемат връзките си като обикновена търговска сделка. В повечето случаи те ги наричат \"романси\". Въпреки взаимната изгода, която и двете страни извличат по време на тези \"романтични\" ваканции, изводът, до който тримата журналисти стигат, е, че, за съжаление, секс туризмът се отразява негативно върху имиджа на африканската страна и я прави неатрактивна дестинация за туристите, които търсят по-традиционни забавления като слънце, приключния и жирафи. Въпросът е: Ако в един момент шведските жени се наситят на западноафриканските младежи и преориентират интереса си към българските левенти, дали министър Ангелакова или който и да е друг на нейно място, ще оцени по достойнство изгодата за родния туризъм или ще започне да мрънка, че,ето на̀, виждате ли, заради шведските баби нашенките вече нямало кой да ги... зарадва.  ", "date": "2019.06.09", "title": "Защо шведките се отдават на секс туризъм"}
{"url": "http://www.classa.bg/%D1%81%D0%B2%D1%8F%D1%82/item/396511-%D0%B5%D0%BB%D1%82%D1%8A%D0%BD-%D0%B4%D0%B6%D0%BE%D0%BD-%D0%BF%D0%B8%D1%81%D0%BD%D0%B0-%D0%BC%D0%B8-%D0%BE%D1%82-%D0%B1%D1%80%D0%B5%D0%BA%D0%B7%D0%B8%D1%82", "text": "По време на свой концерт в Болоня певецът каза, че се чувства европеец. По този начин той заявява за пореден път, че не е съгласен с политиката на родното му правителство. По време на този свой концерт Елтън Джон каза, че му е писнало от британските политици.     Той допълни, че го е срам от страната му и това, което се е случило с нея. Музикалната звезда неведнъж е коментирала недоволството си от разделящата функция на политиката за Великобритания.", "date": "2019.06.09", "title": "Елтън Джон: Писна ми от Брекзит!"}
{"url": "http://www.classa.bg/%D1%81%D0%B2%D1%8F%D1%82/item/396512-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%BB%D1%83%D0%BD%D0%B0%D1%82%D0%B0-%D0%B7%D0%B0-%D1%87%D0%B0%D1%81%D1%82-%D0%BE%D1%82-%D0%BC%D0%B0%D1%80%D1%81", "text": "Изявлението на американския лидер бе туитнато от президентския самолет, с който той пътува от Европа за Вашингтон Президентът на САЩ Доналд Тръмп обяви Луната за част от планетата Марс. Това той направи чрез публикация в социалната мрежа Туитър, където често споделя мнението си. Президентът разкритикува космическото управление НАСА, че си е поставило за цел да върне американските астронавти на Луната до 2024 г. и призова агенцията да се фокусира вместо това върху \"много по-големи\" инициативи, като полет до Марс, предават БТА и Дир.бг. \"На фона на всички пари, които се харчат, НАСА не бива да говори за отиване до Луната. Това е направено преди 50 години. НАСА трябва да се фокусира върху много по-значителни инициативи, включително Марс (от която Луната е част), отбраната и науката!\", написа в профила си президентът.   Първоначално Тръмп застана зад лунната инициатива на НАСА, но сега както изглежда той намалява подкрепата си за нея.  Изявлението на Тръмп бе туитнато от президентския самолет, с който той пътува от Европа за Вашингтон.  Мнението на държавния глава противоречи с призива на неговата администрация, отправен неотдавна към НАСА, да се върнат хората на лунната повърхност до 2024 г. вместо до поставената преди това за цел - 2028 г.  НАСА планира да изгради космически аванпост в лунна орбита, в който да може да се сменят астронавти, стигащи до лунната повърхност. Целта е това да стане до 2024 г. Този план е част от по-голяма програма за използването на Луната за отправна точка за евентуални мисии до Марс.  На сайта на НАСА в петък се казваше, че програмата \"Артемида ще прати първата жена и следващия мъж на Луната до 2024 г. и ще създаде устойчиво човешко присъствие на Луната до 2028 г.\". Програмата е кръстена на близначката на Аполон - Артемида, която е богиня на Луната в гръцката митология.  Американската космическа агенция представя и детайли как космическото управление планира да превърне Луната в отправна точка за бъдещи мисии до Марс и за място за тестване на оборудване и на технологии за други походи из Слънчевата система.  Частни компании също се включиха в надпреварата към земния спътник. Милиардерът Джеф Безос миналия месец представи макет на апарат за кацане на Луната, произведен от компанията му Blue Origin.    ", "date": "2019.06.09", "title": "Тръмп обяви Луната за част от Марс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396513-%D1%81%D0%B2-%D0%BA%D0%B8%D1%80%D0%B8%D0%BB-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B8%D0%B9%D1%81%D0%BA%D0%B8", "text": "  Св. Кирил е известен в историята на християнската църква както със своето благочестие и ученост, така и с твърдостта, с която защищавал догмите на православната вяра против  . Той се родил в Алескандрия във втората половина на IV в. и живял доста дълго в Нитрийската пустиня под ръководството на мъдрия и благочестив старец Серапион. Чичо му Теофил, архиепископ Александрийски, го извикал при себе си и го направил дякон. Скоро Кирил станал известен проповедник и с добродетелния си живот спечелил всеобщо уважение. След смъртта на Теофил в 412 г. той бил избран на архиепископския престол.     Св. Кирил започнал започнал с най-голямо усърдие да изпълнява възложените му задължения и с твърдост отстоявал догмите на истинската вяра. В онова време имало много смутове и несъгласия ту от последователи на лъжеучението, ту от евреи, които от омраза към християните се стремели да предизвикат безредия в града. Скоро след избирането си за архиепископ св. Кирил се обявил против коварните действия на част от евреите, които произвели нощно време умишлена тревога и избили множество от наизлезлите християни. Тогава и управителят на града Орест чрез подкуп застанал в числото на враговете на епископа и направил против него донос до императора. Станали смутове в града. Нитрийските монаси, боейки се да не би епископът да се подложи на опасност, дошли в Александрия на помощ. В това време живеела в Александрия една девойка, на име Ипатия, уважавана от всички за своята ученост и добродетелен живот. Тя била дъщеря на философа Теон и сама преподавала философия. Тя излязла от къщи, за да примири враждуващите. Но разярената тълпа се нахвърлила срещу нея и я убила. Всички тия смутове и безредици извикали най-строги мерки против жителите на Александрия. Безредиците в града утихнали, но скоро след това се появили нови смутове, които доста дълго вълнували мира на Църквата. Несторий, патриарх Цариградски, човек умен, красноречив, но самонадеян и горделив, започнал да проповядва, че Иисус Христос се бил родил не Бог, а човек, че Божеството се било съединило с Него при   и че поради това, пресвета Дева Мария не следвало да се нарича Богородица. Това ново учение възбудило много спорове. Несторий силно защищавал своето мнение и разпратил своите проповеди-послания по разни страни, градова и манастири. Св. Кирил бил крайно огорчен от това извратяване на истината и счел за необходим свой дълг твърдо и ревниво да я отстоява. Виждайки, че ереста се разпространява, той написал увещателно послание до Несторий и писма до император Теодосий Млади, до сестра му Пулхерия, до   и до големите манастири. В тия послания той убедително опровергавал мненията на Несторий и излагал християнското учение за въплътяването на Сина Божий. Несторий в гнева си против св. Кирил се стараел да му противодействува и се оплакал от него пред императора. В това време папа Целестин свикал в Рим събор, който осъдил новото лъжеучение и определил да бъде свален Несторий, ако той не се откаже от заблужденията си. Св. Кирил поканил да вземат живо участие в обсъждането на Несториевата ерес йерусалимския и антиохийския първосветители. Той свикал в Александрия събор, който се съгласил с определенията на римския събор. Но ереста продължавала да се разпространява. Посланията на Кирил до Несторий останали безуспешни. Тогава император Теодосий Млади свикал вече вселенски събор в град Ефес. Това бил   от 431 година. Св. Кирил пристигнал в Ефес, където се събрали около 200 епископи. Но Несторий не се явил и отказал да подпише, че е съгласен с догмите на Цървата, изложени от св. Кирил и пратени му от името на събора. Тогава съборът решил - Несторий да бъде свален. Несторий отхвърлил валидността на това решение, като се позовавал на това, че антиохийският архиепископ Йоан отсъствал от събора. Йоан умишлено се бавел да дойде, понеже държал страната на Несторий и бил враждебно настроен срещу Кирил. Като пристигнал най-после, той се стремял по всякакъв начин да вреди на Кирил и чрез клевети възбудил против него императора. Кирил бил заплашен със сваляне и заточение и бил задържан под стража, като всичко понасял с кротост и проявявал необикновена твърдост на духа. Той знаел, че нищо не трябва да склони епископа да прави отстъпки в делото на вярата, но заедно с това бил готов да прощава личните оскърбления и обиди. Най-после истината възтържествувала. Св. Кирил се върнал в епархията си, като се оправдал във всичко онова, в което се стараели да го обвинят. Несторий пък бил отлъчен от Църквата и заточен в Египет, където умрял от страшна и мъчителна болест - езикът му бил изяден от червеи. Грижите и трудовете разстроили здравето на св. Кирил. Той често боледувал и умрял в 444 година, като оставил много съчинения, в които с яснота и сила излага догматите на християнското учение. Освен писмата, в които той отхвърля мнението на Несторий, най-бележити негови  съчинения са: Изяснения на Мойсеевото Петокнижие, на пророчествата на Исаия, на дванадесетте малки пророци, на Евангелията на Йоан и Лука, на посланията, Книга за поклонението с дух и истина, Учението за Света Троица.", "date": "2019.06.09", "title": "Св.  Кирил Александрийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396514-9-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "68 г.  - Римският император Нерон извършва с помощта на секретаря си самоубийство, за да не претърпи унижението от бичуване, което го очаква след загубата на властта.     1535 г.  - Френският пътешественик Жак Картие става първият европеец, открил реката Сейнт Лорънс в Канада.     1762 г.  - Руският император Петър III абдикира от престола след бунт на гвардията и е заменен на трона от съпругата си императрица Екатерина II.     1815 г.  - Подписан е договорът, с който приключва Виенския конгрес, съгласно който Русия анексира Полша, а Швейцария и Холандия получават независимост.     1889 г . - В Рим е открит паметник на Джордано Бруно на мястото, където е изгорен на клада като еретик.     1904 г.  - Лондонският симфоничен оркестър изнася първия си концерт.     1909 г.  - 22-годишната домакиня Алис Хайлър Рамзи става първата жена, прекосила САЩ с автомобил. Заедно с три нейни приятелки, които не знаели да карат, тя изминала с автомобил „Максуел\" разстоянието от Ню Йорк до Сан Франциско (3 800 мили, 6 115 км) за 59 дни.     1923 г.  - В Царство България е извършен Деветоюнският преврат, чрез който е свалено правителството на Александър Стамболийски.     1928 г.  - Американците Чарлз Кингсфор-Смит и Чарлз Улм извършват първия полет със самолет над Тихия океан.     1934 г.  - Доналд Дък дебютира в анимационното филмче The Wise Little Hen.     1946 г.  - Бумибол Адулядей става крал на Тайланд - най-дълго управляващия монарх в света.     1957 г.  - Австралийски алпинисти изкачват за първи път връх Броуд Пик (12-ият по големина в света) в Пакистан.     1958 г.  - Кралица Елизабет II открива официално лондонското летище Гетуик.     1967 г.  - Шестдневната война: На 5-я ден от войната Израелската армия отнема Голанските възвишения от Сирия.     1980 г. - Народна република България установява дипломатически отношения с Гренада.     1999 г.  - Косовската война: Сключен е мирен договор между Съюзна република Югославия и НАТО, съгласно който югославските войски се изтеглят от Косово, а НАТО прекратява бомбардировките над югославски обекти.     2006 г.  - Започва 18-тото Световно първенство по футбол в Германия, в първия мач домакините побеждават Коста Рика с 4:2.    ", "date": "2019.06.09", "title": "9 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396515-%D1%86%D0%B5%D0%BD%D1%82%D1%8A%D1%80-%E2%80%9E%D0%B0%D0%BB%D0%B5%D1%84%E2%80%9C-%D0%B7%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%BD%D0%B0%D1%86%D0%B8%D1%81%D1%82%D0%BA%D0%B0%D1%82%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%B5-%E2%80%9E%D0%B4%D1%80%D0%B5%D0%B1%D0%BD%D0%BE-%D1%85%D1%83%D0%BB%D0%B8%D0%B3%D0%B0%D0%BD%D1%81%D1%82%D0%B2%D0%BE%E2%80%9C", "text": "    Бургаската районна прокуратура отказа да образува досъдебно производство срещу извършителите, разлепили портретни плакати на фюрера на Третия Райх Адолф Хитлер и нацистки символи. Така местната институция дава „зелена светлина” за бъдещи подобни прояви и негласно поощрява разпространителите на крайно опасната нацистка идеология, съобщава Център „Алеф“.     Плакатите бяха разлепени в чест на рождения ден на Хитлер – 21 април 2019 година, точно пред входа на Съдебната палата, в сърцето на град Бургас. Те бяха забелязани от хиляди минувачи и деца, тъй като зоната е пешеходна и популярна за разходки на гражданите на Бургас. След подаден сигнал към МВР, полицията е установила извършителите на деянието, които са трима мъже на възраст между 17 и 44 години, придружавани от 17 годишно момиче. Цялата преписка от дознанието и предварителната проверка е била изпратена в Районна прокуратура Бургас с мнение за образуване на досъдебно производство срещу лицата. От районната прокуратура официално заявиха, че е издадено постановление с отказ за образуване на досъдебно производство на 4 юни 2019 и разлепването на плакатите с нацистка пропаганда е квалифицирано като „дребно хулиганство”. Районна прокуратура отказа да предостави каквато и да било допълнителна информация за мотивите на това постановление, както и името на прокурора, който го е издал. Информационното затъмнение по един изключително сериозен проблем от надделяващ обществен интерес е повече от недопустимо и изглежда подозрително. Център за еврейско-българско сътрудничество „Алеф”, както и много граждани и организации, изразява своето голямо безпокойство и тревога от неадекватната реакция на Районна прокуратура Бургас по отношение разпространяването на нацистки агитационни материали на обществени места. През годините в Бургас има черна серия от подобни инциденти, като изрисуването на нацистки символи върху еврейската Синагога и нейното последващо подпалване. На много места в града и публични зони могат да бъдат забелязани изрисувани нацистки символи, като до момента извършителите са неизвестни и не са били подведени под съдебна отговорност. На фона на всичко това сегашния отказ установените лица, разпространяващи нацистка символика и пропаганда от месец април 2019 г., да бъдат обвинени от прокуратурата превръща българската съдебна система в скрит съучастник на наонацистката пропаганда. Нежеланието на прокуратурата официално да обоснове тези свои действия поражда много тежки и болезнени въпроси. Изявлението на заместник-министъра на вътрешните работи и национален координатор по въпросите на антисемитизма Георг Георгиев, с което той изразява увереност, че никой не може безнаказано да вандализира и мърси с послания на омраза, изглежда твърде прибързано: „Във връзка с подаден до мен сигнал за изобразяване на хитлеристки и антисемитски знаци и послания върху фасадите на публични сгради в гр. Бургас, днес съм щастлив да информирам, че структурите на МВР и местните власти реагираха блестящо – бързо и професионално. Извършителите вече са установени и е подаден сигнал в прокуратурата. Надявам се това да е ясен сигнал за всеки, който си въобрази, че може безнаказано да вандализира и мърси с послания на омраза. Ще бъде установен и неминуемо наказан”, заявява Георг Георгиев Център Алеф се обръща с призив до всички предствители на трите власти в България, до Върховна касационна прокуратура и до комисията по „Дисциплинарна дейност и взаимодействие с Инспектората към ВСС“ към Прокурорската колегия на ВСС за обследване и преразглеждане на постановлението на Бургаска районна прокуратура, с което на практика се легитимира публичното разпространяване на нацистка пропаганда на обществени места и се приравнява с действия като счупване на прозорец или псувня и заплащане на глоба от 10 до 200 лв. Ние считаме, че разлепването на плакати на Хитлер с нацистки символи по случай неговия рожден ден пред Съдебната палата в Бургас не е обикновено дребно хулиганство, а демонстративен акт, подбуждащ към расова, етническа непоносимост, както и престъпления срещу човечеството. Подобни действия са съставомерни и представляват престъпления, както по силата на Наказателния кодекс на Република България, така и на приетите от страната ни европейски законодателни директиви, заявиха от „Алеф“. След сигналите от пресслужбата на Апелативната прокуратура съобщиха, че е назначена незабавна проверка на Районната прокуратура в Бургас заради отказ на провеждане на наказателно производство по повод разлепени плакати с нацистки символи в града. От Апелативна прокуратура Бургас са сигнализирали Окръжната за извършване на незабавна служебна проверка за отказа за провеждане на наказателно производство. Предстои повторен анализ на събраните при проверката данни от Окръжна прокуратура – Бургас и ревизия на акта на Районна прокуратура – Бургас, с оглед преценка за извършено умишлено престъпление от общ характер, уверяват от Окръжна прокуратура Бургас.", "date": "2019.06.09", "title": "Център „Алеф“: За бургаската прокуратура нацистката пропаганда е „дребно хулиганство“"}
{"url": "http://www.classa.bg/%D1%81%D0%B2%D1%8F%D1%82/item/396509-%D1%81%D1%80%D0%B0%D0%BC%D0%BD%D0%B8%D1%8F-%D0%BF%D0%B0%D1%80%D0%B0%D0%B3%D1%80%D0%B0%D1%84-175", "text": "Преди 25 години Германия премахва параграф 175 от Наказателния кодекс. Оттогава хомосексуалните контакти между възрастни вече не се преследват от закона. Как се стига до революционната  за онова време промяна?       През 1994 г., когато Нелсън Мандела става първият чернокож президент на ЮАР, когато тунелът под Ламанша между Великобритания и Франция е пуснат, когато Джордж Форман си осигурява титлата на световен шампион по бокс, в Германия също се случва нещо историческо.     За Манфред Брунс, хомосексуален бивш федерален прокурор, то е много повече: от десетилетия той се бори за премахването на  , което се случва на 11 юни 1994 - тогава срамният текст, останал още от кайзерово време, е заличен.   Спазван стриктно от нацистите С това се слага край на продължилото над един век преследване на хомосексуалните. Едновременно с основаването на Германския райх през 1871 година параграфът е приет като мярка срещу \"неестествените интимни връзки\" между мъже, което деяние се наказва със затвор до 6 месеца. Националсоциалистите прилагат много строго мярката и дори я затягат още повече. Така една целувка или един похотлив поглед са били напълно достатъчни, за да се озовете зад решетките за хомосексуално поведение. За по-тежките случаи - при \"истински разврат\" - присъдата е достигала дори до 10 години лишаване от свобода.     След войната новосъздадената Федерална република възприема националсоциалистическата версия на параграфа (ГДР се връща към първоначалния текст) и с помощта на т.нар. нацистки \"розови списъци\" след 1949 г. са организирани над 100 хиляди  . В голямата си част те приключват с осъдителни присъди.  ГДР дава пример на Запада \"Ако не беше Обединението, никога нямаше да се стигне до премахването на този параграф\", казва Манфред Брунс. На проведената тогава кръгла маса именно смятаните за твърде изостанали източногерманци се застъпват за това, параграф 175 от НК и забраната за аборти да не са част от правния мир на федералната държава. По онова време и  , но не и политиците от ХДС и ХСС, казва Брунс. \"Това, което в съседни страни като Франция и Холандия се възприемаше като нещо нормално, не се вписваше изобщо в мирогледа на консервативните сили в Германия. Много от тях се опасяваха, че хомосексуалността може да се разпространи като горски пожар\". Така параграф 175 от НК в крайна сметка остана в сила цели 123 години. Личната история на Манфред Брунс олицетворява може би най-добре дългия път, който хомосексуалните хора в Германия е трябвало да извървят в тяхната борба за равни права. Брунс е роден в германския град Линц на брега на Рейн през 1934 година в семейство на католици. Десетилетия наред прокурорът крие хомосексуалните си наклонности, жени се и става баща на три деца. Изгражда успешна професионална кариера и става федерален прокурор във Федералния съд в Карлсруе. Така започва дългата битка През 1983 г., когато партията на канцлера Хелмут Кол печели убедително изборите за Бундестаг, гръмва аферата “Кислинг” - 4-звездният генерал и заместник-главнокомандващ на войските на НАТО в Европа Гюнтер Кислинг е обвинен в хомосексуалност. Една година по-късно цяла Германия научава, че Манфред Брунс е хомосексуален. Прокурорът е поканен в телевизионно токшоу, а на следващия ден вестник \"Билд\" излиза със заглавие: \"Федералният прокурор Брунс признава: аз съм гей!\"      Така започва и битката на Манфред Брунс срещу срамния параграф, той става говорител на Асоциацията на лесбийките и гейовете в Германия, а през 1994 г. бившият президент Роман Херцог го удостоява с Федералния кръст за заслуги. \"Това е страхотно\" Дори и днес Манфред Брунс, който живее щастливо с партньора си от 26 години, все още работи за ЛГБТ-асоциацията като правен съветник. Мотивацията за неговият ангажимент остава една и съща през всичките години: \"Трябваше да направя нещо, за да не се повтаря моята история.\" Днес Манфред Брунс най-накрая е постигнал целта си. Даже може би и повече: \"През 1989 г. за първи път поискахме  . Днес в Германия хомосексуалността не е пречка да станеш дори и министър, което е страхотно\", не крие радостта си от това Манфред Брунс.    ", "date": "2019.06.09", "title": "Срамния параграф 175"}
{"url": "http://www.classa.bg/%D1%81%D0%B2%D1%8F%D1%82/item/396510-%D0%BF%D1%80%D0%B8-%D0%BD%D0%B0%D1%81-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B4%D1%80%D1%83%D0%B3%D0%B0%D1%80%D1%8F%D1%82-%D1%81%D0%B8", "text": "Председателят на КНР Си Цзинпин, оглавяващ делегация от хиляда души, пристигна на държавно посещение в Русия. Още в първия ден руският президент Владимир Путин и ръководителят на КНР Си Цзинпин, след преговорите в Москва, подписаха съвместни изявления за развитието на всеобхватно партньорство и стратегическо взаимодействие и за укрепване на глобалната стратегическа стабилност. Зад сухите думи на споразумения се крие не по-малко от нов светоглед. Да започнем с укрепване на глобалната стратегическа стабилност. Според китайската страна, светът е станал стратегически нестабилен в момента, когато Съветският съюз се разпадна, а Съединените щати обявиха себе си за единствени господари на света, преставайки да се съобразяват с други държави, било то съюзници, неутрални сили или опоненти.     Така нареченият нов американски световен ред се описва от един от най-големите учени от Института за Китай в университета „Фудан“ Чжан Вейвей с помощта на модела на системния анализ на света на Еманюел Валерщайн. В центъра на „новия световен ред“ е поставен самият Запад като цивилизация с неговото ядро САЩ. Останалите са отнесени към периферията, включително и Китай. Вярно е, че по теорията на Валерщайн все пак има полупериферия, така наречения втори свят, който включва предимно индустриализираните социалистически страни. Въпреки това, през следващите две десетилетия, както отбелязва Джан Вейвей, „с помощта на цветни революции, Западът прехвърля страните от социалистическия лагер - втория полюс (полу-периферията на Валерщайн) към статута на периферия.“ А съдбата на периферията в западната картина е незавидна, просто казано, статутът на колония, управлявана от центъра, изпомпва всичко, което е повече или по-малко полезно и ценно. И така щеше да продължи и до днес, ако не беше едно „но“. „Дън Сяопин заимства НЕП от Ленин“, заяви Уейуей, след което Китай прави мощен икономически пробив, в резултат на което „се отървава от тази система, оставяйки състоянието на периферия. Сега Китай е друг център, който сам по себе си нарушава еднополюсния модел“. В променената картина на света „Китай се превърна в независим полюс и целият не-западен свят може да използва този полюс“, твърди китайският политолог. В този момент Русия, която за сравнително кратък период от време, ако го оценяваме в исторически мащаб, започна да се събужда, си върна статута на основен геополитически играч, отново претендиращ за ролята на световна сила. Така, в допълнение към китайския азиатско-тихоокеански полюс, в света започна да се оформя още един евроазиатски полюс с център в Русия, който направи появата на многополярността необратима. В самия Китай се оценява ролята на Русия: осъзнавайки, че възможностите на Китай и Русия са различни, областите на отговорност на Русия и Китай също се различават. Китай е преди всичко икономика: инвестиции, производствен капацитет; Русия е международна сигурност, балансът на силите, уреждането на трудни ситуации в световен мащаб. В това разделение на отговорностите в Китай виждат възможността да се движат към глобална хармония. Именно в диверсификацията на центровете за развитие и вземане на решения, които китайската страна не се съмнява, е скрит пътят към глобалната устойчивост, когато не един, а няколко цивилизационни полюса правят глобални решения, основани на консенсус. Укрепването на глобалната стратегическа стабилност в този смисъл се състои в подписване на споразумение между вече формираните цивилизационни полюси, Русия и Китай - споразумение за насърчаване на формирането на същите полюси на един нов, многополюсен свят в други региони. Но всичко започна, според китайската страна, именно от пробива на Китай от периферията към друг, втори полюс, каквато позиция Русия загуби по време на разпадането на СССР, което, според Китай, далеч не е задължително. В крайна сметка СССР можеше да бъде реформиран, както и самият Китай - например, като се премине от чисто планова към смесена икономика, като се прилагат постепенни социални и идеологически трансформации, вместо да се унищожава всичко наведнъж. Сега, когато „еднополюсният момент“ е приключен от усилията на Китай и Русия, е време да се консолидира тенденцията към многополюсност чрез подписване на съответните споразумения, което беше направено пред очите ни от Владимир Путин и Си Цзинпин. Това е шансът, от който целият западен свят може да се възползва. Предоставянето на този шанс е смисълът на втория подписан документ - за развитието на всеобхватни партньорски отношения и стратегическо сътрудничество между Китай и Русия. Но това не е всичко. След срещата бяха подписани 25 споразумения между руски и китайски компании, според уебсайта на Кремъл, които представляват икономическа база, която подкрепя геополитическите усилия. Като инструмент за създаване на такава икономическа база, Китай вижда проекта „Един пояс - един път”, в резултат на което 16-те страни, съставляващи така наречения пояс, трябва да следват Русия и Китай, за да се освободят от статута на периферията на западния свят. Разбира се, скептиците сочат сериозна идеологическа и особено икономическа зависимост от Запада, която все още остава в Русия с нейните остатъчни либерални модели и със силното си прозападно лоби. Въпреки това, основната тенденция вече е отбелязана, пътят е избран и двете ни държави потвърдиха намерението си да не изключват споразумението за стратегическо взаимодействие. И да, идеята за глобализацията активно се насърчава в Китай. Но както обясняват самите китайци, те предлагат икономическа глобализация, а не политическа глобализация, наложена от Запада. Важно е да се споделя. Друга особеност е, че китайската глобализация се основава на принципа на взаимното развитие, без нездравословна конкуренция и финансов дух. И двете са неразделна част от западния глобализъм, което е неприемливо за китайците. Глобализацията на китайския език е създаването на зони на свободното икономическо движение и търговия, а не зони на политическо и идеологическо господство, както се разбира глобализмът на Запад. Китайската икономическа глобализация е приятелство, основано на принципа на победа срещу конкуренцията, която е, от китайска гледна точка, зло, основано на либералния протестантизъм и духа на печалбарството. Китайският подход към развитието е солидарност и благословия за всички, а не индивидуализъм и поставяне на личността върху общото. И в това се съгласяваме. В Русия, както и в Китай, също не обичат онези, които поставят личните придобивки над интересите на своя народ и държава, не приемат либерални химери и искат да бъдат приятели с всеки, който не се държи агресивно. А това дава шанс не само на Русия и Китай, но и на целия свят. Шансът за многополюсност, справедливост и истинско развитие е в интерес на всички, а не в полза на една цивилизация, дори и да си представя себе си „център” на света.     Превод: В.Сергеев ", "date": "2019.06.09", "title": "При нас пристигна другарят Си"}
{"url": "http://www.classa.bg/%D1%81%D0%B2%D1%8F%D1%82/item/396504-%D1%82%D1%80%D1%8A%D0%BC%D0%BF-%D0%BB%D1%8A%D0%B6%D0%B5,-%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B1%D1%8F%D0%B3%D0%B0%D1%82-%D0%BE%D1%82-%D1%81%D0%B0%D1%89", "text": "В условия на криза и разпад на обществата, когато нараства масовата ирационалност, по-големи шансове за успех като политици имат два типа личности, носители на тази ирационалност – с повишено равнище на психопатия, неадекватно его, нарциси или нагаждачи и нищожества, които в нормални времена са в периферията на обществения живот. Според Световната здравна организация (СЗО) всеки четвърти човек на земята се нуждае от психиатрична грижа. Във времена на криза и разпад вероятно всеки втори, попаднал в политиката, принадлежи към тази една четвърт. Това са хора, сипещи всякакви лъжи и обещания, които се възприемат от ирационалните маси с възторг. Така се засилва ирационалността в обществото, ускоряват се разпадните процеси.     Така стана по време на перестройката и разпада на източноевропейския социализъм. На повърхността изплува неадекватният нарцис и патологичен лъжец Горбачов, който обещаваше   а правеше точно обратното. Изплува пияницата Елцин, чиято дейност се оказа много по-бедствена от резултатите от войната на Хитлер срещу СССР – демографските и икономическите загуби са по-големи в сравнение с Втората световна война. Така стана и у нас през последните десетилетия, когато куп нищожества, решили, че сега е времето да ударят келепира, станаха перестройчици, баш „демократи“, „десни“ и „леви“ политици. Но сериозният анализ на психопатологията на българския преход към капитализъм тепърва предстои. Подобна тенденция наблюдаваме в момента и в глобален план. Като цяло пада качеството на излизащите на повърхността политици. В ЕС упадъкът и кризата са неотделими от спада в равнището на експертността и увеличаването на неадекватността и егоизма на тези, които стоят по ръководните му върхове. Затова и доверието в политиците днес е най-ниското, откакто изобщо се мери социологически отношението към тях. В голяма част от страните между 50 и 90% от хората приемат политиците за мошеници, преследващи своите интереси, за корумпирани и лъжци. Неслучайно в държави с по-висока кризисност на преден план излизат палячовци и смешници, като Пепе Грило в Италия и Володимир Зеленски в Украйна. За ирационализираното масово съзнание те като че ли изглеждат по-привлекателни от наличните в момента политици. В Америка президент стана човек, който между 2004 и 2015 г. бе шоумен в популярните реалити шоута „Стажантът“ и „Звездният стажант“, участник в десетки филми и телевизионни епизоди, научил се да играе всякакви измамни роли,  да се преструва и да се прави на какъв ли не, носителят на несекващи скандали Доналд Тръмп.  Политическите му опоненти говорят за него като за психопат, нарцис и патологичен лъжец. Създали са специални сайтове, които броят лъжите му. Ползвайки данни от такъв сайт, наскоро  съобщи, че за 828 дни Тръмп е произнесъл 10 111 лъжи (1). У нас още няма сайт, който да брои лъжите на политиците на прехода към днешния български периферен, компрадорски и клептократски капитализъм. Много интересна би била такава равносметката, от началото през 1989 г., когато   и ликвидираха селското стопанство с крясъци, че това бил  , до наши дни,  когато партиен лидер обяви, че сме стигнали най-високото равнище на индустриализация, каквото сме имали, според него, през 1944 г. Който пръв се осмели да създаде такъв сайт, ще се сдобие с голяма популярност и ще допринесе донякъде за разсейването на идеологическата мъгла, дрогирала българското общество. А телевизиите може би е добре да поспрат да канят втръсналите на всички политолози и да се обърнат към психопатолозите. Засега само психиатърът Николай Михайлов се опитва да обяснява психопатологията на това, което е известно с либералната идеологема  , но водещите медии вече са под такъв контрол, че повечето не смеят да го канят. В този контекст искам да кажа нещо за една от последните лъжи на Тръмп, който не спира да говори как от Мексико идвали много емигранти и той прави всичко възможно да ги спре. Преди седмица дори обяви, че предприема протекционистки мерки, като вдига митата в търговията с Мексико. По този повод Джей Тимънс, председател на Националната асоциация на производителите в САЩ, заяви:   И смята, че така Америка ще загуби много милиарди долари. Всъщност, докато нашите либерали и „демократи“ ревяха как паднала „тоталитарната“ Берлинска стена, Съединените щати – техният образец за свобода, изградиха десетки пъти по-голямата „Тортилена стена“ с Мексико. По нея бяха избити десетки пъти повече хора, но никой не казва, че е  „тоталитарна“. Обичайното либерално идеологическо лицемерие – когато ти изграждаш стени и убиваш хора по тях това е „свобода“ и „демокрация“, а когато някой прави това в десетки пъти по-малки размери, той е „тоталитарист“. Но тук по-важното е друго.   Истината е, че днес повече американци предпочитат да отидат в Мексико, отколкото мексиканци в САЩ . Става дума за две основни групи мигранти – временни и постоянни. Всекидневно десетки хиляди американци вървят към Мексико, за да търсят по-евтино и достъпно здравеопазване и лекарства, каквито в САЩ им липсват. Само в един от многото пропускателни пунктове – Юма, в щата Аризона, около 6000 американци пресичат всеки ден границата, за да се лекуват в Мексико. Крайграничните градчета в Мексико притежават най-много зъболекари на човек от населението в света, тъй като обслужват   от Америка, където около 74 милиона души нямат нужните пари за стоматолог и са принудени да ходят в чужбина, за да се лекуват (2). Не по-малко мощна обаче е вълната от постоянни емигранти, напускащи САЩ. Между 2009 и 2014 г. един милион мексиканци, заедно с децата си, живели преди това в САЩ, са напуснали и са се върнали в Мексико, предпочитайки собствената си страна пред Америка. При това броят им непрекъснато расте.  Само през 2017 г. броят на мексиканците, напуснали САЩ, е с около 300 000 повече, отколкото придвижилите се в обратна посока . Около 800 000 души, родени в САЩ, днес са се преместили в Мексико и техният брой днес е четири пъти по-голям, отколкото през 1990 г. Голяма част от американските емигранти в Мексико са нелегални, но за разлика от администрацията на Тръмп мексиканската държава не възнамерява да ги гони, нито да прави политика от това (3). При това броят на американците, напуснали САЩ и живеещи в Мексико, е така голям, че на редица места не е необходимо да учат испански, тъй като са обединени в свои организации и общуват помежду си – от Ротари клуб, през танцови клубове до клубове на „Анонимните алкохолици“. САЩ са имигрантска страна, възникнала от движението на хора към американския контенент в продължение на няколко века. Сега обаче ситуацията се променя.  Според данни на американската агенция „Галъп“ броят на тези, които днес искат да напуснат САЩ, е рекорден в американската история . Проучвания през 2017 и 2018 г. показват, че 16% от американците биха искали да напуснат САЩ завинаги, ако това им е възможно. За сравнение, по времето на Обама това желаят около 10% от тях. 40 % от младите жени до 30 години биха искали да емигрират. 22 % от американците, които не одобряват Тръмп, биха искали да напуснат САЩ, но на същото са готови и 7% от тези, които го одобряват. Нарастващото неравенство кара и увеличаваща се част от по-бедните американци да искат да напуснат САЩ – близо една трета от 20-те процента от най-долната част на подоходната йерархия на страната желаят да емигрират и да намерят по-добър живот някъде другаде (4). Тръмп иска да прави „Америка отново велика“, а все повече американци не му вярват и искат да  напуснат САЩ.  Да, така отминава световната слава!      ", "date": "2019.06.09", "title": "Тръмп лъже, а американците бягат от САЩ"}
{"url": "http://www.classa.bg/%D1%81%D0%B2%D1%8F%D1%82/item/396505-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D0%B5%D0%BB%D0%B8%D1%82-%D0%BD%D0%B0-%D1%81%D0%B0%D1%89-%D0%BE%D1%87%D0%B0%D0%BA%D0%B2%D0%B0-%D0%BD%D0%BE%D0%B2%D0%B0-%D0%BA%D1%80%D0%B8%D0%B7%D0%B0,-%E2%80%9E%D0%B0%D0%BA%D0%BE-%D0%BD%D0%B5-%D1%83%D1%81%D0%BF%D0%B5%D0%B5-%D0%B4%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D1%81%D0%B2%D0%B5%D1%82%D0%B0%E2%80%9D", "text": "Американската финансова преса привлича внимание с информация за тайната среща с висши служители на Министерството на финансите на САЩ и Федералния резерв, чиято основна тема е въпросът за „токсичните дългове“, които биха могли да бъдат източник на криза, сравнима с глобалната финансова криза от 2008–2009. Финансовата публикация The Street съобщава: „Съветът за финансова стабилност, група водещи регулаторни органи на САЩ, отговорни за предотвратяване на бъдещи финансови кризи, се срещна в четвъртък (30 май), за да обсъди сериозно увеличение на корпоративните заеми през последното десетилетие.      Ръстът на заемите до голяма степен се дължи на компании с лош кредитен рейтинг. Икономическият спад вероятно ще доведе до вълна от понижаване на кредитните рейтинги и несъстоятелност на корпоративни дългове, които биха могли да засегнат финансовите пазари.“ Проблемът на длъжностните лица, отговорни за предотвратяване на следващата финансова криза е, че според някои показатели ситуацията вече напомня точно на тази от преди кризата, а в случай на започване на вълна от корпоративни фалити ще бъде изключително трудно да се спре и последствията ще бъдат по-лоши, отколкото в миналото. Защото сега под удара няма да са толкова обикновените потребители, колкото корпоративните кредитополучатели, които ще бъдат засегнати. Масовите корпоративни просрочия не са само предвестници на масови корпоративни фалити, но и на нарастваща безработица (компаниите в несъстоятелност не могат да държат служители), както и на проблеми на пенсионните фондове и други небанкови финансови структури, които отпускат заеми на компании с „боклучав рейтинг“ в търсене на по-висока доходност , В цифри ситуацията е следната: според флагмана на американската бизнес преса, Wall Street Journal, „към края на миналата година съотношението на корпоративния дълг към брутния вътрешен продукт на САЩ, според Федералния резерв, достигна 73,1%, което е малко под максималния показател от 73,7%, установен през 2009 г. Междувременно сумата на корпоративния дълг на САЩ е с кредитен рейтинг BBB – тоест на най-ниската степен на инвестиционните кредити – и се е удвоил след последната криза“. Ако разкажете тези статистики в най-грубата и леко преувеличена форма, се оказва, че нивото на дълговете като цяло е достигнало критично и в същото време качеството (тоест броят на кредитите, издадени на компании със съмнителна финансова ситуация и компании като „Рога и копита“) радикално се е влошило. Ако по някаква причина („причината” обикновено се разбира Доналд Тръмп и неговите безкрайни търговски войни), икономиката се чувства малко по-зле, тогава цялата тази къща за дългови карти ще се срине, причинявайки сериозна вреда на икономиката като цяло. Алармата звучи не само от финансови журналисти, но и от професионални инвеститори. Скот Матер, инвестиционен директор на Pacific Investment Management Company (PIMCO), един от най-големите инвестиционни фондове, специализирани в облигации и други дългови инструменти, излезе с много лоша оценка за рисковете. Агенцията Bloomberg съобщава за обстоятелствата, които го притесняват: „Ние сме вероятно в най-рисковия пазар на заеми, който някога сме имали“. Maтeр смята, че това е подобно на ситуацията преди кризата. „Виждаме това в увеличаването на корпоративния дългов товар, намаляването на кредитното качество и понижаването на кредитните стандарти - всичко това поведение е присъщо на края на икономическия цикъл, който забелязахме през 2005 и 2006 година“. Проблемът е, че ситуацията няма прости решения: ако принудите банките, пенсионни фондове, инвестиционни фондове и други потенциални кредитори на сметните компании да повишат спешно своите кредитни стандарти, кризата ще се провокира незабавно, защото тези ненадеждни корпоративни кредитополучатели не могат да продължат да функционират без възможност за постоянно и евтино рефинансиране на дълговете си, а в най-добрия случай те могат със скърцане да плащат лихва, но определено не могат да платят \"тялото\" на поетите задължения. Ако ситуацията остане такава, каквато е, тогава нищо добро няма да излезе от това: рано или късно външният шок или естественият край на икономическия цикъл ще доведат до една и съща верижна реакция от фалити, но с още по-лоши последици - защото токсичните рискови дългове постоянно нарастват. Освен това, ако ситуацията остане непроменена, тогава непродуктивните зомбита (т.е. тези „боклучави длъжници“) ще отлагат кредитни ресурси, които при нормални условия ще трябва да отидат в по-ефективни компании. Този проблем е особено изразен в контекста на опитите на администрацията на Доналд Тръмп да предприеме реиндустриализация в САЩ: кой ще отпуска заеми на „скучните“ производители на условни хладилници с ниска възвръщаемост, ако е възможно (в преследване на висока възвръщаемост) да се отпускат заеми на други нерентабилни, но модерни стартъпи, като например компания UBER? Като допълнителен проблем си струва да се отбележи, че дори да считаме изкуствената кредитна подкрепа на неефективни и рискови компании с „боклучав рейтинг“ като вид социален проект, нейната полза поражда основателни съмнения. Според експертите на Experian, специализирано изследователско дружество, „почти 25% от американците попадат в дълг, опитвайки се да платят за основните си разходи, като закупуване на храна.“ Това показва парадоксална (но предвидима от гледна точка на икономическата теория) ситуация: изпомпването на кредити на неефективен корпоративен сектор, който на пръв поглед би трябвало да допринася за общественото благосъстояние, всъщност не допринася за повишаване на жизнения стандарт на обществото като цяло. Освен това данните, които експертите посочват, подчертават уязвимостта на обикновения американски потребител към икономически шокове. В този контекст е невъзможно да се отървем от усещането, че бързината, с която Доналд Тръмп води търговска война с Китай, Европейския съюз и дори Индия и Мексико, се дължи на вътрешно-икономически причини: той се нуждае (в строго съответствие с традиционната американска стратегия) американските геополитически конкуренти да се сринат преди всички системни рискове, присъщи на американската икономика, да се разгърнат в пълна степен. Може би той ще успее в това, но проблемът е, че всички минали американски успехи от този вид бяха възможни само поради съперничеството на американските конкуренти помежду си, но този път всичко върви по друг начин: Доналд Тръмп създаде антиамериканска коалиция от Каракас до Техеран и от Брюксел до Хонконг. Може би за първи път в американската история Вашингтон няма да има възможност да подпали света, за да реши собствените си проблеми. Превод: В.Сергеев ", "date": "2019.06.09", "title": "Финансовият елит на САЩ очаква нова криза, „ако не успее да подпали света”"}
{"url": "http://www.classa.bg/%D1%81%D0%B2%D1%8F%D1%82/item/396506-%D0%BF%D1%83%D1%82%D0%B8%D0%BD-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%B5-%D1%9D-%D0%B5-%D0%BD%D1%83%D0%B6%D0%BD%D0%BE-%D1%80%D0%B0%D0%B7%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8", "text": "Русия не се нуждае от разпада на европейските страни, заяви руският лидер Владимир Путин. „Ние изобщо не се интересуваме от разпадането на европейски страни една след друга”, заяви Путин, отговаряйки на въпрос за отношението му към опитите на Каталуния за самоопределение.     „Имаме 40% от валутните резерви, деноминирани в евро. Най-големият търговски и икономически партньор за нас е Европейският съюз. Защо ни е нужно да го разклащаме”, обяснява президентът. На 1 октомври 2017 г. в Каталуния се проведе референдум, в резултат на който властите на автономията обявиха, че жителите на региона са гласували за отделяне от Испания.   Превод: В.Сергеев ", "date": "2019.06.09", "title": "Путин обясни защо на Русия не ѝ е нужно разпадане на европейските страни"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396507-%D0%B7%D0%B0%D1%89%D0%BE-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B8-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B2%D0%BA%D1%8A%D1%89%D0%B8", "text": "Те бяха внушителното мнозинство на последните избори - негласувалите българи. Кое е това мълчаливо мнозинство, останало си по къщите, и каква партия би могла да ги спечели за свой електорат?  Анализ на Георги Лозанов.         Доста измамни са впечатленията, които изборните резултати създават за нагласите в обществото - просто защото по-голямата част от него не отива до урните. Спрямо предишните евроизбори на тези внушителното мнозинство на негласувалите (повече от две трети) нарасна с още 3%. Част от негласувалите сигурно го правят от граждански мързел, но останалите просто не виждат на политическия пазар продукт, който да им харесва достатъчно. И няма как да ги активираш с нещо друго. Например с наказателен вот срещу управляващите. Това се видя от  , която изцяло заложи на него и така го докара до оставка на председателката си. Ако пък Нинова, каквито подозрения се чуха, сама е платила за социология, която да показва, че водят пред ГЕРБ, значи е платила за оставката си. Защото тъкмо така излезе виновна, че не са спечелили, след като са  водили. Социолозите убиват политиците с прегръдка. Другият аспект на наказателния вот – борбата с корупцията, който беше лайтмотив в кампанията на ДБ, също не даде достатъчно категоричен резултат. И то въпреки попътния вятър от  . Кой е той - \"негово величество\" Негласуващият? Мълчаливото мнозинство, останало си по къщите, не изразява индиректна подкрепа за управляващите или за някоя друга от съществуващите партии, а разочарование от всичките вкупом. То иска нов играч на политическия терен, който да няма нищо общо с наличните. То е електорат на големия отсъстващ. Как би изглеждал той? За неговия профил може да се съди по профила на самите негласуващи. Очертаването му е трудна задача, защото социолозите изследват гласувалите, а негласувалите остават зад завесата на собствената си пасивност. И все пак има агенции като „Алфа рисърч”, които ти позволяват да надникнеш зад нея. Негласуващият, за когото това е заявен избор, изглежда приблизително така: българин от всички възрасти, провинциалист, наемен работник, средно до слабо образован, който живее скромно с месечен доход около 500 лева. Ще кажете, че това е валидно за по-голямата част от нацията. Така е, и съответно по-голямата част от нацията не гласува. Коя е партията на негласувалите? Партията, която би привлякла този девствен електорат, логично ще трябва да се позиционира някъде в умереното ляво. Нишата е свободна. БСП вече 30 години се прави, че я заема, но това е мимикрия. И не толкова, защото, когато е на власт, провежда дясна икономическа политика или защото влиза в корпоративни обвързаности с едрия бизнес.      А защото изповядва някакво  , което я ориентира на Изток към Кремъл и Евразия. Дотолкова, че не можа да понесе бившият ѝ председател Сергей Станишев да стане лице на западноевропейската либерална левица и се опита да го маргинализира. В нейните идейни редици се подреди президентът, нищо че трябва да е партийно неутрален и че бил уж „натовски генерал”. Главната роля на БСП през прехода бе на Ноев ковчег за номенклатурните и редовите партийни остатъци от съветския период и за техните потомци и бенефициенти. Така социалистическата партия се превърна в паметник на собственото си комунистическо минало. В този смисъл тя не е политически, а исторически феномен, който се възпроизвежда политически по историческа инерция.     Вероятно усещането, че лявата ниша стои незаета, накара и градската десница да се преориентира нататък, като се откаже от разделението ляво-дясно. Така обаче тя не разшири подкрепата си, защото продължава да печели главно от това, че е алтернатива на комунизма и по-сетнешните му посткомунистически трансформации.  Трябва да е социалдемократически ориентирана Шансът на партията на негласувалите е да успее за първи път след Девети септември да свърже лявото с демокрацията, което от само себе си би я причислило към социалдемокрацията. Далеч обаче от кукувиците на прехода, като Александър Томов, които се опитваха да мътят в нейното гнездо. И като продължение на политическите възгледи и поведение на социалдемократи като Петър Дертлиев, когото комунистите със сложни машинации успяха да изолират в началото на прехода. Защото не без основание виждаха в него по-голямата заплаха, отколкото в СДС. Една социалдемократическа партия днес естествено ще попадне и в напрегнатия европейски контекст на   и ще трябва да съумее да го защити на местна почва. Досега такава роля открито не е поел нито един от действащите политически субекти. Ако не броим маскировъчната риторика на ДПС, което е етническа партия и затова няма как да е и либерална.   Новата партия ще трябва да разбие монопола на националистите върху патриотизма, който да стане по-малко консервативно ксенофобски и повече толерантен към различните и чувствителен към човешките права. При това не с лозунги и абстрактни уверения, а в диалог с политически дезинтересираните избиратели, който да е остатъчно ефективен, за да може да ги превърне от негласуващи в свои гласоподаватели. За Борисов и Слави  В това отношение естественият враг на новия субект в политическата джунгла би бил   – да общува с всекидневния човек и да го привлича като разпръсква властова еротика. То може и да е полезно за партията му, но не може да бъде пренесено вътре в нея. Това е някакво лично умение на Борисов, което опира в собствения му биографичен и биологичен хоризонт и е „до изчерпване на наличните количества”. Борисов след Борисов е невъзможен. Социалдемократическа партия с ясна политическа идеология би била полезна и за градската десница, защото би я накарала да се позиционира отчетливо. А и би укрепила политическото като цяло, защото сега политическото статукво в страната се удържа главно от неполитически фактори. В този смисъл тя не може да има нищо общо с  , който се кани да използва именно неполитическия ресурс на екранното си дълголетие за партийно строителство.    ", "date": "2019.06.09", "title": "Защо толкова много българи си останаха вкъщи"}
{"url": "http://www.classa.bg/%D1%81%D0%B2%D1%8F%D1%82/item/396508-%D0%BA%D1%8A%D0%B4%D0%B5-%D0%B8%D0%B7%D1%82%D0%B8%D1%87%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Венецуелският диктатор Мадуро с лека ръка разпродава златните резерви на страната - в различни посоки. Следите водят към Уганда, ОАЕ и Турция. Ако разпродажбата продължи със същите темпове, до 2020 резервите ще свършат. От Дойче банк отказват да коментират размера на кредита, но все пак потвърждават, че Венецуела не обслужва отпуснатия преди пет години заем. По данни на Блумбърг, най-голямата германска банка е наложила запор на 20 тона венецуелско злато, а даденият кредит възлизал на 750 милиона долара. Не за първи път венецуелският диктатор Николас Мадуро пропуска сроковете за обслужване на текущи кредити за сметка на златните резерви на страната. Така например през март Ситибанк оповести, че ще задържи злато на стойност 1,6 милиарда долара, тъй като Венецуела не изпълнява ангажиментите си. Тотална разпродажба Очевидно Мадуро методично разпродава златото, смята венецуелският опозиционен депутат Анхел Алварадо. Според него това се извършва тайно. Германският експерт за Венецуела Гюнтер Майхолд от Фондацията \"Наука и политика\" на свой ред допуска, че се извършва точно това. \"Благородните метали са вид инвестиция, която бързо може да се обърне в пари в брой, заобикаляйки международната финансова системи\", отбелязва той.     Предположенията на експертите се потвърждават и от наличните официални данни. Те сочат, че от 2014-а година насам златният резерв на Венецуела постоянно се топи и до началото на тази година е намалял наполовина. Една от причините несъмнено е в срива на цените на нефта през 2014-а, накарал Мадуро да разпродава златото на страната, за да поддържа мита за \"Социализма на 21 век\" и след загубата на основния си източник на доходи.  и това налага нови и нови продажби на злато. А на фона на  , разпродажбата на резервите изглежда е един от малкото останали източници на постъпления, предполага Алварадо. 100 тона по-малко о 2011 Каракас съхраняваше златните резерви на страната в трезори по цял свят, преди президентът Уго Чавес да реши да ги изтегли обратно. Оттогава в чужбина са останали само около 60 тона злато, половината от което се намира в Русия, по данни на вестник \"Тагесшпигел\". Същевременно има данни, че 15 тона от резерва са били прехвърлени в Обединените арабски емирства. А и другаде току се появяват сведения за прехвърляне на количества ценен метал - например в Уганда, където били открити 7,4 тона - очевидно внесени без знанието на местните митнически власти.      - официално, за да бъде преработено в златни кюлчета. засега няма изгледи обаче това златя някога да се върне обратно във Венецуела. Разследване на испанския вестник \"Ел Паис\" показа, че през първите няколко месеца на 2018 година Турция е изнесла хранителни стоки за Венецуела за 61 милиона долара.  Кога ще се изчерпят ресурсите? Продажбите гневят и Съединените щати, наложили санкции на правителството на Мадуро, за да му спрат източниците за финансиране. Санкциите обхващат също и търговията със злато. Венецуелската опозиция също е загрижена, тъй като сделките се извършват без знанието на избрания от народа парламент. Според опозиционния депутат Карлос Папарони, миналата година са били продадени цели 73 тона злато. Агенция Ройтерс пък цитира източници от венецуелската Централна банка, според които от началото на тази година са били продадени нови 30 тона злато. Така излиза, че резервите са намалели с около 100 тона, което възлиза на около 4 милиарда долара. \"Страх ме е, че накрая няма да остане нищо от нашите резерви\", безпокои се Анхел Алварадо. Ако е права \"Ройтерс\", а държавата продължи да разпродава резервите си със същите темпове, те могат да свършат някъде в началото на 2020 година.  ", "date": "2019.06.09", "title": "Къде изтича златото на Венецуела?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396499-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D0%B8%D0%B7%D0%B1%D1%83%D1%85%D0%BD%D0%B0%D1%85%D0%B0-%D0%B7%D0%B0%D1%80%D0%B0%D0%B4%D0%B8-%D0%B4%D0%B0%D1%80%D0%B0", "text": "Жени Калканджиева, Гери Дончева, носителката на титлата \"Мис Глобал\" София Инг и нейната подгласнчка Тамила Ходжаева бяха сред гостите на трибютния концерт на Дара Екимова в Sofia Live Club.   Шоуто, посветено на смислената българска музика, създадена от Димитър Екимов – Дими и Сленг, събра стотици почитатели, които се насладиха на изпълнените от Дара „Синьо”, \"Мой свят”, „Нали”, „След хиляди години сън”, „Любовта няма край” и много други вечни песни. В репертоара на групата бяха включени и някои кавъри на световни хитове, които музикантите \"Сленг\" са изпълнявали по време на клубните си участия. На сцената, заедно с 16-годишната наследница на музиканта за дуетни изпълнения се качиха и певицата Кали, както и звездата от миналогодишното издание на \"Евровизия\" – Георги Симонов – JJ .     Кали и младата изпълнителка изпяха заедно една от любимите народни песни „Лудо младо”, а в дует с Георги Симеонов – JJ прозвуча наградената с Оскар \"Shallow\".     Всички песни в концерта прозвучаха на живо, под музикалния съпровод на виртуозите от бандата на Дара – Иван Попов – китарист, Илия Ранков – басист, Станислав Петров – Стенли – пианист и Николай Николаев - барабанист. Иван Попов и Николай Николаев взривиха клуба със соловите си изпълнения, а Дара Екимова изпълни за първи път на живо дебютната си песен „Пробвай се”.     Актуалните носителки на титлата \"Мис Глобал\" София Инг и подгласничката й Тамила Ходжева пристигнаха в чудесно настроение и озариха клуба с изящна визия и чаровни усмивки. Отличените с титлите \"Мис Хонконг\" и \"Мис Узбекистан\" красавици са в България до 5-и юни по идея и покана на Гергана Дончева, притежателка на короната \"Мис Глобал\" 2015.     До края на престоя си красавиците ще участват в поредица от благотворителни инициативи, посветени на деца лишени от родителски грижи и самотни възрастни хора. Те намериха време в програмата си да се насладят на концерта, споделяйки, че „това е най-якото събитие, на което сме били”.     Звездното присъствие допълниха още Павел Владимиров, Атанас Месечков, който бе в компанията на съпругата си Кремена, любимата българска писателка Людмила Филипова и музикантът Момчил Колев. На концерта се наслади и управляващият съдружник в продуцентската компания „Symphonix International” – Димитър Ташков.     Дара бе аплодирана на крака и от наследника на клана Диневи – Димитър, който не криеше емоциите си през цялото време. Майката на Дара - пр експертът Ива Екимова пък, се забавляваше в компанията на най-добрите си приятелки, сред които са Жени Калканджиева, Ани Халваджиян, Биляна Тодорова,  \"Мисис Баба\" Дони Чачова, дъщеря й Рослана Канева и звездата от последния сезон на \"Откраднат живот\" – актрисата Гергана Стоянова, която присъства на концерта в качеството си на тв водеща от телевизия \"Българе\".     Концертът уважиха още бизнесменът Павел Цветков, придружен от съпругата си, семейство Янис и Емилия Куркутиади, топ адвокатът Светлана Георгиева, основателката на образователната платформа DigitalKidz – Ивелина Атанасова и проспериращият предприемач Пламен П. Попов.     В емоционалния трибют се включиха и стендъп-комедиантите от Нема К`во Калин Кирилов и Георги Николов, които зарадваха гостите с поредица от скечове, а всички заедно се насладиха на пролетната колекция от коктейли на най-мистериозното байджу - Маутай.     Чаровни барманки приготвяха изкусителни миксове с екзотични имена, а стилни промоутърки подканваха гостите да опитат огнен шот от напитката на дипломацията в Китай. Asian Mystery, Dragon Tears и Green Fire вдигнаха градуса на настроението на присъстващите.    ", "date": "2019.06.09", "title": "Красавици избухнаха заради Дара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396500-%D0%B3%D0%BB%D0%BE%D1%80%D0%B8%D1%8F-%D1%80%D0%B0%D0%B7%D0%B2%D0%B5%D0%BB%D0%B0-%D0%BC%D0%BB%D0%B0%D0%B4%D0%B8%D1%8F-%D1%81%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D0%BA", "text": "На 45 години Глория най-после има шанс да се види в бяла рокля пред олтара. Миналия уикенд примата на лекия жанр за първи път от години си позволи да покаже мъжа до себе си. Двамата бяха на романтично пътуване във Виена и се говори, че смятат да се женят. Голямата новина, че Глория е щастливо влюбена, бе разгласена от самата певица. Припомняме, че тя пусна в профила си в инстаграм снимка от парка на двореца \"Шонбрун\" във Виена, на която позира, прегърнала млад мъж. Първият коментар към фотоса е от дъщеря й – Симона Загорова. Той се състои от три сърчица, което издава, че момичето познава мъжа и одобрява връзката на майка си с него.      Следва серия пожелания към двойката за вечна любов. Всички те са харесани от Глория, което потвърждава, че човекът от снимката не е случаен познат, а мъжът, с когото певицата има сериозна връзка, отбелязва \"Уикенд\". Според слуховете съвсем скоро двамата се готвят да сключат официален брак. Той ще бъде първи за звездата. Макар да има дъщеря от музиканта Илия Загоров, Глория никога не е била омъжена за него. Преди време тя призна, че като всяка нормална жена мечтае да е булка, но все още търси подходящия мъж, на когото да се врече във вечна вярност. Най-вероятно вече го е намерила, тъй като от около десетина дни носи на безимения си пръст на дясната ръка пръстен, който би могъл да е годежен. Засега Глория не е издала никакви подробности около самоличността на своя любим. Не е изключено това да е заможният грък, с когото отдавна се говори, че имала връзка. Запознали се преди 3 години. По онова време човекът бил женен, а певицата нямала нищо против да се среща тайно с него, когато пътувала до Гърция. Той обаче бил толкова влюбен, че подал молба за развод, за да е с българката.", "date": "2019.06.09", "title": "Глория развела младия си любовник"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396501-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BB%D0%BE%D0%B7%D0%B0%D0%BD%D0%BE%D0%B2%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B0", "text": "Николета Лозанова за пореден път успя да привлече вниманието към себе си.  Този път тя използва гей парада в София, започващ днес в 16:30 часа и се показа облечена с с шареното знаме на общността на фона на романтичен залез в житата и написа \"Всичко, от което се нуждаем, е любов!\". Редом с редовните харесванията и комплименти от феновете си мъже, тя получи и не малко \"сърца\" и \"целувки\" от дами, което в контекста на днешния парад може да се приеме многозначно.    Не е ясно дали Николета Лозанова ще подкрепи лично гей парада в София, но вече го стори със статуса си в \"Инстаграм\", който за час събра над 10 хиляди харесвания.", "date": "2019.06.09", "title": "Николета Лозанова подкрепи гей парада"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396502-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D1%8E%D0%BD%D0%B8", "text": "ОВЕН ( 21 март - 20 април ) Трябва да се съсредоточите върху хората с приятелско отношение спрямо вас, а не да преследвате тези, които ви отбягват. Ако сте необвързани, има шанс да се срещнете съдбата си. Главното е, да се оглеждайте за вече познати хора. Здравето ви, ще е добро, но не трябва да се преохлаждате. Възможни са настинки. ТЕЛЕЦ ( 21 април - 21 май )  Необходимо е, да въведете порядък в делата и мислите си. Вие твърде сериозно подхождате към неща, които не са от голямо значение. В кариерата ще си проправите път към целта. Важно е да не се губите увереност и ентусиазъм. Финансите ви, ще се подобрят до такава степен, че е възможно да си позволите луксозно пътешествие. БЛИЗНАЦИ ( 22 май - 21 Юни ) Очаквайте капани и конкуренция, по пътя към постигане на целите . Разбира се, ако помолите за помощ приятелите си, ситуацията ще се облекчи. Опитайте се вашите думи, да са в хармония с действията. В противен случай, враговете ви, ще се държат по същия начин. Хубавото е, че в любовта всичко ще бъде забележително- признания, подаръци и комплименти.   РАК ( 22 юни - 23 юли ) Трябва да запазите предимството си пред конкурентите. Ако покажете слабост, след това ще изпаднете в лошо положение. В личния живот, трябва да обобщите резултатите. Разбира се, това звучи сухо, но е важно. Креативните от вас, толкова свободно ще \"плуват\" в своето вдъхновение, че към края на вечерта, ще създадат истински шедьовър. ЛЪВ ( 24 юли - 23 август ) Днес използвайте цялата гама от налични възможности. Ако покажете активност, само ще спечелите и ще се приближите до успеха. Спечелените пари, не крийте под дюшека, а ги харчете за най-близките си хора. В личния живот, ще може да създадете по-искрени взаимоотношения и ще изненадате всички с решителността си. ДЕВА ( 24-ти август - 23 септември ) Днес трябва да намерите поддръжници в работата и личните си дела. От това, ще зависи репутацията ви, в семейството и обществото. Работата, ще бъде по силите ви, така че не я отстъпвайте на друг. Възможни са пречки при получаване на пари, но не се опитвайте да ускорите процеса, тъй като има вероятност за загуби. ВЕЗНИ( 24 септември - 23 октомври) Не чакайте печалби от там от където е невъзможно. Надявайте се повече на себе си и собствените си сили, в противен случай ситуацията ще забуксува. В семейния живот, е по-добре да решите всички битови проблеми с вашия съпруг. Ако искате независимост, може да я използвате във финансовата област. СКОРПИОН ( 24 октомври - 22 Ноември ) Днес може да разчитате на подкрепата на приятелите си, ако имате трудности в работата. Конфликти по време на работа е по-добре да избягвате или ще се изложите пред шефа. Денят е добър, за предварително планувано пътуване. Ако имате затруднения в получаването на пари, е най-добре да потърсите помощта на банкови служители.   СТРЕЛЕЦ ( 23 Ноември - 21 Декември ) Днес може да се сблъскате с различни ограничения, както в работата, така и в личен план. Но ако разумно подходите към въпросите свързани с кариерата, само ще спечелите. Поведението ви в семейството, трябва да бъде разумно и приятелски настроено. С възрастните роднини е по-добре да не спорите, особено ако въпросите са свързани с бита, наследство или ремонт. КОЗИРОГ (22 Декември - 20 януари ) Днес е възможно, да възприемате много от нещата по отрицателен начин. Но помнете, че ако се успокойте, ще имате възможност да увеличите капитала си и да се докажете като един истински майстор. Днес, също има вероятност да получите скъп подарък от влиятелен човек. В личния живот, за необвързаните е добре да анализират ситуацията в детайли.  ВОДОЛЕЙ ( 21 януари -  19  февруари ) Денят обещава значителен напредък в работните дела. Ще имате възможност така да напреднете, че ще изненадате дори и шефовете. За отдих и пътуване, деня е перфектен, така че не се колебайте и стягайте багажа. В семейството не се очаква напрежение, а само идилия, сюрпризи и разбиране.   РИБИ ( 20 февруари - 20 март ) Днес е необходимо да направите преглед на личния си живот. Трябва да сложите по местата, не само емоционалните си заключения, но също така и да кажете \"сбогом\" на някои настойчиви ухажори. Промените в работата, трябва да контролирате. Ако пропуснете малките неща, големите грешки, няма да могат да бъдат избегнати.", "date": "2019.06.09", "title": "Дневен хороскоп 9 юни"}
{"url": "http://www.classa.bg/%D1%81%D0%B2%D1%8F%D1%82/item/396503-%D0%BA%D0%BE%D1%8F-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F-%D0%B7%D0%B0-2019", "text": "От началото на 2019 година, на практика почти всички основни пазари претърпяха значителен подем –  но кой доминира над останалите?       През 2018, световните акции и облигации отбелязаха най-тежките си загуби от 2008 насам. Криптовалутите получиха тежък удар, като цената на много дигитални активи се срина с 80%. Повечето акции бяха в упадък. Нека разгледаме как се очертава 2019 година за няколко основни пазара. Имайте предвид, че данните, които ще видите на графиките обхващат периода до края на месец Май. За последната седмица се видя спад при голяма част от тях, но нека проследим цялостното им движение. Криптовалути От януари до този момент, повечето криптовалути възстановиха сериозен процент от загубената стойност. Общата пазарна капитализация (TMC) на всички криптовалути се повиши с повече от 120%, за да достигне стойности от близо $270 милиарда миналата седмица – през този период доминацията на биткойн се движеше около 60%. В момента TMC на крипто пазара е приблизително $245 милиарда, според данни на TradingView.     NASDAQ – 100 Пазарният индекс на 100-те най-големи нефинансови компании – NASDAQ 100 – отбеляза ръст от близо 15% от началото на 2019 година. Тази година, някои от най-добре представящите се компании в NASDAQ 100 включват Align Technology, AMD, MercadoLibre и Celgene.     S&P 500 2019 се оказа добра година досега за акциите на S&P 500, като индексът нарастна с 13% – най-вече благодарение на секторите на технологиите и на недвижимите имоти. Това е най-силното първо тримесечие за акциите от 1998 година насам.     Dow Jones През първото тримесечие на 2019 година, индустриалния индекс на Dow Jones възстанови 2,420 пункта – постигайки около 10% ръст през това време. Това беше възможно поради два ключови фактора: стабилен лихвен процент на Федералния резерв от 2,5% и увеличаване на растежа на работните места на повечето основни пазари.     FTSE 100 FTSE отбеляза ръст от над 8% през 2019 година досега. Настоящата американско-китайска търговска война е един от основните движещи фактори за инвеститорите тази година. Това позволи на компании като WPP China да наберат скорост – докато други компании, включително Rightmove, ги очаква “турболентна” година.     Nikkei 225 Индексът Nikkei 225, който е синоним на японската икономика, от началото на годината нарасна с над осем процента. Компании като NEC, Fuji Electric, Softbank и Hitachi са едни от най-добрите досега, като се има превдвид, че всяка от тях регистрира двуцифрен ръст.     Злато Спот цената на златото спадна само от гледна точка на маржина от 1 януари – от $1,281/oz до $1,279/oz. Въпреки това, след пика си през 2019 година, златото спадна с почти 4,5%. Експертите се надяват, че подобрените геополитически отношения между САЩ, Иран и Китай може скоро да доведат до благодат за пазарите на благородни метали.     Петрол Тази година е една от най-добрите за петрола, като регистрира впечатляващ ръст от 36% – от $46,31 до $63,1 за барел през последните пет месеца. Големите петролни акции също се увеличиха значително през това време – акциите на Exon Mobil Corporation (XOM) се повишиха с четири процента, след като се възстановиха от спада си от декември 2018 година.     Заключение В крайна сметка, спокойно можем да твърдим, че крипто пазара процентно има най-впечатляващо възтановяване от началото на настоящата година. Въпреки, че 2018 беше изключително тежък период, в който мечките контролираха пазара.  ", "date": "2019.06.09", "title": "Коя е най-добрата инвестиция за 2019?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396498-%D0%B1%D0%B0%D0%B3%D0%B0%D1%82%D0%B0-%D0%BD%D0%B0%D0%B1%D0%B8-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B5%D1%86", "text": "Българският боец Благой Иванов записа победа в третия си мач от най-престижната верига по смесени боеве UFC. На специалната галавечер UFC 238 в Чикаго Багата се наложи над австралиеца Тай Туиваса по точки, след като съдийските карти показаха минимално предимство за него – 29:28, 30:27, 29:28. След края на битката българинът беше толкова много уморен, че едва вдигна победоносно ръцете си.      Така Иванов вече има две победи и една загуба във веригата, докато претърпя втора поредна загуба, след като на 2 декември 2018 година отстъпи на Жуниор дос Сантос. Преди това австралиецът имаше три победи в UFC. ПЪРВИ РУНД  Двамата прекараха дълго време хванати един за друг до оградата на ринга. При размяната на удари Благой Иванов успя в един момент да повали съперника си на земята, но не успя да направи ключ и да приключи мача. Двамата бяха равностойни в тази част. Съдиите отчетоха леко предимство за българина след първия рунд – 10:9. ВТОРИ РУНД  Багата залагаше на хватове и опасни удари с ръце, докато съперникът му, който е бивш състезател по кикбокс опитваше да нанася удари с крака. В края на частта Благой Иванов затисна австралиеца на земята, но сирената му попречи да направи хват за ключ. След тази част отново беше отчетено леко аванс за Багата с 10:9 ТРЕТИ РУНД  Двамата продължиха да си разменят удари и да правят клинчове около оградата. Благой Иванов опитваше да повали съперника с хватки от самбото, но не се увенча с успех. В един момент нашият боец затисна съперника си към пода, но Туиваса успя бързо да се вдигне на крака. Размяната на удари продължи до края. Този път реферите отчетоха предимство на австралиеца с 10:9, но победата отиде в баланса на Багата – 29:28.", "date": "2019.06.09", "title": "Багата наби австралиец"}
