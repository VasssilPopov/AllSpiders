{"url": "http://www.classa.bg/%D1%81%D0%B2%D1%8F%D1%82/item/399674-%D1%81%D1%8A%D0%B2%D0%B5%D1%82%D1%8A%D1%82-%D0%BD%D0%B0-%D1%84%D0%B5%D0%B4%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%82%D0%B5-%D0%B2-%D1%88%D0%BF%D0%B8%D0%BE%D0%BD%D0%B0%D0%B6-%D1%80%D1%83%D1%81%D0%BE%D1%84%D0%B8%D0%BB%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "От България пристигат крайно притеснителни новини. Серия задържания, разпити и обвинения в „шпионаж“ на група активни привърженици на приятелските отношения с Русия, написа във „Фейсбук“ Председателят на комисията по международни работи на Съвета   Председателят на комисията по международни работи на Съвета на Федерацията на Русия (Сената) Константин Косачев е разтревожен от съобщенията за задържани активни привърженици на приятелските отношения с Русия и заяви, че Москва е готова да ги защитава, включително по обществено-политическа линия, предава ТАСС. „От България пристигат крайно притеснителни новини. Серия задържания, разпити и обвинения в „шпионаж“ на група активни привърженици на приятелските отношения с Русия. Познавам отлично много от тези хора“, написа Косачев във „Фейсбук“ във вторник. Той добави, че заедно с тях парламентаристите са направили много по обществена линия, включително в рамките на Ливадийския форум, който Съветът на Федерацията ежегодно провежда в Крим. „Ще разберем за какво става въпрос и ще ги защитаваме решително. По всички линии – дипломатическа, обществено-политическа и, ако е уместно, юридическа“, подчерта сенаторът. Освен това той изрази намерението си да поиска изчерпателни оценки на случващото се от международните правозащитници, „занимаващите се с темата за затворниците на съвестта (Prisoners of conscience – POC бел. „Фокус“) и от съюзническите за България НАТО и Европейски съюз, които толкова много обичат своите ценности и нашите общи права на човека“. ТАСС отбелязва, че „в понеделник българската полиция задържа секретаря на българското Национално движение „Русофили“, бившият главен редактор на вестник „Дума“ Юрий Борисов по подозрение в шпионаж. Това съобщи в интервю пред БНТ министърът на вътрешните работи на страната Младен Маринов. В дома на задържания е проведен обиск, в хода на който са иззети компютър и документи. В заповедта за обиска е отбелязано, че той се провежда във връзка с възбудено на 3 юли дело по член 105 от Наказателния кодекс, т.е. за шпионаж в полза на чужда държава или чуждестранна организация, за което е предвидено наказание лишаване от свобода от 5 до 15 години“.        ", "date": "2019.09.10", "title": "Съветът на Федерацията на Русия: Москва ще защитава заподозрените в шпионаж русофили в България"}
{"url": "http://www.classa.bg/%D1%81%D0%B2%D1%8F%D1%82/item/399675-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%D1%81%D1%8A%D0%BE%D0%B1%D1%89%D0%B0%D0%B2%D0%B0-%D1%80%D0%B5%D1%81%D0%BE%D1%80%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D0%B8%D1%82%D0%B5-%D0%B4%D0%BD%D0%B5%D1%81", "text": "  В него липсва еврокомисар от Великобритания, тъй като Комисията работи с презумпцията, че Обединеното кралство се оттегля от ЕС на 31 октомври   Новоизбраният председател на Европейската комисия Урсула фон дер Лайен ще оповести ресорите на новите еврокомисари. Очаква се това да стане в 13:00 часа българско време. Съставът и ресорите ще бъдат съобщени от самата фон дер Лайен.   Вчера Еврокомисията разпространи списък с 27-те eврокомисари, които ще са част от новия състав на институцията. В него липсва еврокомисар от Великобритания, тъй като Комисията работи с презумпцията, че Обединеното кралство се оттегля от ЕС на 31-ви октомври.   Спазено е обещанието за паритет на половете, като жените в него са 13, а мъжете - 14.  8 от тях са комисари от предишния състав - освен българският представител Мария Габриел, това са Франс Тимерманс, Маргрете Вестагер, Йоханес Хан, Вера Йоурова, Фил Хоганс, Валдис Домбровскис, Марош Шефчович. Сред новите лица са досегашният завеждащ пресслужбата на Комисията Маргаритис Схинас като представител на Гърция, Силви Гулар на Франция, Дидие Рейндерс на Белгия, Паоло Джентилони на Италия.   Както вече е известно,  върховен представител по външната политика и сигурността ще бъде испанецът Жозеп Борел, а председател на Европейския съвет - белгиецът Шарл Мишел. След като стане ясно разпределението на ресорите, Европейският парламент трябва да даде съгласието си за целия състав, в т.ч. за председателя и върховния представител за външната политика. Преди това всеки от новите еврокомисари ще бъде изслушан в съответната парламентарна комисия и ако няма възражения, Европейският съвет ще може официално да назначи новата Европейска комисия. По неофициална информация Мария Габриел ще получи ресора „Образование, култура и спорт“. По думите на премиера Борисов България ще получи достоен ресор.      ", "date": "2019.09.10", "title": "Урсула фон дер Лайен съобщава ресорите на еврокомисарите днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399676-%D1%80%D0%B5%D1%81%D1%82%D0%B0%D0%B2%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%84%D0%B0%D1%88%D0%B8%D0%B7%D0%BC%D0%B0-%D1%81%D1%82%D0%B0%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Няма кой да извика: \"Хора, бдете!\"    Безогледната вакханалия срещу 9 септември, която се развихри вчера от заранта по всички медии, начело с обществената БНТ, показва очеизвадно, че реставрацията на фашизма стана държавна политика в България. Още на изгрев слънце бодри репортерки ни съобщиха, че акцията с поставянето на пречупени петолъчки из София срещу зверствата на комунизма се е преместила от 1 на 9 септември, хвала на общината! Сетне се започна: Цв.ЦВ. ощастливи фейсбукарите с констатацията, че Девети е сред най-черните дни в най-новата ни история; един по един нахъсани антикомунисти и русофоби анатемосваха от екраните поред - Червената армия, мръсните комунисти, Народен съд, убийства, лагери, трупове... Нито един човек с друго мнение не бе допуснат да развали добре организираната кампания срещу победата над фашизма в България. Имаме все още живи партизани, ятаци и антифашисти, но къде ти - нали са били терористи! Докато в цяла Европа покрай годишнините от войната навсякъде отдават почит на антифашистите и ги честват като най-свидни чеда на нациите, у нас не просто не ги поздравяват, те на държавно ниво са персона нон грата. Как няма да е така, като преди 13 години български парламент оневини колабораторите на фашизма у нас, оневини убийците на деца и на хиляди комунисти, леви земеделци, анархисти, поети, писатели, журналисти, депутати, а Народният съд над тях бе обявен за престъпление. Новата идеология влезе и в училище - не е имало фашизъм у нас, не е имало закон за защита на нацията срещу евреите, не сме депортирали 11 300 души от Македония и Гърция към пещите на Треблинка, не сме служили на Хитлер и не сме изхранвали и обличали немските войски, не сме победени като сателит на Тристранния пакт и т.н. Затова пък след Девети - престъпен режим и нищо друго! Това, ако не е държавна политика за реставрация на фашизма, какво е?  Пак вчера едни хора честваха годишнина на Ванче Михайлов, нарекоха го \"най-големия ни революционер през 20-и век\". Него - главореза, виновника за нарязването на Стамболийски, за избиването на хиляди интелектуалци, леви земеделци и комунисти; приближения на райсфюрера на СС Хайнрих Химлер. Това, ако не е реставрация на фашизма, какво е? Само че във Франция реставрацията след революцията е продължила 16 години, у нас пълзи вече три десетилетия... Та, вчера разбрахме, че \"превратът на Девети\" е спрял духовното развитие на нацията, поразил ни е като Чернобил, бил като разтръскване на торба със змии, че Държавната агенция \"Архиви\" подготвя списък на \"жертвите на комунизма\", чийто брой е трудно да се посочи, но те били жертва на \"най-голямото кръвопролитие в най-новата ни история\"! И това го говори шеф на държавна агенция, която издържаме с парите си, за да пази свидетелствата на историята ни! А силовото насаждане на новата реставраторска идеология било тест за степента на демократичност на обществото, начин да защитим най-голямото ни завоевание - свободата и демокрацията! Господа, извадете от архивите речите на Хитлер и на Богдан Филов от 40-те години - звучат едно към едно като сегашните ви речи.  Има ли поне един човек да одобрява Девети септември, попита един репортер добре известната писателска щерка, антикомунистка Теодора Димова. Да му отговоря аз: един със сигурност има, казва се Димитър Димов...      И никаква съпротива на всичко това, никаква реакция. Непознат англичанин вчера ме заговори в едно кафене, попита ме за безпрецедентната декларация на нашето външно министерство срещу Червената армия, спасила Европа от нацизма, и с неподправено изумление рече: \"Кажете ми, какво се случва всъщност в България?\" Как да му отговоря? Просто си нямаме дори един Юлиус Фучик да се провикне: \"Хора, бдете!\"    ", "date": "2019.09.10", "title": "Реставрацията на фашизма стана държавна политика"}
{"url": "http://www.classa.bg/%D1%81%D0%B2%D1%8F%D1%82/item/399677-france-info-%C2%AB%D0%BC%D0%B0%D0%BA%D1%80%D0%BE%D0%BD-%D0%BD%D0%B5-%D0%B7%D0%BD%D0%B0%D0%B5-%D0%BA%D0%B0%D0%BA%D0%B2%D0%BE-%D0%B3%D0%BE-%D1%87%D0%B0%D0%BA%D0%B0-%C2%BB-%E2%80%94-%C2%AB%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8%C2%BB-%D1%87%D0%B0%D0%BA%D0%B0%D1%82-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5", "text": "В град Бюшьол, близо до Париж, активистите не спряха протестите дори в сравнително спокойните летни месеци и сега чакат движението на „жълтите жилетки“ да получат второ дихание, съобщава France Info. Според участниците основният двигател на народното възмущение е отчаянието, защото техните искания никога не са били чувани. Във френския град Бюшьол (департамент Ивелин) близо до Париж, \"жълтите жилетки\" продължават да се срещат ежедневно в лагера си и вярват, че с началото на новата учебна година на протестното движение ще се отвори второ дихание, пише France Info.  , казва 26-годишният Кевин, индивидуален предприемач. Както и другите, той участва в демонстрациите от самото начало в продължение на девет месеца. Както отбелязва изданието, призивите за възраждане на движението и провеждане на демонстрация в събота, 7 септември, бяха отправени в Париж, Руан и Монпелие. Това лято се проведоха само няколко различни действия, така че протестът на „жълтите жилетки“ беше малко забравен. За някои протестиращи това е само пауза, след която ще дойде  . В Бюшьол също очакват, че демонстрациите ще започнат сякаш от нулата. Тази централа на \"жълтите жилетки\" не може да не се забележи: голямата колиба е изградена от дърво, импровизирани материали и е украсена с огромни платна от флуоресцентна жълта тъкан. Според Кевин може да се случи нещо през следващите дни:  Петнадесетте жълти жилетки, събрани на терасата, никога не са били изправени пред въпроса да се върнат в предишния си живот без протести.  , възмущава се Изабел. -  Всички останали са съгласни, че техните искания така и не са били чути. Друг от „жълтите жилетки“, който пожела да остане анонимен, каза на изданието, че отчаянието изтласква хората на улиците девет месеца, без спиране: „съществува отчаяние на младите хора, отчаяние на пенсионерите, отчаяние на самотните жени. Ето защо, за съжаление, протестите никога няма да спрат. \" Много демонстранти осъждат бруталността на полицията, например Мохамед от Льо Муро. Според него в родния му град безредиците с участието на полицията не могат да се сравняват с жестокостта по време на действията на \"жълтите жилетки\". Той също така силно вярва в :  , разказа активистът на France Info.    ", "date": "2019.09.10", "title": "France Info: «Макрон не знае какво го чака!» — «жълтите жилетки» чакат възраждане на протестите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399678-%D0%B2%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%B4%D1%8A%D1%80%D0%B5%D0%B2%D0%B0-%D1%81%D0%BB%D1%83%D1%87%D0%B0%D1%8F%D1%82-%D1%81-%E2%80%9E%D1%80%D1%83%D1%81%D0%BE%D1%84%D0%B8%D0%BB%D0%B8%E2%80%9D-%D0%B5-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D1%80%D0%B5%D0%BF%D1%80%D0%B5%D1%81%D0%B8%D1%8F", "text": "Хора от ДАНС са отишли в дома на Юрий Борисов в 7 ч. сутринта, в продължение на 4 часа са правили обиск, той е изведен с белезници, обясни в предаването „Тази сутрин” по бТВ журналистката Велислава Дърева. Вчера бившият главен редактор на вестник „Дума\" Юрий Борисов е бил задържан по разследване за шпионаж, разпитан е и впоследствие е освободен. Борисов е секретар на Национално движение „Русофили” и бивш депутат от БСП.       „Иззели са компрометиращи материали като един приветствен адрес на предишния председател на Народното събрание – г-н Главчев, до движение „Русофили”, също така и приветствие от Негово светейшество патриарх Неофит, както и една папка с вестникарски изрезки. Това са шпионските материали”, разказа Велислава Дърева пред бТВ.  Тя обясни, че сдружение „Русофили” е гражданска организация, в която членуват хора от всички политически партии. „Вчера празнувахме победата над фашизма, а в същия момент се оказа, че фашизмът се е завърнал в България”, коментира Дърева.   Според нея това е откровена репресия срещу една гражданска организация. „Да извършиш това безобразие на връх 9 септември, трябва да си или много глупав, или да си много нагъл. Това предизвика истински шок в журналистическата колегия”, каза още Велислава Дърева.         След като разбрах за ареста на Юрий Борисов, започнах да търся и председателя „Русофили\" Николай Малинов, но нямам връзка с него, посочи и Светлана Шаренкова. Тя призова властите да дадат информация къде се намира той.  Обвинението в шпионаж е много тежко обвинение, коментира Шаренкова. По думите й, за да може да работи човек в полза на друга държава и да се подложи в услуга на чужди институции, той трябва да има достъп до класифицирана информация. „Това са неправителствени организации, те работят в полето на гражданското общество – каква информация биха могли да изнасят”, каза още Светлана Шаренкова.", "date": "2019.09.10", "title": "Велислава Дърева: Случаят с „Русофили” е откровена репресия"}
{"url": "http://www.classa.bg/%D1%81%D0%B2%D1%8F%D1%82/item/399679-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B1%D0%B5-%D1%80%D0%B0%D0%B7%D0%BF%D1%83%D1%81%D0%BD%D0%B0%D1%82-%D0%B4%D0%BE-14-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Британският парламент беше разпуснат за пет седмици. Преди това депутатите отново отхвърлиха искането на премиера Борис Джонсън за предсрочни парламентарни избори, съобщава БНТ.         По искане на Борис Джонсън и с одобрението на кралицата, парламентът на Великобритания беше разпуснат в ранните часове на деня. Депутатите спират работа до 14 октомври - две седмици преди планираната дата за Брекзит. За първи път от повече от 70 г. насам британско правителство разпуска парламента. Преди официалната церемония, депутатите за втори път отхвърлиха искането на Борис Джонсън за предсрочни избори на 15 октомври. Те са категорични, че няма да подкрепят Джонсън, докато не изпълни нов закон, чиято цел е да отложи Брекзит и да попречи на Обединеното кралство да излезе от ЕС без сделка.", "date": "2019.09.10", "title": "Британският парламент бе разпуснат до 14 октомври"}
{"url": "http://www.classa.bg/%D1%81%D0%B2%D1%8F%D1%82/item/399680-%D1%86%D1%80%D1%83-%D0%B5-%D0%B8%D0%B7%D0%B2%D0%B5%D0%BB%D0%BE-%D0%BE%D1%82-%D1%80%D1%83%D1%81%D0%B8%D1%8F-%D1%81%D0%B2%D0%BE%D0%B9-%D0%B0%D0%B3%D0%B5%D0%BD%D1%82", "text": "САЩ са извели от Русия високопоставен агент на ЦРУ, който твърди, че президентът Владимир Путин лично е ръководил намесата на Москва в американските избори предишната година, съобщава БТА. Според Си Ен Ен руският представител е работел за САЩ от десетилетия, имал е личен достъп до Путин и е предоставил тайно направени снимки на документи на бюрото на президента. Той е бил изведен от Русия през 2017 г. поради опасения, че президентът на САЩ Доналд Тръмп или член на неговата администрация може да го предадат без да искат с ненавременните си разкрития на класифицирана информация. По данни на в. \"Ню Йорк таймс\" ЦРУ е предложило на своя източник да го изведе от Русия още в края на 2016 г., но той е отказал, позовавайки се на семейни проблеми. Тогава американските тайни служби започнали да се опасяват, че е двоен агент. Страховете им обаче се оказали неоснователни месеци по-късно, когато източникът отстъпил. Информаторът, чието име не се разкрива, се е оказал важен източник на информация за американските тайни служби. Благодарение на него те са стигнали до заключението, че Путин лично е ръководил намесата в изборите в САЩ през 2016 г. в подкрепа на Доналд Тръмп и във вреда на Хилари Клинтън, подчертава в. \"Ню Йорк таймс\". Според американското издание същият информатор е заявил, че Путин е свързан с хакерската атака срещу сървъра на Националния комитет на Демократическата партия, разкрила много неудобни за лагера на Клинтън съобщения. Изведения от Русия агент е бил най-добрият източник на ЦРУ в страната. Бягството му е попречило на тайните служби на САЩ да узнаят какво ще направи Кремъл по време на американските избори през 2018 г., както и по време на подготовката за президентските избори догодина.", "date": "2019.09.10", "title": "ЦРУ е извело от Русия свой агент"}
{"url": "http://www.classa.bg/%D1%81%D0%B2%D1%8F%D1%82/item/399681-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0,-%D1%82%D0%BE%D0%B2%D0%B0-%D0%B5-%D0%BE%D0%BF%D0%B0%D1%81%D0%BD%D0%B0-%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F", "text": "България се занимава с пренаписване на историята, говорейки за донесените от Червената армия така наречени репресии, това е опасна тенденция. Позицията изрази говорителят на Министерството на външните работи на Русия Мария Захарова в интервю за ТАСС на Източния икономически форум във Владивосток. Ние много добре знаем, че всяка страна има свои политически предпочитания и тенденции, коментира тя позицията на Министерството на външните работи на България. Като се има предвид, че това изявление е направено по официална линия, нашето посолство реагира. Ние се изказахме открито за недопустимостта да се изопачава историята, продължи Захарова. Това е абсолютно ясен показател, че България пренаписва историята. Това е опасна тенденция, защото е незаконно, оплака се говорителят. Припомняме, дипломатическият спор между България и Русия започна във вторник, когато от българското Министерство на външните работи заклеймиха съмнителната историческа теза на Русия за \"освобождение\" от нацизма. Изявлението им беше по повод организирана от руското посолство \"Изложба 75 години от освобождението на Източна Европа от нацизма\". Реакцията на Русия не закъсня - от посолството й у нас уточниха, че изложбата няма нищо общо с вътрешнополитическата ситуация в България. Самата Русия пък обяви за \"неморална\" позицията на МВнР. От своя страна лидерът на АБВ Румен Петков заяви, че позицията на МВнР за ролята на СССР във Втората световна война е безумна и настоя нейните автори да бъдат уволнени.", "date": "2019.09.10", "title": "Захарова: България пренаписва историята, това е опасна тенденция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399682-%D0%BE%D1%82%D0%BA%D1%80%D0%B8%D1%85%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D1%81%D1%80%D0%B5%D1%89%D1%83-%D1%81%D0%BF%D0%B8%D0%BD", "text": "Откриха лекарство срещу СПИН. Многонационален екип от учени твърди, че е открил клас съединения, които разграждат молекулите на вируса на ХИВ и ги правят неактивни, съобщава БГНЕС. Според прессъобщение на Южноуралския държавен университет (SUSU) механизмът разкрива цял клас съединения, които могат да бъдат използвани за лечение на различни заболявания, включително рак и ХИВ. „Значението на това откритие е, че едни и същи лекарства могат да се използват за различни видове заболявания\", се казва в съобщението.     Проф. Олег Ракитин, един от учените от екипа, обяснява, че въпросните съединения улесняват отстраняването на цинковия атом от молекулата на вируса на ХИВ, което го прави неактивен. „От самото начало считахме, че противораковият ефект на този клас лекарства е наш приоритет. Но изведнъж се оказа, че тези съединения проявяват висока и селективна активност срещу вируса на имунодефицита\", каза Ракитин. Учените подчертават, че този ефект е открит за първи път и че изследванията ще продължат, за да определят какви други заболявания от подобен характер могат да бъдат лекувани. ХИВ вирусът улеснява прогресиращата недостатъчност на имунната система на човека, позволявайки на други заболявания да процъфтяват в заразеното тяло. Средната продължителност на живота на заразен човек се изчислява на 9 до 11 години, сочат данните на UNAIDS. Според агенцията в момента 37,9 милиона души живеят с ХИВ, като 1,7 милиона са новозаразени през 2018 г. Новите инфекции намаляват от 1998 г., а смъртността, свързана със СПИН, намалява от 2004 г. UNAIDS се стреми да изкорени болестта изцяло до 2030 г.", "date": "2019.09.10", "title": "Откриха лекарство срещу СПИН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399683-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BD%D0%B5-%D0%BC%D0%B5-%D0%B5-%D1%81%D1%82%D1%80%D0%B0%D1%85-%D0%BE%D1%82-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82%D0%B8,-%D0%B0-%D0%BE%D1%82-%D0%BE%D0%B2%D1%87%D0%B5%D0%B4%D1%83%D1%88%D0%B8%D0%B5", "text": "    Проблемите нямат цвят и съм доказала, че мога да работя с всички граждани и политически централи, декларира още Мая Манолова. Тя добави, че ще се бори срещу всеки интерес, който е различен от този на столичани, посочи Манолова. „Аз си представям София като един светъл и почтен град, светло и почтено управление, което означава пълна публичност и прозрачност за начина, по който се управлява градът, пълна информация за гражданите, за това как се взимат решенията, изцяло електронна община с едно гише, което всеки може да „носи в джоба си“ и възможност за всеки гражданин във всеки един момент да провери къде се намира неговата преписка, електронни търгове, онлайн излъчване на процедурите по обществени поръчки, с пълна прозрачност за заданията и кандидатите. Това не са пари на столичния кмет или Общински съвет, това са пари на данъкоплатците и трябва да има пълна прозрачност за начина, по който се харчат. Още – задължително участие на гражданите в управлението и електронни референдуми – всеки спорен казус да се решава от гражданите, които ще са достъпни за всеки“. Манолова си представя София още чиста и зелена: „Това означава зелено мислене, чист въздух, достатъчно зелени площи, без презастрояване, достъп на всеки столичанин до Витоша. Общината ще си върна Витоша за гражданите – лифтове, които да са достъпни и като цена и като начин за достъп“. По думите й Общината ще бъде отворена за гражданите: „Столицата е една от много малкото общини, може би единствената в България, която не е осигурила достъп на граждани до заседанията на Общинския съвет и с това нарушава закона“. Друг приоритет на Манолова като кандидат за столичен градоначалник е София да е модерно планиран и устроен град. Тя даде заявка, че ще се обърне поглед към кварталите и ще застане срещу багерите в междублоковите пространства. Четвъртият й приоритет е – София с грижа за гражданите, което включва социална политика, образование, детски градини. Манолова изказа мнение, че нормално и честно спрямо останалите кандидати за София е Йорданка Фандъкова да не води кампанията от кметския си кабинет, а да е наравно с останалите. Тя отправи въпрос към Фандъкова: „Защо за най-скъпата услуга – чистотата на София, се провежда обществена поръчка една година преди да са изтекли договорите на сметопочистващите фирми и бих казала – не достатъчно публично и прозрачно. В летните месеци на тъмно се обяви обществена поръчка, която прибързано ще бъде финализирана. Става дума за 500 млн. лв.“.", "date": "2019.09.10", "title": "Мая Манолова: Не ме е страх от компромати, а от овчедушие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399664-%D0%B4%D0%B0%D0%B6%D0%B5-%D0%BF%D1%80%D0%B8-%D1%86%D0%B0%D1%80-%D1%81%D0%B0%D0%BC%D1%83%D0%B8%D0%BB-%D1%81%D0%BB%D0%B5%D0%BF%D1%86%D0%B8%D1%82%D0%B5-%D1%81%D0%B0-%D0%B1%D0%B8%D0%BB%D0%B8-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-%D0%B4%D0%BD%D0%B5%D1%81", "text": "При цар Бойко всички са слепи, за разлика от воините на цар Самуил, които са виждали много повече. Вече втори ден подред пазарната цена в България е най-високата в Европа, но никой нито е видял, нито е чул нещо за това. Освен това на месечна база лятната септемврийска цена отстъпва единствено и само на зимната януарска. \r\n   Няма по-голямо и по-жестоко престъпление, което вече цяла година се извършва неизменно, постоянно, систематично и ежесекундно. На жертвите не им пука, че ги крадат, като на Олимпийски игри. А иначе “знаят и могат” всичко. \r\n     \r\n     На фоновата, англоезичната карта на Европа са показани цените по страни, за утрешния 10-ти септември. Видно е, че пред нас е само Гърция, но на практика България е №1, защото южната ни съседка е единствената страна в Европа, която в борсовата си цена включва и таксата “задължение към обществото”. \r\n Това жестоко престъпление се извършва съзнателно и нарочно от върхушката на организираната престъпност владееща територията и главният им инструмент за успеха е най-големият и “най-евтин” производител АЕЦ “Козлодуй”. За това и дават да си прави клипове за наша сметка, за да е гаврата по-болезнена. \r\n   \r\n \r\n \r\n \r\n", "date": "2019.09.10", "title": "Даже при цар Самуил слепците са били по-малко от днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399665-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%8F-%E2%80%93-%D0%B4%D1%80%D0%B5%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D1%85%D0%BE%D1%80%D0%B0", "text": "Продължаваме изучаването на американското общество, психология и наука. Разглеждаме как американската психология влияе на човек? Бавно се приближаваме до развръзката. Какво ще се случи, ако приложите американската психология към обществото? Като се има предвид главният психолог на САЩ за всички времена и пространства на Скинър, би било престъпление да не се разглежда бащата основател на психологията на червеите на Уотсън. През 1913 г. Джон Уотсън публикува „Библията“ на бихевиоризма/американската психология - „Психология. Възгледите на бихевиоризма“. Теорията, представена в книгата, той е приложил на практика. През 1920 г. той и любовницата му провеждат експеримента „Малкият Албърт“. По-късно той отгледа децата си според принципите на бихевиоризма. Нека видим какво се случва с него. В „Малкия Албърт“ той провежда експеримент за пренасяне на страха чрез класическото обусловяване. Опитва се да предизвика изкуствена реакция на страх у 11-месечното дете „Албърт“. На първия етап на детето са показани плъх, различни животни, маски, но няма реакция. На втория етап, когато показват плъха, удрят с чук желязната плоча, предизвиквайки асоциация със силен, остър, неочакван звук. Плюс това, Уотсън лишава от възможност за компенсиране на страха - смучене на пръст за успокоение. Така уж се вдъхва у бебето реакция на страх. Искат да премахнат страха от бебето, като стимулират пениса му. Но майката със скандал си прибира детето и реакцията на страха не е премахната. До днес експериментът никога не е потвърден. Съдбата на „Албърт“ е неизвестна. Една от версиите е , че той е починал на шестгодишна възраст. Този експеримент има за цел да потвърди тезата, че с помощта на бихевиоризма е възможно изкуствено „да се направи детето“. Тоест у него могат да се поставят определени нагласи още в детството и преди да порасне то да се направи специалист от всякакъв профил (лекар, търговец, адвокат, крадец), независимо от талантите, склонностите, генетичната предразположеност и способности. Но после става още по-интересно. Експеримент в лаборатория е едно, всекидневният семеен живот е друго. Уотсън има деца от втората си съпруга Роза Райнер и започва да експериментира върху тях, като ги възпитава на принципите на бихевиоризма. Какво се получава от това? Това което трябва да се получи. Човешкият мозък е насочен към приспособяване и самосъхранение, но ако години наред се отнасяте към детето като към животно, неговите когнитивни процеси се нарушават поради неправилната образователна среда. Процесът на социализация е прекъснат. Аквариум без вода. Синът му Уилям се самоубива през 1954 г. след множество опити, които се опитват да направят заедно с брат му. Дъщерята на Уотсън, Мариета, въпреки успеха в актьорското майсторство, става обект на продължителна депресия и също така се опитва да се самоубие многократно. Тя ще стане основател и основен спонсор на Американската фондация за превенция на самоубийствата. Тя ще обвинява възпитанието на баща си за самоубийството на брат си и за депресията си. Пренебрегването на майчините грижи, любовта на родителите, семейството, е активно подкрепяно от много бихевиористи, включително от Скинър. След експеримента с Албърт, Уотсън със своята любовница - перверзната и богата Райнер, са уволнени и той навлиза в областта на рекламата. Прави впечатление, че те не са уволнени заради Албърт, а заради информация за секс изследвания. Бихевиоризмът процъфтява в рекламата. Хамелеонът намери своя цвят. Уотсън развива бихевиоризма в тази област. В сферата на скритото въздействие върху обществото. Как да накарате някой да си купи скъпа глупост? Трябва да точи лиги, трябва да се бие за правото да притежава този продукт. Стоката трябва да се превърне в престижен символ на успех, щастие, развита личност, креативност и т.н. Стимул-реакция. Светлината блясва – лигата потича. Дресировка. Дългосрочно монотонно обучение. И тогава можете да произвеждате всеки продукт според доказаната схема. Сложете нещо на потока. Обществото е обучено. Началото на дресировката, положено от Уотсън. Седнете отново на дивана, запалете пура. И така - на сцената са най-успешните реклами от американския психолог. 1) Реклама на бебешката пудра на Джонсън. Пише - ако не използвате този прах, тогава ВАШЕТО дете определено ще се зарази и ще се разболее. 2) Той е първият, който кани известни личности да рекламират. Звездите създават положителна асоциация за даден продукт. Следователно, можете да продадете всичко. 3) Паста за зъби „Пебеко“. Рекламата убеждава жените да пушат, твърдейки, че тютюнопушенето повишава сексуалността. А пастата за зъби „Пебеко“ е чудесна добавка за цигарите, която допълнително засилва вашата сексуалност. 4) Поставя целия свят на наркотик - кафето. В рекламата на „Максуел Хаус“ той измисля „кафе-паузата“ - кофибрейк. Въз основа на работата на Уотсън в рекламата, ще бъде разработена допълнителната многогодишна нечестива програма „Модификации на човешкото поведение“. За какво е и от кого се провежда и спонсорира, ще разкажа друг път. Скинър, заедно с приятелите си бихевиористи, участва в написването на секретния доклад на ЦРУ на 319 страници „Промяна на образа на човека“, който изследва въздействието върху обществото на социокултурните тенденции като либертарианството, лявото либертарианство, либерализма, социализма, анархизма, комунизма, материализма, натуризма, мистицизма , хедонизма, духовността, екологизма, феминизма и много други. В същото проучване участва и антропологът Маргарет „Елочка-людоедочка“ Мийд. По-късно тя ще участва в русофобската теория за пелените, а също така ще насърчава предбрачните връзки, безразборния секс и т.н. интересни неща. 319 страници изводи от подробно проучени реакции на обществото и индивида. Появяват се редица въпроси: кой спонсорира това? Какви експерименти са проведени върху обществото и ще бъдат ли провеждани и след това? За какви цели се спонсорира американската психология? Подгответе си защитните механизми, очаквайте продължение на калейдоскопа на американската психология.  ", "date": "2019.09.10", "title": "Американската психология – Дресиране на хора"}
{"url": "http://www.classa.bg/%D1%81%D0%B2%D1%8F%D1%82/item/399666-%D1%82%D0%BE%D1%80%D0%BC%D0%BE%D0%B7%D1%8F%D1%82-%D0%BC%D0%BE%D0%BC%D1%87%D0%B5,-%D0%B8%D0%B7%D1%80%D0%B8%D1%81%D1%83%D0%B2%D0%B0%D0%BB%D0%BE-%D1%81%D0%B0%D0%BC%D0%BE%D1%80%D1%8A%D1%87%D0%BD%D0%BE-%D1%82%D0%B5%D0%BD%D0%B8%D1%81%D0%BA%D0%B0%D1%82%D0%B0-%D1%81%D0%B8,-%D0%BD%D0%BE-%D0%B4%D0%B8%D0%B7%D0%B0%D0%B9%D0%BD%D1%8A%D1%82-%D0%BC%D1%83-%D1%81%D1%82%D0%B0%D0%B2%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%B5%D0%BD", "text": "Историята на едно момче от Флорида (САЩ), което нямало фланелка на любимия си отбор, но искало да подкрепи Университета на Тенеси във футболен мач, стана вирусна тази седмица в мрежата, след като детето разреши въпроса само. За да подкрепи любимия си футболен отбор, момчето нарисува върху лист собствена версия на логото на университета в Тенеси и го залепи върху своята оранжева тениска. В деня на спортното събитие момчето се появило с оранжева тениска, към която е добавило лист хартия, на който той сам изрисувал с химикалката си версия на логото на любимия екип и го залепил върху дрехата. Заради творческата му инициатива неговата учителка Лаура Синдър споделила във Фейсбук публикация, че се чувства горда от малкия ученик. По-късно обаче тя намерила своя ученик да плаче, защото неговите съученици се подигравали на самоделната му тениска. Поради тази причина жената написала нова публикация във Фейсбук, за да помогне на ученика да получи оригинална тениска на отбора, на когото се възхищава толкова много. Публикацията скоро станала вирусна, като привлякла вниманието и на университетския отбор, който изпратил кутия, пълна с тениски, заедно със сладкиши за него и неговите съученици. Докато историята се разпространявала все повече, университетският магазин също решил да покаже своята подкрепа, затова пуснал нова тениска с дизайна, който момчето нарисувало няколко дни преди това. Магазинът заяви, че част от приходите от всяка продадена бройка ще бъде разпределена към организация, която работи за предотвратяване и намаляване на тормоза на деца в САЩ.", "date": "2019.09.10", "title": "Тормозят момче, изрисувало саморъчно тениската си, но дизайнът му  става официален"}
{"url": "http://www.classa.bg/%D1%81%D0%B2%D1%8F%D1%82/item/399667-%D0%B0%D1%80%D1%85%D0%B5%D0%BE%D0%BB%D0%BE%D0%B7%D0%B8-%D0%BE%D1%82%D0%BA%D1%80%D0%B8%D1%85%D0%B0-2100-%D0%B3%D0%BE%D0%B4%D0%B8%D1%88%D0%B5%D0%BD-%E2%80%9E%D1%81%D0%BC%D0%B0%D1%80%D1%82%D1%84%D0%BE%D0%BD%E2%80%9C-%D0%B2-%D0%B3%D1%80%D0%BE%D0%B1%D0%BD%D0%B8%D1%86%D0%B0-%D0%B2-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%82%D0%BB%D0%B0%D0%BD%D1%82%D0%B8%D0%B4%D0%B0", "text": "Група археолози са открили странен черен правоъгълен предмет до скелет на жена в гроб при разкопките на Ала-Тей, в Република Тува (Русия), съобщава The Siberian Times. Изследователите нарекли жената \"Наташа\", докато нейният аксесоар бил наречен \"айфон\". Устройството е почти със същия размер като популярния телефон на Apple и дори има дупки в горната и долната си част както известния смартфон. Всъщност става въпрос за катарама на възраст над 2100 години, изкопана в гробница в така наречената руска Атлантида, име, дадено на планински район в Сибир, който е покрит с вода и се появява само за няколко седмици годишно. Павел Леус, един от археолозите, който участва в разкопките, обясни, че екипът провежда експедиции на гробницата Ала-Тей от няколко години. Леус добави, че откриването на този интересен обект е направено през 2016 г., но резултатите са оповестени публично едва сега. „Погребението на Наташа със смартфона от ерата Xiongnu остава едно от най-интересните в това място за погребение\", каза експертът. Котарамата, 18 на 9 сантиметра, е изработена от скъпоценни камъни, инкрустирани с тюркоаз, карнел и седеф и е украсена с китайски монети Wu Zhu. Тези монети са помогнали на учените датират обекта на 2137 години, когато монетите са били сечени.", "date": "2019.09.10", "title": "Археолози откриха 2100-годишен „смартфон“ в гробница в руската Атлантида"}
{"url": "http://www.classa.bg/%D1%81%D0%B2%D1%8F%D1%82/item/399668-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%B5%D0%B3%D0%B0%D0%BD%D0%BA%D0%B8-%D0%BD%D0%B5-%D1%81%D0%B5-%D1%81%D0%BF%D0%B8%D1%80%D0%B0%D1%82-%E2%80%9E%D0%B2%D1%8A%D0%B4%D0%B8%D1%86%D0%B0%D1%82%D0%B0-%D0%B5-%D0%BE%D1%80%D1%8A%D0%B6%D0%B8%D0%B5-%D0%B7%D0%B0-%D1%83%D0%B1%D0%B8%D0%B2%D0%B0%D0%BD%D0%B5%E2%80%9C", "text": "„Риболовът не е спорт, това е убийство и въдицата е оръжие за убиване, друго оръжие на тази капиталистическа система, потисник, която убива животни и ги използва като ресурси\", казва веганката Фани, член на Светилището на животните Алмас Веганас, създадено от няколко заклети испански веганки. Младата жена казва, че рибите „са свободни и имат всички права да продължат да живеят, без никой да идва да ги убие\". В допълнение към не особено умните изявления на активистките, опитът да се използва приобщаващ език е друга характеристика, открояваща видеоклиповете на тази група. \"Не е нужно да ядем животни. Дали са вкусни? Е, те са вкусни, може би и като хората. Просто не е честно, вкусът не струва повече от живота, няма нужда да използваме животни за нищо, нито за ядене, нито за обличане, нито за експерименти, нито за свободното си време \", отбелязва Фани във видеото, публикувано във Facebook в неделя. Активистката настоява, че животните имат право да живеят в естественото си местообитание и форма: „Само защото те не създават градове, технологии или не говорят като нас, не означава, че те нямат своите права - като индивиди, каквито са - да живеят на тази планета. \" В опитите си да „поправи видимото робство на животните\" движението вече говори в предишни видеоклипове за съдбата на кокошките, заявявайки, че „яйцата са на кокошките и затова в своя приют за животни са отделили кокошките от петела, за да не бъдат изнасилвани\". Видеото предизвика вълнение в социалните мрежи и породи мощна вълна от подигравки и обиди. Изглежда, че това е цената за известността, която те искат да получат на всяка цена...", "date": "2019.09.10", "title": "Испанските веганки не се спират: „Въдицата е оръжие за убиване“"}
{"url": "http://www.classa.bg/%D1%81%D0%B2%D1%8F%D1%82/item/399669-microsoft-%D0%BD%D0%B0%D1%82%D0%B8%D1%81%D0%BA%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D1%80%D0%B5%D1%89%D1%83-huawei-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "„Несправедливият и антиамерикански натиск на правителството на САЩ срещу китайския гигант на телекомуникациите Huawei може да засегне самите американски технологични компании, включително Microsoft\", предупреди в интервю за Bloomberg Businessweek президентът и директор на корпорацията, Брад Смит. Що се отнася до включването на Huawei в търговския „черен списък\" на САЩ, Смит заяви, че неговата компания е поискала от регулаторите на САЩ да хвърлят повече светлина по въпроса, тъй като подобни мерки не трябва да се предприемат без „солидна основа от факти, логика и при върховенство на закона. \" „Често това, което получаваме в отговор, е:„ Е, ако знаеха каквото ние знаем, щяха да се съгласят с нас\", каза мениджърът, който каза, че отговаря на това предложение със следното предложение:„ Страхотно, покажете ни какво знаете за да можем да решим сами.\" За Смит „да се казва на технологична компания, че може да продава продукти, но не и да купува операционна система или чипове, е еквивалентно на това да се казва на хотелска компания, че може да отвори вратите си, но не и да поставя легла в стаите или храна в ресторанта си. Във всеки случай се рискува оцеляването на тази компания\", заяви президентът на Microsoft. В рамките на търговската война в САЩ и Китай, Huawei е в центъра на вниманието на Вашингтон, който обвинява компанията, че е шпионирала за Пекин чрез своите устройства, нещо, което компанията отрича. През май Министерството на търговията на САЩ включи китайския производител в своя търговски черен списък, което не позволява на американските доставчици да преговарят с тази компания. На 19 август американският търговски секретар Уилбър Рос обяви удължаване до 19 ноември на временния общ лиценз, предоставен на тези, които търгуват с тази китайска компания, като се има предвид, че „някои американски компании зависят от технологията на Huawei, затова им даваме още малко време за адаптиране \". В същото време правителството на САЩ реши да добави още 46 дъщерни дружества на Huawei към своя търговски „черен списък\".", "date": "2019.09.10", "title": "Microsoft: Натискът на Тръмп срещу Huawei застрашава оцеляването на американските компании"}
{"url": "http://www.classa.bg/%D1%81%D0%B2%D1%8F%D1%82/item/399670-%D1%80%D1%83%D1%81%D0%B8%D1%8F-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D1%8F%D0%B2%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Руското министерство на отбраната отвори на своя уебсайт мултимедийна секция с уникални разсекретени документи, които хвърлят светлина върху периода преди Втората световна война и началото на конфликта. Военното ведомство обяснява в изявление, че материалите \"разкриват неизвестни подробности за световната военна политика в навечерието на войната и дават идея за това как и защо са взети определени решения в такава трудна политическа и военна ситуация.\" Сред разсекретените документи се откроява например доклад от началника на Генералния щаб на Червената армия Борис Шапошников, в която той оценява военната заплаха, която няколко държави могат да представляват независимо и като част от военни съюзи и блокове. Според съветските военни експерти, най-вероятната заплаха за СССР през този период идва не само от военния съюз на Германия и Италия, но и от Полша, която е била \"в орбитата\" на фашисткия блок. \"Фактът, че Шапошников не прибягва до помощта на секретарка и машинопис, а вместо това пише на ръка доклад от 31 страници подчертава важността и поверителността на документа, \" отбелязва Министерството на отбраната. „Публикуването на разсекретените документи продължава политиката на министерството за защита на историческата истина, противодействие на фалшификациите на историята, както и на опитите за ревизия на резултатите от войната\", се казва в изявлението.", "date": "2019.09.10", "title": "Русия разсекретява уникални документи за Втората световна война"}
{"url": "http://www.classa.bg/%D1%81%D0%B2%D1%8F%D1%82/item/399671-%D0%BF%D0%BE%D0%BC%D0%BF%D0%B5%D0%BE-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%BC%D0%B8%D1%80%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD", "text": "Държавният секретар на САЩ Майк Помпео заяви в неделя, че мирните преговори в Афганистан са спрени и че Вашингтон ще продължи да оказва натиск върху членове на талибанското движение и ще военна подкрепа на афганистанските войски, докато талибаните направят значителни отстъпки от своя страна. На въпрос на „Фокс нюз неделя\" дали преговорите могат да бъдат обявени за мъртви, Помпео отговори „да, за момента те са\". В събота Доналд Тръмп обяви отмяна на мирните преговори с лидерите на талибаните, които планираше да проведе в президентския комплекс „Кемп Дейвид\" в Мериленд. Това се дължи на терористичното нападение в Кабул миналата седмица, приписано на движението, при което загинаха един американски войник и още 11 души. На американските дипломати отне месеци да обсъдят с представителите на талибаните план, който ще позволи на хиляди американски войници да се изтеглят, в замяна на гаранции за сигурност от членовете на движението. След отмяната на преговорите, талибаните заявиха в неделя, че това решение \"вреди на доверието на САЩ и ще доведе до загуби сред техните войници \". \"Американците ще пострадат повече от всеки друг от отмяната на преговорите\", заяви говорителят Забихула Муджахид. В изявление движението на талибаните казва, че подготовката за подписване на споразумение протичала нормално, но сега, когато всичко е отменено, \"талибаните ще продължат с джихада срещу чуждестранната окупация и са сигурни в своята победа\". За движението на талибаните приоритет е изтеглянето на американските войски, докато целта на Вашингтон е Афганистан да не се превърне в убежище за екстремисти като тези от Ал Кайда, които организираха атаките на 11 септември от афганистанска територия. Талибаните отказват да говорят с афганистанското правителство, защото го считат за нелегитимен „марионетен\" режим. Президентът Ашраф Гани, който се стреми да постигне втори мандат на изборите, насрочени за 28 септември и отменени два пъти, призова за прекратяване на огъня и двустранни преки преговори с лидерите на талибаните.", "date": "2019.09.10", "title": "Помпео се отказва от мирните преговори с талибаните в Афганистан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399672-%D1%8E%D1%80%D0%B8%D0%B9-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D1%89%D0%BE-%D0%BC%D0%B5-%D0%BE%D1%82%D0%B2%D0%B5%D0%B4%D0%BE%D1%85%D0%B0-%D1%81-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8,-%D1%89%D0%BE%D0%BC-%D1%81%D1%8A%D0%BC-%D1%81%D0%B0%D0%BC%D0%BE-%D1%81%D0%B2%D0%B8%D0%B4%D0%B5%D1%82%D0%B5%D0%BB", "text": "Има политическа поръчка, но това, което чувствам, е, че има едно сплашване спрямо тези, които изразяват своето неодобрение относно външната политика на България, която е папагалска. Тази позиция не ни харесва'', каза Борисов.   \"   Това обясни в ефира на Нова телевизия бившият главен редактор на в-к ''Дума'' Юрий Борисов по повод съмненията, че е шпионирал в полза на руската държава.   Към края на разпита вчера разбрал, че e свидетел, а не обвиняем. Той обаче запита защо е бил разкарван с белезници, като е бил разпитван в ролята си на свидетел.   \"Свидетелите се викат с призовка... 3 разпита, общо 4 часа. Никой не ме кара да коментирам факти. Питаха ме получавал ли съм пари, давал ли съм информация. За 4 часа 2 въпроса ми зададоха\", разказа той.    \" Министърът на вътрешните работа каза, че има достатъчно данни да бъде възбудено това процесуално следствие. Аз искам само един факт да ми се каже\" , настоя Борисов.   ,,Има политическа поръчка, но това, което чувствам, е, че  има едно сплашване спрямо тези, които изразяват своето неодобрение относно външната политика на България, която е папагалска.  Тази позиция не ни харесва'', каза Борисов.    \"Ген. Решетников е един пенсионер, познаваме се във връзка с нашата дейност на русофили. Не мога да разбера защо този контакт се поставя, че е нещо криминално\", запита Борисов.   \"Ние с него (  сме коментирали нагласи на обществено на база на социологически проучвания. Като сдружение нас ни интересуват тези неща. Тази социология може да е била коментирана с Решетников, но не виждам нищо лошо в това\", добави той.    \"Сложни разговори с него не съм водил. Диалозите ни са били обикновени. Давал съм му информация на Решетников - за цената на дините на \"Женския пазар\". Какво значи информация?\", запита Борисов.   \" Представителите на държавата сега се крият. Защо не кажат защо аз трябва да се обяснявам за неща, които са само теория и не са доказани\",  запита той.    \" Движението \"Русофили\" има различна дейност. От едни хора се взимат дарения за паметници, а други даряват за изучаване на руски език, трети дават за правенето на фестивали. Проучването, което споменах, бе от вестник \"Дума\" и бе в периода 2011 -2014 година\",  поясни той.    \" Имам следи по китките, но не знам от белезници ли са или от какво\", завайка се той и добави: \"Защо не ми снемат информацията от телефона, а трябва да бъде конфискуван? Не знам какво се случва с Николай Малинов, нямам връзка с него\" , каза в заключение Борисов.   Днес се очаква Специализираната прокуратура, ДАНС и МВР да дадат повече информация по разследването за шпионаж, което водят от началото на юли. Във връзка с него вчера бяха разпитани няколко души от ръководството на Национално сдружение \"Русофили\", сред които секретарят му Юрий Борисов и председателят Николай Малинов. Първоначално се появиха информации, че те са били задържани. По-късно стана ясно, че Борисов е бил разпитван в качеството му на свидетел и привечер е бил освободен.   Николай Малинов обаче е бил задържан за 24 часа. От прокуратурата уточниха, че засега по разследването не са повдигнати обвинения.   То се води по член 105 от Наказателния кодекс, който гласи, че поставилият се в услуга на чужда държава или чужда организация, за да ѝ служи     ", "date": "2019.09.10", "title": "Юрий Борисов: Защо ме отведоха с белезници, щом съм само свидетел?"}
{"url": "http://www.classa.bg/%D1%81%D0%B2%D1%8F%D1%82/item/399673-%D0%BA%D0%BE%D0%B9-%D1%89%D0%B5-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B0-%D1%81%D0%B5-%D1%81%D0%BD%D0%B0%D0%B1%D0%B4%D0%B8-%D1%81-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "Президентът Реджеп Ердоган нарече несправедлив факта, че Турция все още няма своя атомна бомба, докато „почти всички развити страни“ я имат. Експерти казаха от кои страни Анкара може да получи технологии за създаване на ядрени оръжия и какви са шансовете турският лидер всъщност да се реши на такава стъпка. Изказвайки се в четвъртък в турски провинциален град, президентът Реджеп Ердоган заяви, че счита за неприемливо, че други държави вече притежават ядрени ракети, а страната му няма право да участва в подобни разработки. Ердоган даде да се разбере, че по-специално е загрижен за ядрения арсенал на Израел.     „Някой има ядрени бойни глави и то не една или две, но нека ние да ги нямаме. Не го приемам. Сега почти няма развити страни, които да нямат ядрено оръжие. Всеки има ... Но ни казват: вижте, недейте! По-нататък: наблизо е Израел. Има ли ядрено оръжие? Има. И той заплашва с него“, заяви Ердоган преди ден. Според „Анадолу“ Ердоган е признал, че по време на едно от задграничните си пътувания му е „открито говорено за плановете за изграждане на ядрен арсенал“. Той е обяснил, че няма да разкрие името на събеседника си - лидер, който по онова време е президент на страната, но сега се е пенсионирал. „Имаме 7500 ядрени бойни глави, докато в Русия и САЩ броят на бойните глави достига 12500-15000. Готови сме да приведем броя на бойните глави до същото число“ казаха ми те. За това мислят другите. А при това не забравят да предупредят Анкара за недопустимостта от създаване на ядрени оръжия“, заяви Ердоган. От броя на бойните глави, цитиран от Ердоган, е трудно да се разбере за коя държава става дума. Освен Русия и САЩ, всички останали членове на ядрения клуб имат много по-скромни резерви, оценени на около сто. Единствено Франция и Китай имат съответно 300 и 270 такива бойни глави. Известно е също, че точно преди година Ердоган посети Пакистан, който също е фактически член на ядрения клуб. Възможно е Ердоган да е имал предвид именно Пакистан, а в случая Мамнун Хюсеин е бил неговият събеседник. По време на посещението на Ердоган той е президент на Пакистан, но скоро след това подаде оставка, което съвпада с неговото описание. Военните експерти обаче са свикнали да вярват, че Пакистан има 120-130 ядрени бойни глави. И такова количество не се вписва в цифрата, която турският лидер цитира. Междувременно Ердоган в речта си увери, че страната му все пак е в състояние да се защити без ядрени оръжия: по-специално за това купува руски зенитно-ракетни системи С-400, въпреки натиска на САЩ. От военна гледна точка Турция всъщност не се нуждае нито от Су-57, а президентът обяви желанието си да го закупи след посещение на въздушното изложение МАКС-2019, нито вече от закупените С-400. Желанието за придобиване на такова оръжие говори повече за желанието на Анкара да укрепи престижа си в региона, отбелязват военните експерти. Известно е също, че сега в Турция има ядрено оръжие, то се съхранява в авиобаза „Инджирлик“, но принадлежи на американците. Имаше информация, че Пентагонът е прехвърлил тези оръжия в Румъния, но очевидно това не са нищо повече от слухове. Турция се присъедини към Международния договор за неразпространение на ядрените оръжия през 1980 г., а през 1996 г. към Договора за цялостна забрана на изпитванията. Страната обаче предоставя своя територия за съхранение на американски ядрени арсенали. Между другото, именно появата им в близост до СССР през 1961 г. бележи началото на Карибската криза, която почти доведе до ядрена война между Москва и Вашингтон. Юрий Мавашев, директор на Центъра за изследване на нова Турция (ЦИНОТ), чува в изявленията на Ердоган просто блъф, опит да договори по-благоприятни условия в НАТО. „Ердоган изгражда „Нова Турция“, която се стреми да покаже на всички своята независимост. Това е претенция за великодържавие. Без ядрени оръжия е невъзможно, по дефиниция. Но реалната способност на турците да разработят ядрена програма е проблематична, тъй като те нямат научно-техническа база“, заяви Мавашев. Експертът отбеляза, че липсата на каквато и да е ядрена технология в Турция се доказва от факта, че единствената АЕЦ „Аккую“ в страната се изгражда от руснаци. Според него Ердоган с подобна реторика само се стреми да подчертае своята значимост, „позиция на обидените“, смята политологът. Теоретично Пакистан би могъл да сподели ядрената си технология с Турция, но всъщност „Анкара не се нуждае от това“, защото не иска да се кара заради атомната си бомба със своите съюзници по НАТО, казват експертите. „Смисълът на настоящата игра е да се играе в мътна вода, да се играете с два стола. Ако Турция получи ядрена бомба, ще трябва да седне на един от столовете, тоест да загуби другите възможности. Ще има заплаха да се превърне в държава-отшелник, нов Иран. В страната тази перспектива се харесва на малко хора, трябва да вземем предвид колко тясно турският бизнес е свързан с европейския “, уверен е Мавашев. Тимур Ахметов, експерт в Руския съвет по външни работи, който живее в Анкара, се съмнява в появата у Ердоган на ядрени амбиции. \"Ядрените оръжия са ефективни в условията на големи конфликти. Основната заплаха за сигурността на Турция идва главно от недържавни участници\", заяви Ахметов. „Освен това особеностите на вътрешния политически процес в Турция предоставя възможност за външна намеса, без да се прибягва до голям военен конфликт. И накрая, ядрените оръжия на Турция допълнително дестабилизират ситуацията в Близкия изток по отношение на разпространението на ракетни технологии и нерешените междудържавни конфликти“. Това ще доведе до невъзможност за прогнозиране на рисковете за сигурността, предупреждава анализаторът. Въпреки това, ръководителят на Центъра за международна сигурност в Института за световна икономика и международни отношения на Руската академия на науките академик Алексей Арбатов смята превръщането на Турция в ядрена енергия за много реален сценарий. „Сега с помощта на Русия там се изгражда АЕЦ „Аккую“. Това означава обучение на специалисти, запознаване с ядрения материал, с работата на реактора. Атомната енергия винаги е комплекс с двойна употреба“, обясни Арбатов. Експертът добави, че благодарение на атомната електроцентрала Турция ще получи не само съответните знания, но и технология за производство на облъчено гориво, от което се добива плутоний за оръжие. „Турската икономика е силна, армията е много войнствена. Има системи за доставка. Те са базирани на базата на американски тактически бомби. Така че Турция знае от първа ръка за ядрените оръжия“, подчерта Арбатов. Той не изключва, че при желание Анкара ще придобие ядрена технология от Пакистан, единствената мюсюлманска страна, която вече разполага с ядрени оръжия. „Някога Исламабад създаде нелегална глобална мрежа за продажба на ядрени технологии и материали. От това се възползваха Иран и много други страни. Турция може да получи ядрена технология от Пакистан, ако тази мрежа продължи да функционира “, обобщи Арбатов. Мавашев е убеден, че Анкара все пак няма да замени западните инвестиции за ядрена бомба. „Турция разбира в чии ръце е глобалната икономическа ситуация. Ядрените оръжия само ще ѝ пречат. И така, какъв е смисълът в това? Турция вече постига всичко, което иска - чрез меки методи на силата. Тя ще стане лидер на ислямския свят, но това не изисква ядрено оръжие. Но турците могат да си поиграят с идеята. Пакистан може да бъде замесен в това“, прогнозира Мавашев.    ", "date": "2019.09.10", "title": "Кой ще помогне на Ердоган да се снабди с ядрено оръжие"}
{"url": "http://www.classa.bg/%D1%81%D0%B2%D1%8F%D1%82/item/399656-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BE%D1%89%D0%B5-%D1%85%D0%B2%D1%8A%D1%80%D0%BB%D1%8F-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D1%81%D1%8F%D0%BD%D0%BA%D0%B0", "text": "Джаклин Фебрилет беше на 26 години и работеше на две пресечки от Световния търговски център на 11 септември 2001 г. в Ню Йорк, когато отвлечените от джихадистите самолети се блъснаха в кулите близнаци. През 2016 г., 15 години след атентатите с най-голям брой жертви в историята на САЩ, тази професионална синдикалистка, станала майка на три деца, получи диагнозата „рак с метастази“. Има само едно логично обяснение: облакът токсичен прах и отломки, в който се е оказала в деня на катастрофата. Ричард Фарър, днес на 37 години, работеше често в района на Манхатън като геодезист от 2001 до 2003 година. Преди 18 месеца, след болки в стомаха, у младия баща е открит агресивен рак на дебелото черво, който обикновено засяга доста по-възрастни мъже и към който не е имал никакво предразположение. Далеч повече от близо 3000-те убити и над 6000-те ранени при срутването на Световния търговски център (СТЦ), Ню Йорк продължава да брои засегнати от рак и други тежки болести, особено белодробни, свързани с токсичния облак, който се носеше в продължение на седмици над южната част на Манхатън.     Десетките хиляди пожарникари и доброволци, изпратени на мястото на СТЦ, бяха първите засегнати: от 2011 г. изследване, публикувано в научното сп.  „Лансет“, показва, че те са изложени на повишен риск от рак. У около 10 000 от тях е бил открит рак според Здравната програма СТЦ – федерална програма за медицински грижи за оцелелите от атентатите. Джаклин Фебрилет и Ричард Фарър са част от „обикновените“ хора, работели или живеели в южната част на Манхатън след катастрофата – категория от болни, която не спира да нараства. В края на юни 2019 г. над 21 000 от тях са били регистрирани в медицинската програма – два пъти повече, отколкото през юни 2016 година. От тези 21 000 близо 4000 са получили диагноза „рак“, като тези на простатата, гърдата или кожата са най-честите случаи. Макар че е „невъзможно да се определи точната причина (за рака) за конкретен индивид, защото никой кръвен тест не включва СТЦ като възможна причина“, няколко изследвания са показали, че „равнището на заболеваемостта от рак е нараснало с между 10 и 30 на сто сред изложените (на облака) хора“, обяснява Дейвид Презънт, главен лекар на нюйоркските пожарникари, който е започнал изследванията по този въпрос. И се очаква в бъдеще този брой да нараства, казва той, поради остаряването на изложените хора и природата на някои видове рак, като белодробния или мезотелиомата, които се развиват в период от 20 до 30 години.     В този контекст в края на юли Доналд Тръмп ратифицира закон, отлагащ от 2020 г. за 2090 г. крайната дата, до която може да се предявяват искове за обезщетение пред специален федерален фонд. За тази цел той ще бъде попълван редовно със средства, след като изчерпа първоначалната сума от 7,3 милиарда долара със средно обезщетение от 240 000 долара на всеки болен и 682 000 долара за всеки починал. След като на няколко пъти отлагаше крайната дата на работата на фонда, Конгресът призна, че ще трябва да се осигурява покритие за „хора, което са били бебета (по време на атентатите) до края на живота им“, обяснява адвокатът Матю Байоне, който представлява Фебрилет и Фарър по исковете им за обезщетение. „Никога не е имало нападение, сравнимо с това на 11 септември“, подчертава той. „Никой не можеше да предвиди това, което ще се случи с милиардите тонове строителни материали, горящи в продължение на 99 дни“, които изхвърлиха във въздуха нечувани количества химически продукти, включително диоксини, азбест и други канцерогенни субстанции. В очакване да научат всички здравни последствия от трагедията, Джаклин Фебрилет и Ричард Фарър изразяват съжаление, че след атентатите град Ню Йорк не е направил повече за защита на жителите на квартала. „Можеше да се положат повече усилия за ограничаване на излагането на здрави възрастни и да ги спрат да влизат в зоната на катастрофата“, казва Фарър. Приоритетът беше „градът да се върне към нормалното, Нюйоркската борса поднови работа след няколко дни“, но „никога не ни казаха, че нещо може да се случи“, изразява съжаление Фебрилет.  ", "date": "2019.09.10", "title": "11 септември още хвърля смъртоносна сянка"}
{"url": "http://www.classa.bg/%D1%81%D0%B2%D1%8F%D1%82/item/399657-%D0%B7%D0%B5%D0%BB%D0%B5%D0%BD%D0%B8%D1%8F%D1%82-%D0%B7%D0%B0%D0%B2%D0%BE%D0%B9-%D0%BD%D0%B0-%D0%B1%D0%B0%D0%B2%D0%B0%D1%80%D0%B8%D1%8F-%D0%B1%D0%BE%D1%80%D0%B1%D0%B0-%D1%81-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B8%D0%BB%D0%B8-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5", "text": "Премиерът на консервативната провинция Бавария иска гласоподавателите да повярват, че то вижда светлина в края на тунела що се отнася до въпроса с опазването на климата. В последните седмици Маркус Зьодер изрази подкрепа за опитите да се утвърди опазването на природната среда като част от германската конституция и оповести планове за засаждане на 30 млн. дръвчета. Той иска през септември да въведе поредица от екологични мерки, включително климатичен бюджет и реформа в данъците за моторните превозни средства. Дори призова за по-бърз отказ от въглищата като източник на енергия. Всичко това бележи рязко отклонение от традиционния подход на неговата партия - Християнсоциалния съюз (CSU), баварската партия-посестрима на управляващата партия на Ангела Меркел - Християндемократическия съюз (CDU). CSU е водеща регионална сила, която не спира да доминира в следвоенната политика на най-богатата германска провинция. Опазването на климата обаче не е особен приоритет на партията в миналото и екологичният ход на Зьодер рязко контрастира с кампанията му преди изборите в Бавария през 2018 г. Тогава CSU преминава още по-вдясно от традиционните си позиции, а в манифеста и програмата им климатичните промени не се споменават изобщо. По-малко от година по-късно Зьодер запява нова песен. Просто е спешно да се предприемат мерки, казва той на годишната си пресконференция в Берлин. Трябва да вземем решения сега, за да спасим Сътворението, допълва той като използва библейска препратка, насочена към християнската общност от гласоподавателите на партията му. Но политическите му конкуренти оспорват дълбочината на неговата променена идеология и проявяват \"зелен скептицизъм\". Според Ханс Урбан, зелен депутат в баварския парламент, е важно да се разбере, че не CSU сменят посоката си, а само Зьодер. Урбан смята, че той има големи проблеми да комуникира по темата в рамките на партията си и мнозина в нея трудно преглъщат гнева си. Въпреки че негови колеги в партията като бившия транспортен министър Александър Добриндт също предлагат сходни идеи, повечето от членовете на CSU не са толкова ентусиазирани от внезапната зелена промяна на Зьодер и предложението му за ускоряване на отказа от въглища, което стряска Берлин. Много еколози също не са убедени в промяната на Зьодер. Въпреки че те приветстват баварският премиер да е по-заинтересован от климатичните промени, Зелените критикуват предложенията му или като недостатъчни, или като празни обещания. Председателят на CSU например все още се противопоставя на идеята за \"въглероден данък\". Урбан дава за пример ограниченията за ветрогенератори, наложени от баварското правителство. Ангажиментът на Зьодер да построи 200 ветрогенератори в Бавария е неубедителен, смята Урбан, просто защото не се премахва правилото те да се строят далеч от домовете. Това означава, че просто няма достатъчно място за тях. Според така нареченото \"правило 10-Н\", въведено от предшественика на Зьодер - Хорст Зеехофер, който сега е федерален министър на вътрешните работи, ветровите турбини трябва да се строят на разстояние от домовете на хората, равняващо се на височината им, умножена поне по 10, което означава повече от 2 км. Има доста малък брой места в Бавария, които отговарят на това изискване, което затруднява изграждането на нови инсталации. Междувременно опитите на Зьодер да си изгради по-зелен имидж може да бъдат ликвидиращи от продължаващ съдебен иск. Местна неправителствена организация на име \"Deutsche Umwelthlife\" иска да държи баварския премиер лично отговорен за неизпълнението на разпоредени от съда мерки за справяне с ендемичните нива на замърсяване от автомобили в части на Мюнхен. Председателят на организацията Юрген Реш обвинява Зьодер и други висши баварски политици, че игнорират съдебните решения. Нещо повече, Реш настоява те да бъдат хвърлени в затвора за неуважение към съда. Зьодер отрича да е направил нещо незаконно. Европейският съд вече проведе изслушване по иска във вторник, а един от юристите на съда ще обяви мнението по иска на 14 ноември, след което ще последва окончателно решение. Някои от критиците на Зьодер възприемат неговия екологичен завой като заговор за спечелване на гласовете от Зелените. Неговият опит през 2018 г. да тласне CSU към десницата, за да спре да губи гласове от крайнодясната \"Алтернатива за Германия\" (AfD) се провали. CSU спечели 37% от гласовете в изборите в провинцията, небивало нисък процент до този момент, а Зелените се издигнаха до втора позиция с 18 процента; AfD взеха рекордните 10 процента. На федерално ниво Зелените са на една ръка разстояние от алианса CDU/CSU с около 25%, твърдят скорошни социологически проучвания. В изборите за Европейски парламент през май Зелените излизат на второ място в Бавария с 19 на сто от вота, макар и доста зад все още доминиращата CSU, която получи 41 процента. От представянето на \"зеления план\", личната популярност на Зьодер нарасна със 17 процентни пункта и надмина тази на единия от националните лидери на Зелените Роберт Хабек, според национално социологическо изследване. \"Зелената промяна\" на Зьодер създава сред много гласоподаватели очаквания за промяна в екологичната политика, което води до напрежение при традиционните поддръжници на CSU. Баварското правителство вече беше принудено да промени политиките за околната среда тази пролет след масова петиция, призоваваща за нови екологични закони. Провинцията сега има най-строгите правила в Германия, насочени към защита на пчелите и други насекоми, с което доста раздразни влиятелното селскостопанско лоби BBV, което е дългогодишен съюзник. Това означава още правила за баварските фермери, коментира Георг Вимер, зам.-генерален секретар на BBV. Хайнрих Оберройтер, почетен професор по политология в университета на Пасау и член на CSU заяви, че успехът на петицията е \"болезнена спънка за CSU\". Според Оберройтер, преориентацията на неговата партия е опит тя да се асоциира с преобладаващите политически нагласи. Климатичните промени и екологията са темите на бъдещето, казва той, като допълва, че е важно да се решават такива проблеми, за да достигне партията до младите гласоподаватели, които не са впечатлени от по-традиционните консервативни политики на CSU. Зеленият елемент ще трябва да остане неотделима част от програмата на партията, допълва Оберройтер. Той смята, че стратегията на Зьодер може да спечели гласоподаватели от Зелените, ако CSU успее да предаде посланието, че спорадичният подход към тема не е трайно решение и че трябва да се постигне баланс между екологичните цели и икономиката. Подобна центристка позиция обаче не печели климатичните активисти. Добре е, ако все повече политици включват климатичните промени в програмите си, заявява в спокоен ден в средата на август един от протестиращите на демонстрацията Fridays for Future в историческия център на Мюнхен, докато вижда как активистите са по-малко от туристите, очакващи ударите на прочутия мюнхенски часовник Glockenspiel. Това обаче не е достатъчно, допълва той. За него дори Зелените не правят достатъчно и той критикува партията като \"лицемери\", като сочи за пример снимка на лидерка на Зелените, ядяща сладолед с пластмасова лъжичка в Калифорния. Въпреки подобни критики, възходът на Зелените в Бавария продължава. Скорошни социологически проучвания им дават 22%, докато подкрепата за CSU е около 37%. Междувременно много гласоподаватели гледат на обратния зелен завой на Зьодер със скептицизъм. Половината от баварците не вярват промяната в идеологията му да е искрена, твърди едно социологическо проучване, докато в национално изследване само 28% от германците определят като убедителни изявленията на Зьодер за климатични политики.    ", "date": "2019.09.10", "title": "\"Зеленият завой\" на Бавария - борба с климатичните промени или откровено лицемерие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399658-%D1%87%D0%B5%D1%82%D0%B8%D1%80%D0%B8%D1%82%D0%B5-%D0%BF%D1%80%D0%BE%D1%87%D0%B8%D1%82%D0%B0-%D0%BD%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B8-%D0%B5%D0%B4%D0%B8%D0%BD-%D1%81%D1%8A%D0%B2%D1%81%D0%B5%D0%BC-%D0%BD%D0%BE%D0%B2", "text": "Датата 9 септември е истински феномен. Защото различните хора имат съвсем различна памет за нея. Конкурират се четири модела на памет, а тази година се появи още един, който доведе  до нещо рядко срещано в България.         Още с приближаването си в календара 9 септември успява „да разлае кучетата”. Една от нестихващите символни битки на новото българско време е как датата да присъства в колективната памет. Конкурират се четири модела на памет, които през годините имат различна тежест - комунистически, антикомунистически, либерален и безразличен. \" Наздраве, другари! \" Комунистическият модел, който до промените е, естествено, задължителен, превръща 9 септември в най-важния празник за държавата - с манифестации и хора по площадите, с пламенни речи на партийни функционери и дефицитни стоки по магазините.  , задава поетът нормата на образцовото му преживяване. На 9 септември НРБ честваше едновременно победата на пролетарската революция и освобождението от фашизма. А моделът внушава, че тези две събития съвпадат по историческата си неизбежност. Така че никой да не си и помисля, че пътят на България (подобно на Австрия или Финландия) можеше да продължи без фашизъм, но и без комунизъм. Нито пък да разсъждава дали Деветосептемврийският преврат може да бъде наречен пролетарска революция и въобще революция. Трябваше просто на този ден да си облече новите дрехи, да седне на софрата и да каже „Наздраве, другари!”. 30 години след падането на комунизма този тост продължава да звучи в главите на соцнасталгиците. Трагична дата Антикомунистическият модел, обратно, възприема 9 септември като най-трагичната дата в новата българска история. И тя наистина е такава за хиляди семейства, в чиито домове донася скръб, страдание и мизерия. Но 9 септември е трагична дата и за страната като цяло. Защото прекъсва за десетилетия европейското ѝ развитие. И води до целенасоченото унищожаване на ценностите и елитите на възродила се България. Казано метафорично, на 9 септември се качваме не на влака на демокрацията, а на насрещния влак. Създава се общество, в което правата, собствеността и мнението на индивида губят значение. Според този модел, 9 септември може да бъде единствено ден за почит към паметта на жертвите на комунизма. Вероятно дълбоко в себе си повечето българи се придържат именно към това гледище, но почит на жертвите най-много да отдадат оредяващите организации на репресираните. Усещането, което членовете им оставят с болнавия си вид и протритите си костюми, е, че репресиите срещу тях продължават и след 10 ноември. Те така и не излязоха от маргиналната и безгласна позиция, в която ги беше поставил бившият режим. За сметка на комунистите и днешните им адепти, радващи се на добро политическо и икономическо здраве. Две Българии Либералният модел приема, че са валидни и двата гореописани модела на памет за 9 септември. И че те са въпрос на личен избор. Именно защото вече не живеем в комунизъм, можеш да си такъв, какъвто сам си решил. Включително и комунист. И можеш да градиш образа на близкото минало според собствените си разбирания. Този модел отговаря на устойчивата интуиция на прехода, че има две Българии, съединението между които (за разлика от това през 1885 година) не е възможно. За да остане едната България, другата трябва да си отиде - или по естествен биологичен ред, или през Терминал 2 на летището. Докато това не се случи, 9 септември няма как да принадлежи на националната памет, а само на груповата. Забравата Безразличният модел на памет всъщност е модел на забравата. Стига с тоя 9 септември, оставете го на историците. Докога ще тровите живота на младите със събития и конфликти, с които нямат и не искат да имат нищо общо. Докога ще ги карате да възпроизвеждат травмите на бащите и дедите си. Днес 9 септември е ден като всеки друг от началото на есента… Този модел ни връща към небезизвестната записка в дневника на Стойчо Мошанов, който е в Кайро, за да преговаря със съюзниците за съдбата на България след войната: 9.9.1944 - нищо за отбелязване. Днес, разбира се, подобни думи не носят тогавашното плашещо късогледство, защото трагедията не предстои, а е отдавна отминала. Паметта за нея обаче е нужна, за да не се повтори. Още повече, че мераклиите да подкарат влака пак наобратно далеч не са намалели. Петият модел Тази година се появи и един пети модел на памет, който може да бъде определен като официален, тъй като идва от правителството. Става дума за   по повод организираната от руското посолство изложба „75 години от освобождението на Източна Европа от нацизма“. Според този модел, 9 септември 1944 е денят, в който започва окупацията на България. И който поставя началото на един „тоталитарен режим, опиращ се на болшевишко-ленинския вариант на комунистическата идеология”. Моделът е близък до антикомунистическия, но паметта за онова време е поставена в по-широк геополитически контекст, според който „щиковете на Съветската армия донесоха на народите в централна и източна Европа половин век репресии”. А не освобождение. Подобна официална позиция показва, че въпреки обезкуражаващото ни изоставане по много съществени показатели, 12-те години членство в ЕС все пак са дали отражение в мисленето. И правителството е събрало кураж да оцени миналото на Европа според мястото ни в нейното настояще. Значение има и фактът, че външният министър Екатерина Захариева, от чието име излиза позицията, е ново поколение политик, върху когото не тежат биографични зависимости. Както и че кариерата ѝ тръгва от екипа на президента Росен Плевнелиев, показал недвусмислена проевропейска и проатлантическа ориентация. Казано накратко: този път темата „9 септември” най-неочаквано произведе един от редките консенсуси между управляващи, гражданско общество и градска десница.    ", "date": "2019.09.10", "title": "Четирите прочита на 9 септември. И един съвсем нов."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399659-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BC%D0%B8%D0%BD%D0%BE%D0%B4%D0%BE%D1%80%D0%B0,-%D0%BC%D0%B8%D1%82%D1%80%D0%BE%D0%B4%D0%BE%D1%80%D0%B0-%D0%B8-%D0%BD%D0%B8%D0%BC%D1%84%D0%BE%D0%B4%D0%BE%D1%80%D0%B0-%D0%BE%D1%82-%D0%B2%D0%B8%D1%82%D0%B8%D0%BD%D0%B8%D1%8F", "text": "  Светите родни сестри Минодора, Митродора и Нимфодора живеели в края на третия и началото на четвъртия век. Родината им е областта Витиния , в северозападната част на Мала Азия . Те били християнки още от най-ранни години. Почувствали влечение към съзерцателен живот. Породило се в тях желание да служат на Бога в чистота и девство. Затова напуснали родителския дом, дошли в Никодимия и оттук се отдалечили на един висок пустинен хълм, недалеч от планината Пития, при топлите минерални води. Предали се на труд, пост и молитва. Заради това Бог ги удостоил с дара на чудотворство. Водели при тях болни от различни болести. С гореща молитва те ги изцерявали. Помагали на всички страдащи. Из всички области наоколо се заговорило за тях. Навсякъде станали известни като дивни церителки и помощнички на хората в бедите и неволите им.     По това време забушувало жестоко гонение против християните. Управителят на Витиния Фронтон узнал за светите девици и ги повикал при себе си на съд. Присъстващите на разпита били удивени от ангелската красота на лицата им, озарени от благодатта на Светия Дух. Управителят се обърнал към тях с ласкави думи. Поискал нежно да ги убеди да се отрекат от вярата си в Христа Бога. - Хубави девойки – казал им той, - вижда се, че всички наши богове са ви обикнали и са ви надарили с такава дивна красота. Те са готови да ви удостоят и с големи почести. Съгласете се само да им принесете жертва и да им се поклоните! Аз ще говоря на императора Максимиан за вас. Той ще ви почете с дарове. Ще ви омъжи за големци от своя двор. Тъй вие ще се наслаждавате от всички радости на живота. Най-голямата сестра, Минодора, му заявила: - Бог ни е създал и украсил със Своя образ. Ние се покланяме Нему. Не искаме да слушаме за друг бог. Дарове и почести не ни са нужни. Не искаме да се омъжваме. Чрез вярата и любовта ние сме се съединили навеки с Господа Иисуса Христа. Той е наша чест, наша слава, наше богатство. От Него не може да ни отлъчи нито цар, нито цял свят! Така отговорили и другите сестри. Всички решително заявили, че са готови по-скоро да претърпят най-люти мъчения, отколкото да се отрекат от Господа. Дълго ги убеждавал управителят – ту им описвал радостите, които ги очакват, ако се отрекат от Христа, ту ги заплашвал с най-ужасни мъчения, ако продължават да изповядват вярата си в Спасителя. Девойките останали верни на своята изповед. - И радостите и мъченията са временни – казали те. – А ние искаме да живеем вечно с нашия Господ, Когото обичаме най-много от всичко на света! Управителят видял, че са напразни усилията му да ги склони да се поклонят на идолите. Затова заповядал да отведат двете по-малки сестри в затвора, а по-голямата – Минодора – да бият и мъчат. Били девойката два часа по цялото тяло. А тя само молела и славела Бога: - Господи Иисусе Христе, радост моя, любов на моето сърце, към Тебе прибягвам! Надеждо моя, моля Те – приеми в мир душата ми! С тия думи тя починала. След четири дни мъчителят извикал при себе си по-малките сестри – Митродора и Нимфодора. Показал им разкъсаното тяло на сестра им и наново почнал да ги убеждава да принесат жертва на боговете, за да не ги сполети същата участ. У девиците се възпламенила още по-голяма ревност към Бога. Като видели мъртвото тяло на сестра си, те в един глас извикали към нея: - Благословена си ти, сестро и майко наша, че се удостои да бъдеш увенчана с мъченически венец и да влезеш в чертога на Небесния Жених. Моли се на Господа да повика и нас на тоя свет подвиг, та да дойдем при Него и да се поклоним на Неговото величие! След това се обърнали към управителя и една подир друга му казали: - Защо се бавиш? Нашите членове са готови да бъдат разкъсани, главите ни – да бъдат отсечени. Сърцата ни са готови за мъжествено търпение! Ние няма да преклоним колене пред лъжливи богове. Ние ще умрем радостно за Христа Господа, нашия Жених! Митродора и Нимфодора били също жестоко мъчени. Накрая били удостоени също с мъченическа смърт. В неукротимия си гняв към мъртвите Фронтон заповядал да накладат огън и да хвърлят в него телата им, за да изгорят. Но паднал гръм от небето, който го поразил заедно с всичките му слуги. Проливен дъжд угасил огъня. Християните погребали с чест телата на светите три сестри в един гроб близо до топлите води. Това станало между годините 305 и 311. По-късно била издигната църква над гроба им. Наречена била с техните имена – Свети мъченици Минодора, Митродора и Нимфодора.", "date": "2019.09.10", "title": "Свети мъченици Минодора, Митродора и Нимфодора от Витиния"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399660-%D0%BF%D1%80%D0%B5%D0%B4%D0%B8-%D0%B8-%D1%81%D0%BB%D0%B5%D0%B4-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%E2%80%93-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8-%D0%B8-%D0%B4%D0%B0%D1%82%D0%B8", "text": "  През март Австрия е присъединена от Германия и става нейна провинция – т. нар.  Аншлус .  През септември е подписано  Мюнхенското споразумение  между Германия, Италия, Франция и Великобритания, според което части от Чехословакия са предадени на Германия. Малки части от нея завземат и Унгария и Полша. Месеци по-късно през 1939 г. Чехия попада изцяло под контрола на Германия, и се формира независима държава Словакия. Британският премиер Невил Чембърлейн след подписването на Мюнхенското споразумение произнася известната си реч, че е донесъл мир за цяло едно поколение.   На 1 септември 1939 г., по-малко от година след Мюнхенското споразумение, започва Втората световна война – Германия навлиза в Полша и в отговор Франция и Великобритания й обявяват война. Седмица преди това на 23 август Германия и СССР подписват Пакт за ненападение, наречен  пакт „Молотов Рибентроп”  по името на външните министри на двете страни. Този пакт става основание и СССР да завземе част от Полша от изток, също и Литва, Латвия и Естония, които са били част от руската империя преди революцията. Пактът дава отсрочка на Хитлер да не се безпокои от Изтока и да завземе Европа – нещо, за което се е готвил откакто идва на власт през 1933 г.         Германия завзема Холандия, Белгия, Люксембург, Дания и Норвегия. Окупира Северна Франция, а Южна остава под марионетното правителство на Маршал Петен. Във Франция се заражда мощна национална съпротива и партизанско движение от представители от целия политически спектър, от комунисти до десни. Така е и в Полша, където има две партизански движения на леви и десни политически партии („Армия людова” и „Гравдия людова”), които действат координирано. В Европа се оформя общ фронт против фашизма като антидемократична и антихуманна идеология.           През януари 1941 г. в България влиза в сила  Закон за защита на нацията , който е подобие на нацистки закони преследващи еврейското население и демокрацията. Законът засяга освен евреите, тайни и международни организации, „противонационални и съмнителни прояви“. Има характер на тоталитарен закон на фашистка държава. Това дава начало на репресиите срещу еврейското население, което по подписано по-късно споразумение с Германия е трябвало да бъде депортирано. С намесата на църквата, обществени сили и колеблива власт, евреите не са депортирани, а „само“ са настанени по трудови лагери, отнето им е имуществото и др. Но 11 хил. евреи от Македония и Беломорието, които са минали под българска власт, са депортирани в концлагерите .   На 1 март 1941 Филов подписва  тържествено присъединяването към Тристранния пакт  в двореца Белведере във Виена. След подписването България вече не е неутрална страна и скъсва или свежда до минимум дипломатическите си отношения с другите страни извън Тристранния пакт.  В София и страната започват да навлизат немски войски. Българските войски навлизат в Беломорието и Македония.     На 22 юни Германия нарушава Пакта за ненападение и нахлува с войските си в СССР. След този момент  в България възниква партизанското движение . За разлика от страни като Югославия, Полша, Франция, то е съставено преди всичко от комунисти, към които се присъединяват и част от земеделците, представители на еврейското население, което е репресирано. Официалната власт остава твърд съюзник на Германия. На 14 декември 1941 г.  България обявява война на САЩ и Великобритания . Някои я наричат „символична“, само от солидарност с Германия. От пролетта на 1941 до есента на 1944 г. англо-американските военновъздушни сили хвърлят над 45 хил. бомби върху 168 населени места в България, според докладите на генералния щаб (след всяка бомбардировка са описвани щетите, паднали бомби, брой самолети във въздуха и др.). В София са разрушени 12 657 сгради, без да се броят леко повредените. Убити и безследно изчезнали след бомбардировките са 4208 души.  ", "date": "2019.09.10", "title": "Преди и след 9 септември – историята в снимки и дати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399661-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81%D1%8A%D1%81-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BE%D1%82%D0%B2%D1%8A%D1%80%D0%B7%D0%B0%D1%85%D0%B0-%D0%BA%D1%83%D1%87%D0%B5%D1%82%D0%B0%D1%82%D0%B0", "text": "Едва ли някой е очаквал, че ще станем свидетели на нещо толкова мръснишко и мерзко. Още не знаем как ще повлияе скандалът със снимките на изборните резултати. Едно обаче стана пределно ясно:  кучетата са отвързани.         “Отвързаха кучетата”, каза колега журналист, когато се появиха голите снимки на млада жена, непозната дотогава на стотиците хиляди хора, видели лицето ѝ на сайта на ПИК. Калта бе предназначена за мъжа до жената - архитект Борислав Игнатов, кандидат за кмет на София от “Демократична България” (ДБ). И така още преди да е започнала предизборната кампания, пророчествата за мръсни избори се сбъднаха. Самосбъдващи се позорища Първият, който пророкува \"много подли избори специално за София”, бе премиерът и лидер на ГЕРБ Бойко Борисов. Бившият омбудсман и настоящ кандидат за кмет на столицата Мая Манолова също прогнозира нечестна и агресивна кампания. Черна предизборна кампания предсказа и лидерката на БСП Корнелия Нинова. Но едва ли някой е очаквал, че ще станем свидетели на нещо толкова мръснишко и мерзко. На един човек със сигурност му се иска кампанията да е свършила - арх. Игнатов събра сили да реагира едва на третия ден от скандала. До момента няма реакция от номиниралите го - нито от “Демократична България”, нито от някоя от трите партии в обединението - “Да, България”, ДСБ и Зелените. (Ако не броим коментар във Фейсбук на лидера на “Да, България” Христо Иванов.) Последната публична позиция на “Демократична България” е по повод Съединението, само ден след публикуването на голите снимки. А на сайта на ДБ не откриваме нищо за скандала. В своята позиция арх. Игнатов заявява, че няма да се откаже от предизборната кампания. И обяснява как приятелката му е станала жертва на изнудване от страна на бившия ѝ партньор. Жената е подала жалба в МВР, \"следствието обаче остава без резултат\", пише арх. Игнатов във Фейсбук и добавя: „Сега, когато тези снимки се тиражират, ние разбираме, че те (…) се превръщат в инструмент за долнопробна атака в политическа кампания. Питам се с какво предизвиках такава грозна агресия, която хвърли човека до мен в дълбок шок и срив”. Позицията на Игнатов завършва с думите: “Стоя до моето момиче и я обичам”. МВР дължи публичен отговор защо разследването е без резултат. А прокуратурата би следвало да се самосезира за разпространението на порнография - и не само. Издателят на ПИК Недялко Недялков намеква в свое писание, че най-вероятно бившият приятел е предоставил скандалните снимки. Работа на МВР е да научи истината от Недялков и да издири „приносителя” на снимките. След като екипите на МВР за кратко време успяха да разкрият двойното убийство край Негован, едва ли ще е толкова трудно да се установи самоличността на един интернет-изнудвач. Разделението Реакциите след скандала с голите снимки говорят за разделение - между власт и журналисти и между журналисти и техните медийни шефове. Премиерът Борисов не отиде по-далеч от “категорично осъждане” чрез коментар във Фейсбук. Пак в социалната мрежа кметът на София Йорданка Фандъкова, която се бори за четвърти мандат, призова “да останем човеци” и заяви, че границите на човешкото достойнство не могат да бъдат прекрачвани. Но въпреки излятото възмущение, никой освен Мая Манолова не обяви, че изключва микрофоните си за ПИК. За това призоваха в декларация над 25 медии и десетки журналисти, чийто брой продължава да расте. Във въпросната декларация те настояват политиците “да не легитимират подобни “медии”, като им дават интервюта, канят техни представители на събитията си, плащат им за рекламни и PR кампании по време на избори”. Не е сигурно, че двете най-големи телевизии ще реагират на скандала. А ръководствата на БНТ и БНР отбиха номера с декларация на тема що е то журналистическа етика и високи професионални стандарти, от която обаче не става ясно нито какъв е поводът за написването ѝ, нито към кого е адресирана. За сметка на това журналисти от тези медии не се поколебаха да сложат подписи под първата декларация. Едно е ясно Дотук скандалът послужи за унижаването на един кандидат-кмет, издигнат от опонент на властта. Освен това обедини журналисти от различни медии - и увеличи неколкократно трафика към ПИК. Би могъл да бъде употребен и за един дебат, който периодично се разпалва - за контрол на онлайн съдържанието. Рано е да се каже как ще повлияе на изборните резултати - това зависи от стратегиите, които предизборните щабове ще изберат за кандидатите си. Едно обаче стана пределно ясно: кучетата са отвързани.    ", "date": "2019.09.10", "title": "Скандалът със снимките: отвързаха кучетата"}
{"url": "http://www.classa.bg/%D1%81%D0%B2%D1%8F%D1%82/item/399654-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B8%D0%B7%D0%B1%D1%80%D0%BE%D0%B8-%D0%B8%D0%B7%D0%B8%D1%81%D0%BA%D0%B0%D0%BD%D0%B8%D1%8F%D1%82%D0%B0-%D0%BA%D1%8A%D0%BC-%D1%80%D1%83%D1%81%D0%B8%D1%8F-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D1%81%D1%8A%D1%81-%D1%81%D0%B0%D1%89", "text": "Ръководителят на Пентагона Марк Еспер заяви, че Русия трябва да промени поведението си, за да работи съвместно със САЩ и да се съсредоточи не върху различията, а върху приликите в позициите на двете страни. „Би било чудесно, ако Русия може да се държи като по-нормална страна, която споделя западните ценности, споделяни от САЩ, Франция и другите ни съюзници в НАТО. Русия трябва да промени поведението си и да се държи в съответствие с установените от нас правила и норми. Това е най-добрият начин да продължите напред \", заяви ръководителят на Пентагона, като отбеляза, че “Русия продължава да допринася за нестабилността, тъй като нарушава териториалната цялост на съседите си”. Еспер също изрази съжаление за настоящото положение на страните. „Нашата цел е да се опитаме да насочим Русия по най-добрия път, по който можем да работим заедно и да се концентрираме не върху различията, а върху това, за което сме съгласни и си сътрудничим за нашия общ икономически просперитет, насърчавайки нашите ценности и интереси “, заключи той. Така главата на Пентагона отговори на изявление на френския президент Еманюел Макрон, че изтласкването на Русия от Европа е голяма стратегическа грешка.  ", "date": "2019.09.10", "title": "Ръководителят на Пентагона изброи изисканията към Русия за сътрудничество със САЩ"}
{"url": "http://www.classa.bg/%D1%81%D0%B2%D1%8F%D1%82/item/399655-%D0%B8%D0%B7%D0%B1%D0%BE%D1%80%D0%B8-%D0%B2-%D1%80%D1%83%D1%81%D0%B8%D1%8F-%D1%80%D0%B5%D0%B7%D1%83%D0%BB%D1%82%D0%B0%D1%82%D1%8A%D1%82-%D1%81%D0%B5-%D0%B8%D0%B7%D0%BC%D0%B5%D1%80%D0%B2%D0%B0-%D0%BD%D0%B5-%D0%B2-%D0%BF%D1%80%D0%BE%D1%86%D0%B5%D0%BD%D1%82%D0%B8,-%D0%B0-%D0%B2-%D0%BF%D1%80%D0%B8%D1%81%D1%8A%D0%B4%D0%B8", "text": "Местните избори в Русия в неделя бяха едни от най-внимателно следените от години, след като изключването на опозиционни кандидати от участие във вота в руската столица доведе до най-масовите протести от близо десетилетие насам. Изключените от вота кандидати, в това число и Алексей Навални, обявиха, че това е била стратегия на властите, за да ги спре от спечелване на места в московския парламент. Навални използва поддръжниците си, за да гласуват тактически из цялата Русия за кандидати, които имат най-добрите шансове да отправят предизвикателство към Единна Русия. Руската управляваща партия Единна Русия е изгубила около една трета от местата си в московската дума, съобщи руската агенция РИА Новости. Това навежда на мисълта, че стратегията за тактическо гласуване, прокарана от опонентите й може да е проработила, отбелязва Ройтерс. Кандидати за вота в Москва от Единна Русия пък се явиха на него като независими в опит да се дистанцират от партията, чиято популярност е на рекордно ниско равнище за повече от десетилетие. РИА Новости посочва, че Единна Русия е напът да контролира 26 места от общо 45-те места в московската Дума, което е достатъчно, за да запази мнозинството си. На изборите през 2014 г. партията обаче се справи по-добре и спечели 28 места и още 10 места бяха спечелени тогава от кандидати, които се явиха като независими, но които подкрепяха Единна Русия. Сега, според РИА Новости, Комунистическата партия е взела места от Единна Русия. Твърди се, че е спечелила 13 места. На предишния вот тя имаше 5 места. Две други партии – опозиционната Яблоко и Справедлива Русия, както изглежда печелят по 3 места. Рейтингът на Единна Русия пострада от недоволството на обществото от увеличаване на възрастта за пенсиониране в момент на намаляващи приходи. Рейтингът на Путин пък е над 60 процента, което е много по-високо от този на повечето западни лидери, но което е по-малко, отколкото беше рейтингът му преди това. В Москва 7,2 милиона избиратели имаха вчера право на глас, допълва Франс прес. Според данни за избирателната активност в Москва тя е била разочароваща – 17,2 процента към 18 ч. вчера. Пълните данни от вота в Москва и на други населени места ще бъдат оповестени по-късно днес. Вчера в изборния ден бяха арестувани около петнайсетина протестиращи, сред които бившата членка на бунтарската пънк група Пуси Райът – Мария Альохина, и журналистът Иля Азар. Те бяха организирали акция в подкрепа на осъдени участници в предишни опозиционни протести в Москва. Основният резултат от изборите вече е ясен, пише „Новое время“: „Основният резултат се измерва не в проценти, а в години. В ефективни присъди“, каквито получиха обвиняемите по делото за размирици при протестите в Москва „на съдебните процеси, проведени с невиждана стремителност“. Опозиционният „Новая газета“ акцентира върху изборите за градска управа на Москва, където през лятото имаше масови протести срещу откази на властите да регистрират опозиционери и независими. Ако не видим опити за добавяне на измислени гласове, избирателната активност на московчани няма да надхвърли 20 на сто. При това според наблюдатели опозиционните кандидати във всички московски окръзи, където имаше такива, печелят срещу своите конкуренти. Това означи, че вотът фактически бе сблъсък между два актива – този на кметството и този на опозицията начело с Алексей Навални. Широките маси останаха кажи-речи безразлични, констатира изданието. Партията „Единна Русия“ остава водеща политическа сила в страната, пише в заглавие „Росийская газета“. Министър-председателят Дмитрий Медведев посети централния партиен щаб, за да направи предварителна равносметка на вчерашните избори. „Единна Русия“ запазва лидерските си качества и остава водеща политическа сила в страната ни, цитира официозът руския премиер. Във всичките 85 субекта на Руската федерация се състояха вчера общо 6015 избори на различни нива за близо 47 000 изборни длъжности, припомня „Аргументи и факти“. Шестнайсет региона гласуваха за губернатори, 13 – за местни парламенти, 22 административни центъра – за нов състав на градската управа, а три регионални столици – за кметове. Освен това четири едномандатни окръга избираха допълнително свои представители във федералния парламент. Сериозни нарушения не са регистрирани и в никоя от секциите вотът не е признат за невалиден, заяви след закриването им председателката на руската ЦИК Елла Памфилова, цитирана в „Росийская газета“. Междувременно федералната служба Роскомнадзор изобличи Фейсбук, Гугъл и Ютюб в нарушения на руското законодателство – те публикували политическа реклама в предизборния „ден на тишината“, се казва в друг материал от вестника. Всички кандидати на властта печелят губернаторските избори в първия тур, сочи оценка на „Ведомости“. Източници на „Комерсант“ също не очакват втори турове в регионите, избирали губернатори. Според изданието това означава „успех за президентската администрация в сравнение с миналогодишната кампания, когато имаше четири втори тура и никой от тях не завърши с победа за кандидата на властта“. Резултатът от изборите за повечето местни парламенти ще стане ясен едва след преброяването в едномандатните окръзи, но Андрей Турчак от ръководството на „Единна Русия“ вече поздрави своите съпартийци по случай победата навсякъде, освен в далекоизточния Хабаровск, добавя „Комерсант“. Финалът на тазгодишната изборна кампания мина без изненади, пише „Известия“. Вотът на 8 септември протече на добро организационно равнище, без значим дял фалшификации и при спазване на демократичните процедури, коментира за вестника експертът Сергей Володенков. Изборните резултати без съмнение са легитимни, убеден е руският аналитик. Повечето недоволни от властта са си останали вкъщи, защото не са открили кандидат, какъвто търсят, смята политологът Константин Калачов. Опозицията по традиция рисува прословутите „карти на нарушенията“, което е „явен признак, че електоралната й история не върви на добре“, пише „Независимая газета“. В Санкт Петербург например опозиционерите май не успяха да наложат втори тур на и. д. губернатор Александър Беглов. Колкото до общинските избори, резултатите още не са ясни, но явно няма как да бъдат обявени за победа на опозицията. Активността в Петербург едвам надхвърли 20 на сто, а в столицата май няма да стигне и толкова. Това налага извода, че избирателите с протестни нагласи не са избрали никоя страна в опозиционните спорове как да се гласува и просто не са отишли пред урните. Колкото до Москва, агитацията на Навални за т. нар. умно гласуване (сплотяване срещу „монопола“ на „Единна Русия“, б. р.) явно не е подействала и там, заключава всекидневникът. „Навални в никой случай не е първоизточникът на проблемите пред днешния модел на руската държавност. Той е само символ, симптом, че има слаби места в нашата политическа система – слаби места, които не може да се премахнат за година, две или дори за десет години“, заявява „Московский комсомолец“. Главното слабо място е там, че изборите все още не са достатъчно утвърдени като централен елемент, единствен източник на легитимност за политическата система в Русия. Веднага щом се появи нестандартна ситуация в изборния процес, политическите борби излизат от легалното политическо поле и минават в плоскостта на уличните сблъсъци, обяснява вестникът.  ", "date": "2019.09.10", "title": "Избори в Русия: Резултатът се измерва не в проценти, а в присъди"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399662-yankee-go-home-%D0%BA%D1%80%D0%B0%D0%B2%D0%B0%D1%80%D0%B8,-%D0%B8%D0%B4%D0%B5%D1%82%D0%B5-%D1%81%D0%B8-%D0%B2%D0%BA%D1%8A%D1%89%D0%B8", "text": " “Не, това не може да е вярно!” – казах одеве, когато приятели ми се обадиха, че са арестували колеги и съмишленици от ръководството на НД “Русофили”! Оказа се, че е вярно… Нещо повече, приятелят Юрий Борисов бил с повдигнато обвинение за… шпионаж?!? Юрката – шпионин?!? Все едно да кажеш, че Бойко Борисов е интелектуалец?!?… Очевидно е, поне за мислещите хора в България, че това съвсем не е случайна акция. Миналата седмица министър Захариева сътвори чудовищния скандал по повод изложбата на Руския културен център в София. Червената армия била окупатор и донесла репресии – ако не беше тя, драга, то гърци, турци и сърби щяха да разпарчетосат територията, от която да останат най-много два-три окръга от Северна България.     Горе-долу по това време гръцкият премиер Мицотакис категорично отказа да се срещне с Бойко Борисов, дори и тайно. Борисов смяташе, че на 5-ти ще подписва договора за тръбата от “Турски поток” или поне така лъжеше българската общественост. АЕЦ “Белене” щяла да се строи от “Росатом” – дрън-дрън за пред публиката! Нито ще има тръба, нито атомна централа, уважаеми дами и господа, драги ми другарки и другари! Просто янките, новите господари от 30 години насам, забраняват, а българските “елити” – дали са “десни” или “леви” няма значение, просто изпълняват! Трябваше им обаче, както на янките, така и на нашите слуги, нещо “по-така”, нещо, което да гръмне “по шпионски”, за да смажат окончателно нашите връзки с братска Русия! И го измислиха – да се удари най-голямата неправителствена организация в България – Национално движение “Русофили”, да се обяви за Руска шпионска  централа, за да не си помисли никой, че е възможно да се развиват каквито и да е отношения с нашата цивилизационна рожба – Русия! Но Юрката… Да, известно е, че се скарахме преди време по повод Клуб “24 май”, но после се сдобрихме! Отказах се от Клуба, но не и от “Русофили”, където все пак сме заедно! Юрката – шпионин?!?… Колкото Сергей Антонов, светла му памет, беше организатор на атентата срещу  папата! Но тогава отново янките скалъпиха цялата история! Не знам как се сетих за Антонов, може би защото твърде много си приличат визуално с Юрката – дано приликата свърши дотук! Уважаеми дами и господа, драги ми другарки и другари, винаги съм твърдял, че НАТО, Европейският съюз и особено янките са чужди тела в нашата цивилизационна матрица, че те изсмукват българските жизнени сили, че заради тях и, разбира се, нашето собствено българско безхаберие след няколко десетилетия няма да има българско мнозинство в България, а това ще заплаши съществуването на самата държава! Затова – янки, ходете си в къщи! Накрая, уважаеми и драги, ако и сега оставим българските политически слуги да си развяват коня, то утре всички можем да се окажем на мястото на Юрката – обвинени в шпионаж, защото държим на Родината си! Помислете, не искам да ви давам акъл какво да правите, но помислете, моля ви!!!… А на моите приятели Юрий Борисов, Николай Малинов и Милен Чакъров искам да кажа: горе главите, приятели, не сте сами! Това е положението! Проф. д.пс.н. Людмил Георгиев,  Член на Националния съвет на НД “Русофили”;  Действителен член – академик на Международната славянска академия, Москва;  Автор на книгата “Критическая психология политики и истории”, издадена от “Российский институт стратегических исследований”, Москва, 2017 – по времето, когато директор беше ген.  ;  Шпионин на свободна практика.     Проф. Людмил Георгиев, Поглед.инфо", "date": "2019.09.10", "title": "YANKEE GO HOME! (Кравари, идете си вкъщи!)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399663-%D0%BF%D0%BE-%D0%BE%D1%80%D1%83%D0%B5%D0%BB-%D1%81%D0%B5%D0%BC-%D0%B8%D1%81%D0%BA%D0%B0-%D0%B7%D0%B0%D0%BA%D0%BE%D0%BD%D0%BE%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B0-%D1%80%D0%B5%D0%B3%D1%83%D0%BB%D0%B0%D1%86%D0%B8%D1%8F-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%81%D0%B0%D0%B9%D1%82%D0%BE%D0%B2%D0%B5%D1%82%D0%B5", "text": "За законови промени, чрез които интернет сайтовете да бъдат припознати като електронни медии призова СЕМ. От регулаторния орган не веднъж са настоявали за регламент, който да им позволи да включат в наблюдението си и новинарските сайтове. Скандалът с публикуциите в ПИК отново подвигна темата.   СЕМ очаква парламентът да инициира обществена дискусия за законови промени с участието на всички заинтересовани медии, като един от акцентите да бъде припознаване на интернет сайтовете като електронни медии и те да подлежат на регулация, коментира Бетина Жотева пред БНР. Никога не сме се съмнявали в СЕМ, че са необходими интернет-регулации. От самото ни встъпване, отпреди 3 години, говорим за разширяване на правомощията на регулатора върху аудиовизуалното съдържание в интернет. Има нова директива, която беше приета миналата година, именно за да се вкара новия момент за наблюдение на медиите в интернет, допълни Жотева. Припомняме, че десетки медии, между които множество интернет сайтове, излязоха с декларация за спазване на етичните норми в журналистиката, а от Асоциацията на европейските журналисти обявиха инициатива срещу този вид “порножурналистика”. Днес потъпкването на морални и журналистически норми заклеймиха и от Българската асоциация на ПР агенциите /БАПРА/ и Българското дружество за връзки с обществеността /БДВО/.  ", "date": "2019.09.10", "title": "По Оруел: СЕМ иска законови промени за регулация на интернет сайтовете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399644-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B0%D0%BD%D0%BD%D0%B0-%D1%81%D0%B5%D0%B4%D0%BE%D0%BA%D0%BE%D0%B2%D0%B0", "text": "Известната украинска певица и бивш член на групата \"ВИА Гра\" Анна Седокова развълнува мрежата с твърде откровена снимка. На страницата си в Instagram изпълнителката показа кадър от снимките за руското издание на списанието Playboy (видеото, публикувано в акаунта на изданието в социалната мрежа, поместваме в края на новината).      На фотографията поп звездата се появява в полупрозрачен сутиен и мрежести чорапогащи. Интересно е, че под тях Седокова сякаш е без бельо. Изпълнителката прикрива интимното място с ръкавица. \"Моята любима снимка. Твоята любима снимка\", написа певицата под секси кадъра, добавяйки хаштага \"Playboy\".      \"Облеклото е ужасно\", \"Отвратително пошло\", \"Много откровено\", \"Вие, Ана, сте много по-апетитна. Защо са Ви направили такъв фотошоп, имате прекрасни форми\", \"Какъв срам!\", \"Прекалено много фотошоп!\", \"Грозно и вулгарно\", \"Малко неестествено\", пишат в коментарите потребителите в мрежата.", "date": "2019.09.10", "title": "Горещата Анна Седокова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399645-11-%D1%82%D0%B0%D0%B9%D0%BD%D0%B8-%D0%BD%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0", "text": "В края на месец август се навършиха 22 години от трагичната смърт на принцеса Даяна, която издъхна при зверска автомобилна катастрофа в Париж. П оказахме      И до днес много хора си спомнят за Лейди Ди, която бе толкова красива отвън, колкото и отвътре. Тя беше за мнозина пример и призната икона в много отношения.  Но сега попаднахме на няколко тайни, свързали с Лейди Ди.   Оказа се, че принцесата е спазвала няколко строги правила за красота.   Многоетапна грижа  „Тя имаше невероятна кожа. Това се дължи и на наследствените й гени“, признава гримьорката Мери Гринуел, с която принцеса Даяна си сътрудничи в началото на 90-те. „Тя обаче никога не го прие за даденост. Лейди Ди внимателно се грижеше за кожата си. Тя полагаше многоетапната домашна грижа за кожата си, която включваше почистване, тонизиране, овлажняване, нанасяне на серуми и разбира се използваше много слънцезащитни продукти“, споделя още гримьорката. Въпреки това, гледайки снимките на Даяна, е трудно да се повярва, че тя се е борила с розацея в продължение на много години. Това е хронично рецидивиращо кожно заболяване, характеризиращо се със зачервяване на бузите и носа, а понякога и появата на акне.   Здравословен сън  Качественият сън беше неразделна част от красотата на принцеса Даяна. И нищо чудно... „Липсата на сън води до това кожата да изглежда бледа и уморена поради нарушения на кръвообращението“, обяснява известният козметик Рене Роло. Освен това е важно да спите през нощта, защото липсата на сън повишава нивото на стрес, което може да изостри всяко кожно заболяване.     Всяко нещо с мярка  Всяко нещо трябва да се прави с мярка. Лейди Даяна винаги е слушала препоръките на експерти.  „Когато за първи път започнах да работя с нея тя абсолютно не пиеше алкохол. Правеше всичко в името на перфектната кожа, а всички знаят, че употребата на спиртни напитки води до дехидратация.  Както между другото и пушенето. Това са два лоши навика, които буквално убиват кожата ви“, каза гримьорът Мери Гринуел.     Доказани инструменти  Лейди Ди винаги започваше грима си, като нанасяше овлажнител, след това използваше фон дьо тен. Слагаше крем и на околоочната зона, а след това и спирала.     Гринуел припомня, че Даяна често експериментирала с нови нюанси в грима и ги подбирала според настроението си. През 80-те години тя предпочитала розови червила, по-късно такива с по-смели цветове като кафяво или коралово.         Вечната й очна линия  Принцеса Даяна обожаваше да има очна линия. Тя я направи популярна. „Сините очи стават по-малко изразителни, ако на тях има син молив или сенки за очи в този цвят. Правилото е изключително просто - никога не носете очна линия, която съответства на цвета на очите ви. Посъветвах Даяна да сложи черна очна линия и тя ме послуша“, каза гримьорът.       Червен маникюр  Докато херцогинята на Кеймбридж Кейт Мидълтън и херцогинята на Съсекс Меган Маркъл обичат бледо розовите маникюри, то принцеса Даяна е тази, която нарушаваше първа правилата.  Тя често лакирала ноктите си в червено за различни важни събития, като по този начин се противопоставяла на кралския протокол.       Спорт  Освен че се разхожда из Kensington Gardens и посещава пристанищния клуб на Челси (VIP фитнес в Лондон) Даяна обичаше активните спортове.  Ходеше на ски и на танци. Фитнес треньорката на Даяна Каролан Браун обаче си припомни как постоянно се е оплаквала от фигурата си. „Имам физика на плувец - големи рамене, които не ми харесват“, често повтаряла Даяна.     Парфюм  Принцеса Даяна никога не напуска дома си без парфюм. Абсолютно винаги е използвала парфюм и като цяло вярваше, че нито една жена не може да се справи без приятен аромат върху себе си.      „Това е последният щрих за всяка жена, божествено докосване, шик“, припомня си гримьорът на Лейди Ди. В деня на сватбата си Даяна била напарфюмирана с Quelques Fleurs на Houbigant, който има флорален аромат с нотки на роза и жасмин - един от най-популярните парфюми в света, може да се сравни, може би, само с Chanel №5.         Бившият звезден папарак Пол Бъръл написа в книгата си, че Hermes 24 Faubourg се е превърнал в любимия парфюм на принцеса Даяна в края на живота й.  „Особено харесваше белите флорални нотки, както и сладките акорди (в случая праскова). Друг любим парфюм й беше Diorissimo от Christian Dior. Този аромат като цяло има много фенове сред представителите на кралския народ. Принцеса Мари Шантал, принцеса Грейс и дъщеря й принцеса Каролин също обожаваха тази композиция от 1956 г., вдъхновена от любимото цвете на Кристиан Диор, момина сълза“ ,казва той. Друг аромат, който Диана харесвала е бил L'air du Temps от Нина Ричи.  Той е любим и на  други кралски особи като кралица София и кралица Елизабет II. Този цветен аромат е създаден през 40-те години, за да отбележи края на Втората световна война. И накрая, друг аромат, за който се казва, че Диана е обичала, е Mitsouko for Women от Guerlain. И това е може би най-винтидж парфюмът, който е използвала, тъй като той е излязъл на пазара още през далечната 1919 година. Освен това „рецептата“ на приготвянето му остана почти непроменена и до ден днешен.   Прическата  През 1990 година докато снимала за корицата на спирания Vogue с фотографа Патрик Демаршелие, Даяна помоли фризьора Сам Маккайтър да направи невероятното нещо. А именно драстично да подстриже косата й и да отреже цялата дължина на „гривата“ й.      За разлика от дългите и обемни прически от 80-те, образът й се оказа феноменално красив. Всъщност именно с тази прическа я помнят хората и до днес.   Шапката е по-добра от сухия шампоан  Ако принцеса Даяна нямала време да се отбие във фризьорския салона, тя прибягвала до изпитан трик. Просто слагала шапка, която умело прикривала несполучливата й прическа.  Тя никога не е използвала сух шампоан или преси, а е залагала само на този изпитан метод.     Усмивката  Докато принцеса Даяна изпитва много трудности в краткия си живот, всеки почитател на кралското семейство знае, че принцесата на народа винаги е изглеждала най-красиво благодарение на откритата си усмивка", "date": "2019.09.10", "title": "11 тайни на принцеса Даяна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399646-%D0%B6%D0%B5%D0%BD%D0%B8%D1%82%D0%B5-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B4%D0%B0-%D0%BC%D0%B0%D0%B6%D0%B0%D1%82-%D0%B2%D0%B0%D0%B3%D0%B8%D0%BD%D0%B8%D1%82%D0%B5-%D1%81%D0%B8-%D1%81-%D0%BE%D1%86%D0%B5%D1%82", "text": "Какви ли не неща могат да се научат за най-интимния женски орган.  Сега обаче  попаднахме на шокираща нова мода. Според последните тенденции жените масово мажат вагините си с… оцет. Причината е повече от смайваща. Оказа се, че повечето дами вярват, че така ще стегнат интимните си части. Поддръжничките на метода твърдят, че той не само стяга влагалището, но и ще свие вулвата - отбелязвайки, че това е нещо, което жените правят още от „мрачните векове“. Разкритието, че жените използват този странен метод, е направено за първи път в американското телевизионно шоу The Doctors. Но лекарите не само са категорични, че това не работи, а дори поясняват, че мазането на вагината с оцет крие куп рискове за здравето на жените. Риск от инфекция  Това не само няма да накара вагината ви да изглежда постегната, но всъщност може да причини инфекции, дразнене и потенциална травма на интимните части. „Тази нова тенденция за мазане на вагината с оцет е много тревожна от гинекологична гледна точка. Вероятно е жените да използват оцета поради неговите киселинни и уж антимикробни свойства. Тези му качества обаче важат при употребата му в кулинарията, а не в интимната хигиена“, предупреждава гинеколожката Ан Хендерсън. „Бих посъветвал всички жени да избягват тази тенденция като чумата“, допълва тя. „Всеки стягащ ефект от ябълковия оцет вероятно ще се дължи на локално дразнене и възпаление и като такъв няма да доведе до дълготрайна полза и може потенциално да увреди нежната вагинална кожа“, казва още гинеколожката. „Налични са далеч по-безопасни и алтернативи методи за добър външен вид и стегнатост на вагината.  Бих препоръчала на жените да използват комбинация от вагинални гелове, модулиращи pH и висококачествен пробиотик, тъй като тези продукти са научно доказани и напълно безопасни.  А освен това те ще свършат много по-добра работа от оцета“, категорична е Ан Хендерсън. Призоваваме да не се доверявате на недоказани и рисковани методи за „самолечение“", "date": "2019.09.10", "title": "Жените започнаха да мажат вагините си с оцет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399647-%D1%80%D0%B0%D0%B9%D0%BA%D0%BE%D0%B2%D0%B0-%D0%BF%D1%80%D0%B8%D0%B7%D0%BD%D0%B0-%D0%BE%D0%B1%D0%B8%D1%87%D0%B0%D0%BC-%D0%B4%D0%B0-%D0%B1%D0%BB%D0%B8%D0%B6%D0%B0", "text": "Бременната Златка Райкова признава, че много обича сладолед и цяло лято се тъпче със замразения десерт.     Плеймейтката скоро ще дари бившия футболист Благой Георгиев - Джизъса със син и не спазва никакви хранителни ограничения, дори напротив - много си угажда.     По това може да се съди и от последните й папарашки снимки по бански, от които ясно личи целулитът по задната част на бедрата и дупето й, твърди Уикенд.  Блондинката винаги е била в перфектна форма, но явно бременността не се отразява добре на фигурата й. „В този период й е простено, след раждането бързо ще влезе във форма”, коментират почитатели за Златка.", "date": "2019.09.10", "title": "Райкова призна: Обичам да ближа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399648-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Нужно е да се отървете от мрачните мисли, които само развалят настроението ви. Не сте хипохондрици, за да си внушавате фалшиви болести. По-малко комуникирайте с тези, които имат негативно влияние върху вас. Денят е благоприятен за отказ от лошите навици - спрете да пушите или преяждате вечерта. Днес настроението ви, може да не бъде на ниво и причината за това ще е човек, който ще ви разкаже неприятни новини. По-точно това ще се отнася за хора, в които искрено вярвате. Не се подавайте на тези слухове и бъдете по-реалистични и строги към себе си. Също спрете да се оплаквате от липсата на пари, особено след като скоро ситуацията ще се помени. Очаква ви един интересен ден, в който може да се влюбите, да се забавлявате и дори да отидете до края на земята в търсене на приключения. Основното нещо е, да не прекалявате с желанията, в противен случай \"златната рибка\" ще се умори и ще отплава. За да постигнете финансовите си цели, помолете приятел за помощ.   Днес, ще сте много ядосани, докато се опитвате да доказвате своите истини на другите. Може би е по-добре да се разходите и отпуснете сред природата, далеч от всички? Споровете ще доведат до задънена улица, ще повлияят на настроението и дори на благосъстоянието ви. По отношение на здравето, може да се обадят стари болежки. Спазвайте диета и не прекалявайте. Днес избягвайте общуването с хора, които не ви действат добре. Освен това, сами ще усещате с кого сте в хармония и с кой не. Ще имате малко работа, но кариерата ви ще зависи от това. Ако искате да живеете богато и красиво, потърсете работа на непълно работно време. В изключителни случаи, може да се обърнете към приятели, които няма да ви откажат помощ. Възможно е без причина да се затворите в себе си и да се отдалечите от задълженията си. Но да се отдавате на мрачно настроение и да потъвате в депресия, не е нужно. Възможен е важен разговор с роднини, затова бъдете по-толерантни към по-възрастните. Семейните, може да имат проблеми с децата, така че, посветете вечерта на тях. Денят е благоприятен, за възстановяване на отношения с човек, който някога ви е предал. Може би, вече нямате чувства към него? Тогава не правете нищо. Финансовото ви положение не е добро, но скоро ще се оправи. Особено ако намерите някой, който може да ви заеме голяма сума. Не се отказвайте, от вечерна разходка из града. Днес ще живеете според принципа \"наши и чужди\". Е, ако такава позиция, устройва всички, тогава няма от какво да се страхувате. Преди всичко, бъдете честни със себе си. Възможно е преместване, реконструкции или дребни ремонти у дома. Денят не е благоприятен за купуване на домакински уреди на кредит. Вечерта се отпуснете и забравете поне за миг за проблемите.   Общувайте повече, опознавайте другите и бъдете открити. Не се страхувайте, защото сте на прав път. Основното нещо е, да не се самозалъгвате. В областта на финансите, е важно да не допуснете грешка при сметките. Ако ясно планирате бюджета за месец напред, тогава през целият сезон ще живеете комфортно. От командировки и пътуване, се откажете. Ще се носите в потока от новини и срещи и до вечерта, ще се почувствате ужасно уморени. Но, за сметка на това, ще получите много нова информация и ще трябва да я анализират внимателно. От пазаруване не трябва да се отказвате, но не трябва да изкупувате всичко подред. За да поддържате здравето си, се нуждаете от повече сън. Днес може да сте подложени на рязка промяна на настроението, което да засегне отношенията с близките. По отношение на парите, проблеми не се очакват. Имате точно толкова, отколкото се нуждаете за сигурен живот. В любовта, определено ще имате късмет, особено ако все още, не сте обвързани. Има шанс, да се влюбите.   Трябва да покажете таланти си, но не пред огледалото, а пред голяма аудитория. Ако не се откажете от тази приятна мисия, скоро ще станете известни и ще намерите ново хоби. Между другото, това освен удоволствие, също така ще ви донесе добра печалба. Вечерта се отпуснете и забавлявайте.", "date": "2019.09.10", "title": "Дневен хороскоп 10 септември"}
{"url": "http://www.classa.bg/%D1%81%D0%B2%D1%8F%D1%82/item/399649-%D0%B3%D0%B5%D0%BD%D0%B8%D0%B0%D0%BB%D0%BD%D0%B0-%D0%B8%D0%B4%D0%B5%D1%8F-%D0%BE%D1%82-%D1%85%D0%BE%D0%BB%D0%B0%D0%BD%D0%B4%D0%B8%D1%8F", "text": "Идеята е просто гениална: автобусните спирки в холандския град Утрехт си имат \"зелени шапки\" - покривите им бяха засадени с растения, които пречистват въздуха и привличат пчелите. Ето какво засне ДВ:     Вижте и тази снимкова галерия на Дойче Веле. Всеки един от нас може да направи нещо за околната среда. Тук представяме десет лесни начина за опазване на природата. Простички, но ефективни. Вижте:     Спирайте водата Бърз душ вместо вана Отваряйте прозорците широко, но за кратко Избягвайте батериите Изключвайте електроуредите Слагайте капак на тенджерата Електрическа кана вместо котлон Не използвайте сешоар Откажете се от чашите за еднократна употреба Избягвайте найлоновите торбички", "date": "2019.09.10", "title": "Гениална идея от Холандия"}
{"url": "http://www.classa.bg/%D1%81%D0%B2%D1%8F%D1%82/item/399650-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BD%D1%8F%D0%BC%D0%B0-%D0%BC%D1%8F%D1%81%D1%82%D0%BE-%D0%B7%D0%B0-%D0%BC%D1%8A%D1%80%D1%82%D1%8A%D0%B2%D0%B8%D1%82%D0%B5", "text": "Истанбул расте ли, расте. Да си намериш жилище в милионния град не е лесно, но още по-трудно е да намериш гробно място. Мюсюлманският обичай забранява кремирането, а гробищните паркове отдавна са отеснели.       За разлика от Германия, гробните места в Турция не се превръщат в общинска собственост след определен брой години, а остават притежание на семействата за вечни времена. Затова и гробищните паркове бързо отесняват, а  разрастването им в градове като Истанбул се оказва почти невъзможно. Демографският взрив направи така, че историческите гробища край Златния рог и на Босфора отдавна са заклещени от всички страни от улици и жилищни сгради, поради което те няма накъде да се разширяват. Най-голямото гробище в европейската част на турската метрополия в района Левент през последните 20 години беше обсадено от високи сгради - небостъргачите на новия финансов център на града. А в гробищата в Еюп и Едирнекапъ отдавна вече не се извършват погребения. Едно гробно място колкото нов автомобил Градът край Босфора продължава да расте, увеличава се и търсенето на жилища особено в централните градски части. Гробищата обаче няма накъде повече да растат. Затова всеки, който непременно държи да бъде погребан край Босфора, трябва отрано да започне да заделя пари за тази цел: в гробищния парк над престижния квартал Бебек едно гробно място струва колкото един малък нов автомобил. Сходно е положението в Ортакьой и останалите квартали близо до Босфора. По-евтино става чак извън рамките на града. Най-много място има в новите квартали в покрайнините на Истанбул на запад и изток от турската метрополия - в Султангази, Есенюрт и все още незастроените околности на новото летище в Арнавуткьой вече изникват нови гробища, но те са твърде отдалечени от града, а и са значително по- неуредени в сравнение със старите гробищни паркове във вътрешността на града. По религиозни причини в мюсюлманските страни не се извършват кремации, което би спестило много място. Затова скоро не се очертава подобрение на тежката ситуация с липсата на гробни места в Истанбул.  Градската управа е намерила следния изход от ситуацията: хората, които през последните 40 години са се преселили в града край Босфора, а това са милиони турци, поне в смъртта си да се върнат към корените си. Градските власти предлагат на близките на такива починали да покрият разходите по транспортирането на покойниците до родните им места, където да бъдат погребани. Поемат се дори транспортните разходи на опечалените близки. През последните 10 години общо 220 000 души са били погребани по този начин извън Истанбул.   И други страни имат същите проблеми     В Китай, където проблемът с липсата на места в гробищата е още по-голям, и където всяка година умират средно около 10 милиона души, залагат на друго решение: кремирането. От доста време правителството се опитва да популяризира кремиранията и морските погребения като \"екологични\", защото пестят земя. И двата вида погребения обаче си остават крайно непопулярни сред китайците. Това не обезкуражава властите, които са си поставили за цел да постигнат почти 100-процентов дял на кремиранията. От 2015 година това е заложено като политическа цел в 5-годишния план за развитието на страната. На регулация подлежи дори и това: мястото, на което се полагат урните, не може да надвишава половин квадратен метър.", "date": "2019.09.10", "title": "В Истанбул няма място за мъртъвите"}
{"url": "http://www.classa.bg/%D1%81%D0%B2%D1%8F%D1%82/item/399651-%D0%B2-%D1%81%D1%8A%D0%B2%D0%B5%D1%82%D1%81%D0%BA%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%87%D1%83%D0%B4%D0%B5%D1%81%D0%B0%D1%82%D0%B0", "text": "Някога тук бяха изложени достиженията на СССР. Днес паркът край Москва прилича на съветски Дисниленд: сърпове и чукове, житни класове, прясно позлатени статуи на колхозници.  Носталгията по СССР е излъскана до блясък.       \"С този парк свързвам най-хубави спомени\", казва с усмивка пенсионерката Лидия Гавриловна, като сочи към гигантското \"Изложение за достиженията на народното стопанство\" и си спомня: „По съветско време се разхождахме тук с приятели, радвахме се на разкошните павилиони, в които съветските републики представяха своите художествени занаяти и останалите си постижения“, казва тя. Днес Гавриловна е дошла сама. \"Монументалните сгради са си същите като едно време, но хората са други. Положението не стана по-добро\", казва тя с горчивина.     Нескончаемият поток от посетители, а и социологическите изследвания сочат, че много руснаци изпитват носталгия по Съветския съюз. Две трети от руснаците съжаляват, че Съветският съюз се е разпаднал. Това личи от изследване на независимия Център за проучване на общественото мнение „Левада“. Особено потискащо за анкетираните е и това, че съветската икономическа система се е сринала. Лидия Гавриловна също изпитва носталгия по социалистическото минало, когато заедно с \"другарите\" в завода съчинявали и пеели песни. \"Днес всичко е различно, казва тя. Отминаха времената, когато хората се радваха и на най-дребните неща в живота. Днес с нищо не можеш да ги задоволиш. Ламтят за все повече пари, искат да имат най-скъпите коли и най-помпозните къщи.\" Съветската утопия Всеки, който посети панаирния парк, вижда следите на една отминала утопия. Над огромната триумфална арка на входа се издигат позлатените статуи на работник и селянка, които държат в ръце сноп житни класове. Картините и мозайките по стените на много от 100-те павилиона показват типично съветски мотиви – сърп и чук, изображения на инженери, учени и колхозници. Днес, когато са отминали 80 години от откриването на парка, той се е превърнал в нещо като музей на СССР под открито небе. \"В сравнение с миналото на СССР настоящето се струва на младите хора твърде безутешно\".   Фактът, че толкова много руснаци съжаляват за края на Съветския съюз, очевидно е свързан с актуалното политическо развитие. Социоложката Карина Пипиа от Центъра „Левада“ дава пример с повишаването на пенсионната възраст, което мнозина руснаци възприемат като \"атака срещу държавните социални облаги\". Това ги кара да изпитват носталгия по съветската социална държава. В парка идват не само хора, които са живели по съветско време. Посещават го и младежи, които са привлечени от безплатните концерти и фестивали край статуята на Ленин. 17-годишният Артьом, например, е от поколението „Путин“ - поколението на младите хора, които са отраснали през последните 20-те години - т.е. във времето, в което Путин неизменно беше на власт. \"Познавам Съветския съюз само от разказите на родителите ми“, казва Артьом. Според него, паркът е чист кич и \"съвременна пропаганда в съветски одежди\". Наесен младежът започва да следва медицина. Какво, според него, ще е бъдещето на Русия? \"Не знам, положението ми се вижда безнадеждно“, отвръща той. Много от приятелите му искали да напуснат страната, той също мислел да се махне. Анкетите потвърждават, че над 40 на сто от младите руснаци биха предпочели да живеят в чужбина. Социоложката Валерия Казамара изследва колективната памет за Съветския съюз. Повечето млади хора \"знаят твърде малко за Съветския съюз\", посочва тя. Нейните изследвания показват, че младите руснаци идеализират живота в СССР, но нямат никаква представа как да се решат съвременните предизвикателства пред Русия. \"В сравнение с миналото на СССР настоящето се струва на младите хора твърде безутешно\", казва тя. В панаирния парк край Москва споменът за Съветска Русия междувременно е лъснат до блясък. Това не винаги е било така. След разпадането на Съветския съюз в началото на 1990-те години районът видимо запада. Паркът е приватизиран, крадци разграбват изложбените павилиони, появяват се битпазари, на които се търгува с контрабандни електронни уреди и изкуствени кожени палта. През 2000-те години, вече под управлението на Путин, правителството решава да съживи съветското наследство. През 2013 година московската администрация откупува целия парк от частните инвеститори и го ремонтира и възстановява. Руският павилион например е превърнат в най-модерна гражданска служба, а в комплекса \"Техноград\" се предлагат курсове за работа с 3D принтери. Днес паркът е олицетворение на порива за консервиране на миналото. На показ са изложени всевъзможни стари и нови постижения. В павилион Nr. 57 може да се види изложбата \"Русия - моята история\". Сталинисткият терор тук е показан като \"необходимо зло\". Както в някогашните съветски учебници по история, жестокостите на режима биват премълчавани, а постиженията - възвеличавани. В панаирния парк край Москва няма и помен от някакво критично осмисляне на СССР. Затова пък емблемите с чуковете и сърповете са прясно позлатени. Съвсем в духа на \"бляскавото\" минало.", "date": "2019.09.10", "title": "В съветската \"страна на чудесата\""}
{"url": "http://www.classa.bg/%D1%81%D0%B2%D1%8F%D1%82/item/399652-%D0%BE%D0%BA%D1%83%D0%BF%D0%B8%D1%80%D0%B0%D0%BD%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%89%D0%B0%D1%82%D0%B8", "text": "Съществуват множество критерии (или, както казва Андрей Девятов, разузнавателни признаци) на едни или други събития. В частност може да се говори много за проблемите на Федералния резерв на САЩ (и целия Бретън-Удски модел), позовавайки се на конфликта между Тръмп и Пауъл (ръководителят на Федералния резерв), думите на Путин или Макрон. Но тук винаги има железобетонно извинение. Тъй като вътрешната „кухня” на международните (и дори на вътрешните преговори) не ни е позната, а и най-вероятно никога няма да ни стане позната, то няма какво да говорим, въпросът е само в тълкуванията. А тези, които се отнасят скептично към идеята на „левия” завой в Русия и/или консервативния по света, винаги могат  да отхвърлят всички аргументи от този тип. Видите ли, днес Путин говори за краха на Бретън-Удската система, а утре отново ще повиши пенсионната възраст.     И е трудно да се възрази. Съответно възниква въпросът дали може някак си по-точно да се разбере дали либералната група (привържениците на „Западния” глобален проект) имат вътрешни проблеми. Например, дали самите те се изказват по темата или не? А ако се изказват, как? Не, броят на пораженците в последно време се е увеличило силно, в това число и на Запад, дори и сред напълно статусни лица (като лауреата на Нобелова награда Джоузеф Стиглиц), но все пак това са отделни лица. А така, системно? И ето, изучавайки поредния обзор на пресата, аз се натъкнах на забележим откъс: „ „ „ Писмото е подписано от конгресмените Рубен Галего, Нанет Диас Бараган, Адриано Еспайлат, Вероника Ескобар и Тони Карденяс, а също така от сенатор Боб Менендес. Групата заяви, че е готова да предостави „съвест и поддържка” за това Федералният резерв да успее да създаде по-включваща среда, по-добро представителство за испанския глас. казват те. По-нататък законодателите искат информация какви действия се предприемат от ФР за осигуряването на по-голямо разнообразие. Как чиновниците  Дали осигуряват на интервю за различни кандидати с „ Нека погледнем истината в очите: в течение на дълги десетилетия САЩ са фактически окупирана страна, чиято политика се определя от външна по нейното отношение група на транснационалните финансисти. Тя осъществява своята власт, контролирайки паричната система на САЩ в пълно съответствие със закона за Федералния резерв. И разбира се, в такава ситуация никой не смее да гъкне за расовия или национален състав на ръководството на Федералния резерв. В края на краищата, то там и американци няма особено много, а основно граждани на банковата националност. Да се уточним, тук изобщо нямам предвид евреите, макар и процентът им да е значително по-висок, отколкото дела им в населението на САЩ (за което, впрочем, намекват латиносите от горепосочената група. Става дума за това, че банковият елит е закрита група, в която семействата не се сменят стотици години и които разглеждат нейните интереси съвършено отделно от тези страни, в които живеят днес. Според мен Тръмп говори за това доста, само че не го слушаме особено, защото темата дълго време е табу. Това е напълно естествено: парите в икономиката дълги десетилетия се насочват изключително към финансовата система и говоренето против нея би отишло твърде далеч. И всеки сенатор, бил той негър или латинос, прекрасно разбира, че ако каже нещо против банкерското лоби, то няма да се отърве до край (още повече, че почти всички медии са под техен контрол). И съответно няма да съберат пари за следващата предизборна кампания. Затова и всички „кривозащитни” организации, които „защитават” правата на гейовете, лесбийките, негрите, инвалидите и прочее незнайно защо не виждат грубите нарушения на политическата коректност във финансовия сектор. Това е естествено – който черпи момата, той и танцува с нея. И сега – това! Какво значи това? Как може да се е случило? Много просто. Положението в „Западния” проект отива на зле, консервативната вълна се надига и надига, а това лято се разбра, че нещата може да приключат баш зле, защото дори Пауъл се прегъна и свали основния лихвен процент по искане на Тръмп. И всички отхранени от „Западния” проект започнаха да се нервират. Защото никой не иска да се окаже сред загубилите – културата на ненавист и презрение към губещите в САЩ е много силна. И хиените започнаха, не да разкъсват, а само хапят умиращия (добре, отслабващ) лъв. Засега само за да има ред. Ако той успее да изръмжи, тогава всичко ще се успокои (за известно време). Но има проблеми, правилата на правителството изискват то не просто да реве, но и да наказва, но определено банкерите вече нямат ресурси за това. Ако “своите” сенатори бъдат наказани (не им се дадат пари), тогава сенаторите на Тръмп ще се промъкнат и това ще бъде абсолютно бедствие. И така „хиените“ прецениха, че могат да засилят позициите си, да уредят семействата си в големите банки. Кой би отказал? Няма глупаци. Всъщност логиката на описаните по-горе автори на апела е разбираема, прозрачна и извинима, всеки би го направил на мястото им! Но има фундаментално нещо: те никога не биха направили това, ако не бяха твърдо убедени, че позициите на кръстниците-банкери са разклатени!! И така, сама по себе си тази история недвусмислено подсказва, че „западният“ проект има сериозни проблеми. Без значение какво казват там Путин, Тръмп или дори Макрон. Така че цитираният текст (по-точно описаният в него конфликт) е сигурен знак, че либералните елитни групи имат сериозни проблеми. Толкова сериозни, че вече възниква въпросът за тяхното съществуване. И това вече не е мой анализа, а нещо, демонстрирано от собствените им структури. Така че мога да заявя само, че описах тази тенденция много преди тя да се появи в действителност!    ", "date": "2019.09.10", "title": "Окупираните американски щати"}
{"url": "http://www.classa.bg/%D1%81%D0%B2%D1%8F%D1%82/item/399653-%D0%B1%D1%80%D0%B5%D0%BA%D0%B7%D0%B8%D1%82,-%D0%B4%D0%B0-%D0%B1%D1%8A%D0%B4%D0%B5-%D0%B8%D0%BB%D0%B8-%D0%B4%D0%B0-%D0%BD%D0%B5-%D0%B1%D1%8A%D0%B4%D0%B5", "text": "На сцената на Британския политически театър се играе нова версия от драмите на великия Уйлям Шекспир. И вместо танцуващата няколко месеца между Лондон и Брюксел и накрая плачеща Тереза Мей в ролята на една нова леди Мкбет, сега на сцената като главен герой е ексцентричния Борис Джонсън. Разглеждан като политически клоун от някои наблюдатели, а от други като kingBoris премиерът на Великобритания ловко използва всички клаузи и параграфи на парламентарната демокрация на Британия, която е една от най-старите в Европа. След провала му да убеди Парламента, че на 31 октомври Великобритания ще напусне твърдо ЕС с или без сделка той претърпя няколко поражения и напускане на правителството му от “стари” консерватори, стълбове на партията му, дори от брат му Джо Джонсън, и съгласие за нови парламентарни избори на 14 октомври, при условие, че Брекзитът се отложи, според приетият от Прламента законопроект, на 31 януари 2020 г. Зсега главният режисьор на конституционата монархия (92 годишната кралица Елизабет II) стои зад завесата и мълчаливо наблюдава. Всяко бързане е заредено с много опасности за бъдещето на Обединеното кралство.Откъсването от ЕС , което беше благословено от кралицата, може да доведе не до възраждане на величието на старата колониална империя, а до разпадането на самата Великобритания. Шотландия и Северна Ирландия на няколко пъти надигаха глас, но за сега мълчат и чакат развръзката. На този фон са смехотворни напъните на някаква секция от БАН преди половин година да чертае прогнози за бъдещето на Великобритания и на ЕС “след” Брекзита.(Да претендираш, че можеш да кажеш нещо свястно по този въпрос предполага, че познаваш добре историята на обекта, световната история, конкретната глобална геополитическа обстановка, глобалните и национални тенденции и разполагаш с методология и опит за прогнозиране. Когато всичко това го няма всяко умуване по тази тема е произвеждане на поредните наукообразни алабализми!). За сериозните наблюдатели и анализатори е повече от ясно, че от 2017 г. , когато се проведе референдумът за напускане на ЕС, спечелен с 52% Великобритания се движи вече втора година в мъгла без политически и исторически хоризонт. Потъналият в мъгла Албион в климатичния и политически смисъл всъщност преживява най-голямата политическа криза от доста десетилетия насам. А тъй като това не е някаква Андора или Малта, това е криза на целия Запад и по-конкретно на англосаксонскя му дял. Затова не са за учудване ходовете на Д. Тръмп ту на окуражаване на Б. Джонсън да действа решително, ту на изчакване на ответните действия на Китай в започнатата от него търговска война като един от фронтовете за възвръщане на величието на Америка отново( madeAmericagreatagain ) В единство с този напън на американския президент се разглежда и поведението му по отношение на упорито неприемащия натиска на САЩ Иран за анулиране на сделката по ядрената му програма с ЕС, в която страна също беше Великобритания. Решаването на тези казуси във висока степен интересува силно самата Великобритания. И колкото и да е експанзивен Доналд Тръмп ясно си дава сметка, че хегемонията на Запада, т.е. преди всичко на САЩ и приятелите им, сред които на първо място е Великобритания, залязва и при тази ситуация е много рискован какъвто и да е мащабен военен конфликт, в който САЩ ще останат соло, най-вероятно подкрепяни от Израел срещу Иран. По такъв начин политическата криза във Великобритания ще се разтяга и ще разтърсва британското общество най-малко още една година. При евентуална победа на опозицията в лицето на лейбъристите, водени от Джеръми Корбин ще последва, под натиска на привържениците за оставане в ЕС, нов референдум, Това ще означава силно поляризиране на обществото и усилване на националистическата риторика и ксенофобските нагласи от привържениците на Брекзита. Както стана ясно от позициите на предишното ръководство на ЕК и на ЕС , ЕС съвсем няма намерение да прави компромиси с прословутите британски номера. Още по-малко могат да се очакват такива компромиси при настоящето ръководство на европейските институции. Публична тайна е ролята на Великобритания в ЕС на Троянски кон в интерес на САЩ. Притискани от Д. Тръмп с мита и санкции и искане да плащат за сигурността, която им гарантират САЩ в рамките на НАТО европейците все повече разглеждат необходимостта от собствена военна организация и система за сигурност. Нещо повече, признавайки сами залеза на САЩ и напъните им за хегемония, която да определя и тяхната външна политика и политика на сигурност лидерите на Франция и Германия не веднъж недвусмислено говорят за самостойна политика на ЕС. Така погледнато и от този аспект, водещите европейски лидери съвсем малко, повече от куртоазия, преживяват политическата криза във Великобритания, а медиините анализатори още по-малко. Така че, Brexit to be or not Brexit to be ще продължава да звучи на Британската политическа сцена още дълго време ...  ", "date": "2019.09.10", "title": "Брекзит, да бъде или да не бъде"}
