{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381996-%D0%BD%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Каталунският парламент избра твърдолинейния сепаратист Жоаким (Ким) Тора за нов регионален премиер, предадоха агенциите. С това приключва над шестмесечен период на вакуум във властта и се създават условия за нова конфронтация между областта и Мадрид. Ким Тора е бивш адвокат по корпоративни дела, ръководил някои от видните неправителствени организации, подкрепящи отделянето на Каталуния от Испания. Той се зарече да създаде независима каталунска република, която да бъде управлявана от отстранения му предшественик на премиерския пост Карлес Пучдемон. Пучдемон е в Германия и води съдебна битка срещу екстрадирането си в Испания, където е издирван за злоупотреба с публични средства и организиране на бунт с цел отделяне на Каталуния от Испания. Тора беше избран днес с 66 гласа „за\" и 65 „против\" на втория тур от гласуването на кандидатурата си, след като тя не успя да събере абсолютно мнозинство на първия тур в 135-местния парламент. В гласуването днес четиримата депутати на крайнолявата и извънсистемна партия „Кандидатура за народно единство\" гласуваха „въздържал се\", което позволи на Тора да събере повече гласове „за\", отколкото „против\". Веднага след като беше избран, Тора заяви, че една от целите на управлението му ще бъде да върне Пучдемон като „законен премиер\" на Каталуния. Петдесет и петгодишният политик обеща и да създаде „държавен съвет в изгнание\" и да свика учредително събрание, което да подготви конституция за новата каталунска република. „В тази република всеки ще спечели права\", каза Тора в реч преди гласуването. „Никой няма да загуби права. Републиката е за всекиго, без значение за кого е гласувал.\" В Туитър Пучдемон поздрави Тора за избирането му. „Поздравявам Ким Тора, многоуважаемия председател на Каталунския женералитет (регионалното правителство). Култура и свобода, република и демокрация. Топла подкрепа и безгранична благодарност! Да живее Каталуния!\", се казва в съобщението. Каталунското сепаратистко движение предизвика една от най-тежките политически и институционални кризи в Испания от десетилетия. Централната власт в Мадрид е поставила под пряко управление Каталуния, откакто правителството на Пучдемон обяви едностранно независимост въз основа на резултатите от обявения за незаконен референдум за независимост през октомври. Безпрецедентната испанска интервенция би трябвало да приключи, когато в следващите няколко дни Тора и кабинетът му встъпят в длъжност. Но испанските власти предупредиха, че контролът може да бъде върнат, ако новото регионално правителство наруши закона. Испанският премиер Мариано Рахой заяви, че не му се е харесало това, което е чул днес в каталунския парламент, но добави, че оценката му за Тора ще зависи от действията му. „Ще заложим на разбирателството в името на това да гледаме напред\", каза Рахой пред репортери в Сеговия. „Но ще го кажа и съм убеден: ще направя така, че да бъдат зачитани законът, испанската конституция и останалите елементи от испанската правна система.\" Кабинетът на Рахой обяви, че ще има среща с лидерите на двете основни опозиционни партии на национално равнище – генералния секретар на Испанската социалистическа партия Педро Санчес и Алберт Ривера от либералите от формацията „Гражданите\". Миналата година и двамата лидери разрешиха на консервативния кабинет на Рахой да постави Каталуния под пряко управление в отговор на едностранно обявената независимост. Според проучванията 7,5-милионното население на Каталуния е разделено поравно по въпроса дали областта трябва да се отдели от Испания. Голямо мнозинство иска той да бъде уреден чрез референдум, който според сегашния закон само централното правителство може да одобри.", "date": "2018.05.15", "title": "Нов премиер на Каталуния"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381997-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B5-%D1%81%D0%BB%D0%B0%D0%B1%D0%BE%D1%82%D0%BE-%D0%B7%D0%B2%D0%B5%D0%BD%D0%BE", "text": "Европейската икономика изглежда като слабото звено в глобалното икономическо разширяване след забавяне през първото тримесечие. Водещите индикатори на Организацията за икономическо сътрудничество и развитие (ОИСР) показват „признаци за облекчаване на темпа на растеж\" в еврозоната като цяло и в трите й най-големи икономики – Германия, Франция и Италия, предадоха информационните агенции. За сравнение, 35-те държави-членки на ОИСР и САЩ показват „стабилен\" растеж, а индексът на Китай показва „предварителни признаци\", че икономиката набира скорост. Данните идват на фона на разискването дали забавянето в Европа в началото на годината е временно и се дължи на рекордните студове и снежни бури или ще се окаже по-трайно. Отговор на въпроса могат да дадат данните за БВП за първото тримесечие на Германия (водещата икономика на континента), които ще бъдат публикувани във вторник заедно с втората оценка за еврозоната като цяло. Представители на Европейската централна банка все още не изразяват притеснения относно икономическата перспектива. Управителят на Централната банка на Франция Франсоа Вилероа дьо Гало каза пред Bloomberg, че макар разширяването да не се ускорява от най-добрите си темпове за последното десетилетие, отчетени през 2017 г., той „остава на много стабилно ниво с широко базиран растеж\".", "date": "2018.05.15", "title": "Европейската икономика е слабото звено"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381998-%D0%B5%D1%81-%D0%B4%D0%B0-%D0%B7%D0%B0%D0%BF%D0%B0%D0%B7%D0%B8%D0%BC-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%B8%D1%80%D0%B0%D0%BD", "text": "Целта на ЕС сега е да запазим действащото споразумение с Иран, ще направим всичко по силите си за това, заяви говорител на Европейската комисия. Говорителят уточни, че европейските институции са в контакт с всички свои партньори по този въпрос, включително със САЩ, в навечерието на утрешната среща в Брюксел между представители на ЕС, Иран, Франция, Германия и Великобритания. Срещата бе свикана заради решението на Вашингтон за оттегляне от споразумението за ядрената програма на Техеран. В отговор на въпрос, свързан с предложенията за сключване на ново и разширено споразумение, което да обхваща темата и за иранските балистични ракети, представителят на ЕК поясни, че досегашното споразумение действа и ЕС желае то да остане в сила, докато това е така. Някои от санкциите на ЕС срещу Иран са в сила, не казваме, че няма проблеми, добави говорителят. Той отбеляза, че ядрената сделка с Техеран бе одобрена от Съвета за сигурност на ООН.", "date": "2018.05.15", "title": "ЕС: Да запазим споразумението с Иран"}
{"url": "http://www.classa.bg/%D1%81%D0%B2%D1%8F%D1%82/item/381989-%D0%B1%D1%80%D0%BE%D0%BA%D0%BE%D0%BB%D0%B8%D1%82%D0%B5-%D1%81%D0%B0-%D0%B6%D0%B8%D0%B2%D0%BE%D1%82%D0%BE%D1%81%D0%BF%D0%B0%D1%81%D1%8F%D0%B2%D0%B0%D1%89%D0%B8", "text": "Един британски лекар гарантира, че ако е необходимо сред голямото разнообразие да изберем кой зеленчук да се консумира, то наистина се нуждаем от броколи.   Според имунолога и диетолог Ранган Чатърджи, тази храна е \"животоспасител\" и ползите от нея са много разнообразни. След като се обработи от стомаха и смилаемите й фибри достигнат до дебелото черво, тя произвежда \"мастни киселини с къса верига\", които подобряват действието на чревната флора, обясни той в интервю за Daily Mail.   Чатърджи подчертава, че чревното здраве е много важно, тъй като има \"дълбоко влияние не само върху храносмилателната ни функция, но и върху настроението и мозъчните ни функции\". То също така може да подобри имунната система, да повлияе на теглото и да намали болката в ставите.   Въпреки че значението на чревното здраве като цяло е добре известно, връзката между полезните чревни бактерии и наслаждаването на здрав ум, е сравнително нова. Храната, която ядем, има голямо влияние върху чревните микроорганизми и те могат да отразят състоянието на нашата имунна и нервна система, добавя изследователят.   В тази връзка, Медицинският факултет на Харвардския университет (САЩ) гарантира, че стомашният или чревният дискомфорт може да бъдат причинени от безпокойство, стрес или депресия \"защото мозъкът и стомашно-чревната система са тясно свързани\".   Една нездравословна диета може да доведе до влошаване на връзката. Но поглъщането на храни като броколи, които допринасят за по-добро чревно действие, може да намали риска от проблеми с психичното здраве.   Това растение също допринася за здравето на сърцето, визуалната система и намаляването на холестерола, според предишни изследвания. Независимо от това, нейната правилно подготовка и съхранение е от изключителна важност, за да се използват максимално неговите предимства. Препоръчва се да се вари, да се готви на пара или да се яде сурово, а не да се пържи.", "date": "2018.05.15", "title": "Броколите са животоспасяващи"}
{"url": "http://www.classa.bg/%D1%81%D0%B2%D1%8F%D1%82/item/381990-250-%D1%81%D0%B8%D0%B1%D0%B8%D1%80%D1%86%D0%B8-%D1%81%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%BA%D0%BE%D1%80%D0%B5%D0%BD%D0%BD%D0%B8-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Първата група хора, пристигнали в Америка, са били само 250 души, съобщава ново генетично проучване, публикувано в списание Genetics and Molecular Biology.   Тези хора са имигрирали в Америка от Сибир (днешна Русия) преди около 15 000 години, казва главният изследовател на проучването, Нелсън Фагундес, от Катедрата по генетика на Федералния университет на Рио Гранде до Сул, Бразилия.   Според учения, разкриването на размера на основополагащите групи е от ключово значение, тъй като то определя размера на генетичното разнообразие, което се предава на потомците на групата. Това, от своя страна, може да промени ефективността, с която естественият подбор елиминира лошите гени.   \"Големите популации имат много ефективен подбор, докато в малките популации могат да се разпространят леко поразените алели [генните версии], което може да увеличи генетичната чувствителност към някои заболявания\", каза Фагундес.   За да изследва размера на основната група на населението на континента, Фагундес и колегите му изучавали ДНК проби от 10 индианци от Централна и Южна Америка, 10 души от различни сибирски групи и 15 от Китай. В същото време, учените изследвали ДНК на американските индианци в Северна Америка.   Изследователите знаят, че генетичните вариации в дадена проба са пряко свързани с размера на популацията. Това, съчетано с факта, че генетичните различия между две популации (като индианците и сибирците) се увеличават с времето, позволява на изследователите да свързват ДНК данни в модели за компютърна симулация и да се движат назад във времето, като така определят първоначалния размер на основната група, обяснява ръководителят на изследването.   Според моделите, между 229 и 300 души са били в първоначалната група, което според изследователите е довело до крайната цифра от около 250 души. Този брой е толкова малък, че би създал \"генетично затапване\", което означава, че в популацията ще има малка генетична вариация, обяснява Фагундес.   Въпреки това, откакто групата дошла в Америка, е минало толкова време, че местните американци като цяло са имали време да възстановят разнообразието си чрез нови генетични мутации, каза той. Освен това някои местни жители на Северна Америка са създали връзки с хора от по-късни миграции, които също са увеличили генетичното разнообразие, заключава проучването.", "date": "2018.05.15", "title": "250 сибирци са първите коренни жители на Америка"}
{"url": "http://www.classa.bg/%D1%81%D0%B2%D1%8F%D1%82/item/381991-%D0%B0%D1%83%D1%80%D1%83%D1%81-%D1%81%D1%80%D0%B5%D1%89%D1%83-%D0%B7%D0%B2%D1%8F%D1%80%D0%B0-%D1%81%D1%80%D0%B0%D0%B2%D0%BD%D1%8F%D0%B2%D0%B0%D1%82-%D0%BB%D0%B8%D0%BC%D1%83%D0%B7%D0%B8%D0%BD%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF", "text": "Ако има нещо, което свързва Кремъл с Белия дом, това е желанието им за висша класа автомобили, според Newsweek. Списанието е сравнило лимузината на Доналд Тръмп от марката Cadillac, с луксозния Aurus на новия руски проект превозни средства Кортеж, показан от руския президент Владимир Путин, в деня на встъпването му в длъжност.   Според експерти, Аурус (името идва от сливането на две думи: Aurum - злато на латински и Рус от Русия) е подобно на британските лимузини Rolls Royce Phantom и Rolls Royce Ghost, въпреки че за създаването му руските експерти са ползвали помощта на германските автомобилни компании Порше и Роберт Бош.   Лимузината на Путин е оборудвана с 12-цилиндров двигател с 800 конски сили, много по-мощен от 8-цилиндровия двигател на Кадилака на Белия дом. В същото време, лимузината на Тръмп тежи 7,5 тона: с 1,5 тона повече от руския си колега.   Както се очакваше, Аурус, както и другите автомобили от семейство Кортеж, се отличават с високата си сигурност, затова няма да интегрират системи от популярните смартфони. По този начин се цели да се избегне рискът от евентуално изтичане на данни при свързване на телефона към автомобила.   Докато лимузината на Путин разполага с разнообразие от съвременни технологии за защита и вградени комуникации, списание The Drive показва, че тези средства не надвишават възможностите на мощния, но по-стар автомобил, използван от американския му колега.   Тръмп е наследил флагманския си автомобил, известен като Звяра, от своя предшественик Барак Обама. Тази лицензирана лимузина на General Motors е построена през 2009 г. с помощта на тайните служби на САЩ, като дебелите един инч бронирани прозорци и вратите, дебели осем инча, я отличават от типичния модел на GM.", "date": "2018.05.15", "title": "Аурус срещу Звяра: Сравняват лимузините на Путин и Тръмп"}
{"url": "http://www.classa.bg/%D1%81%D0%B2%D1%8F%D1%82/item/381992-%D1%82%D1%80%D1%8A%D0%BC%D0%BF-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "След нападението в събота в Париж, президентът на САЩ, Доналд Тръмп, призова международната общност да промени становището си за тероризма, но не е дал никакви подробности за това кои аспекти трябва да бъдат променени.   \"Тъжно е да се види терористичната атака в Париж. В един момент, държавите ще трябва да отворят очите си и да видят какво наистина се случва. Това заболяване и омразата не са съвместими с една топла, мирна и просперираща държава. Необходима е промяна в нашия процес на мислене за терора\", пише президентът на 13 май в своя Twitter акаунт.   В нощта на 12 май мъж намушка пет души в центъра на френската столица, убивайки един от тях. Нападателят, от чеченски произход, натурализиран във Франция през 2010 г., беше убит от силите за сигурност. Отговорност за нападението бе поета от терористичната организация ислямска държава.", "date": "2018.05.15", "title": "Тръмп настоява да се промени мнението за тероризма"}
{"url": "http://www.classa.bg/%D1%81%D0%B2%D1%8F%D1%82/item/381993-%D0%BF%D0%BE%D0%BC%D0%BF%D0%B5%D0%BE-%D1%81%D0%B0%D1%89-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B4%D0%B0%D0%B4%D0%B0%D1%82-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D0%BE%D1%81%D1%82%D0%B0%D0%B2%D0%B0%D0%BD%D0%B5%D1%82%D0%BE-%D0%BC%D1%83-%D0%BD%D0%B0-%D0%B2%D0%BB%D0%B0%D1%81%D1%82", "text": "Съединените щати ще трябва да гарантират, че няма да се опитват да подкопаят политическото ръководство в Северна Корея, заяви в интервю за Fox News държавният секретар Майк Помпео. Ако Пхенян се съгласи да спре ядрената си програма, САЩ ще трябва да дадат в замяна гаранции на Ким Чен-ун, че той ще остане на власт.   \"Ние ще трябва да предоставим гаранции за сигурност, за да сме в безопасност. Това беше компенсацията, която вися във въздуха в продължение на 25 години\", каза той, за ядрената програма на Северна Корея, която стартира в началото на 1994 година.   Държавният секретар подчерта личния принос на президента Доналд Тръмп в смяната на курса: \"Нито един президент не е поставил САЩ в позиция, в която севернокорейските лидери да смятат, че това е наистина възможно, че американците всъщност ще направят това - САЩ да не бъдат изложени на риск от страна на Северна Корея.\"   Ако преговорите са успешни, Северна Корея може да види частни американски компании да наводнят пазара, каза държавният секретар. Те биха помогнали да развият своята електрическа мрежа и да доставят храна на Севернокорейците \"за да могат да ядат месо и да имат здравословен живот\".   Промяната идва след два кръга разговори с Ким, които той нарича \"професионални\". Последните включваха подготовката за предстоящата среща на високо равнище \"Тръмп-Ким\", насрочена за 12 юни.", "date": "2018.05.15", "title": "Помпео: САЩ ще трябва да дадат на Ким Чен-ун гаранция за оставането му на власт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381995-%D1%81%D0%B0%D1%89-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BA%D0%BE%D0%BC%D1%8E%D0%BD%D0%B8%D0%BA%D0%B5-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%B3%D0%B0%D0%B7%D0%B0", "text": "Съединените щати са блокирали приемането от Съвета за сигурност на ООН на комюнике, призоваващо за независимо разследване на смъртоносните сблъсъци в ивицата Газа вчера, предаде Франс прес, като се позова на дипломатически източници. В отхвърления текст Съветът за сигурност изразяваше „своето възмущение и печал от смъртта на цивилни палестинци, упражняващи правото си на мирен протест\". Той настояваше за „независимо и прозрачно разследване\" на трагичните събития. „Съветът за сигурност потвърждава, че всяко решение или действие, което претендира да променя характера, статута или демографския състав на свещения град Ерусалим няма никакви никакви правни последици... и трябва да бъде анулирано в съответствие със съответните резолюции на Съвета за сигурност\", се подчертаваше в блокираното комюнике. Над 40 000 палестинци са участвали вчера според данни на израелската армия в протести в ивицата Газа край границата с Израел срещу преместването на посолството на САЩ от Тел Авив в Ерусалим. По последни данни израелските въоръжени сили са убили най-малко 58 и са ранили 2771 палестинци, съобщи „министерството на здравеопазването\" на контролираната от ислямисткото движение палестинска територия, цитирано от ДПА. 1373 от пострадалите са получили огнестрелни рани.", "date": "2018.05.15", "title": "САЩ блокираха комюнике на ООН за Газа"}
{"url": "http://www.classa.bg/%D1%81%D0%B2%D1%8F%D1%82/item/381994-%D0%B4%D0%B5%D0%BD%D1%8F%D1%82-%D0%BD%D0%B0-%D0%BD%D0%B0%D0%BA%D0%B1%D0%B0-%D0%B8-%D0%BA%D1%8A%D1%80%D0%B2%D0%B0%D0%B2%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5", "text": "  С тези думи Давид Бен-Гурион се обръща към лидерите на еврейската общност в Тел Авив в следобедните часове на 14 май 1948 г., малко преди корабите на Британския Кралски флот да отплават от пристанище Хайфа и с това да отбележат края на мандатното управление над Палестина.   В този момент Палестина е разкъсвана от гражданска война. Шест месеца по-рано ООН решава да раздели територията й на две части - арабска и еврейска. Евреите от Палестина приемат плана, който им гарантира по-голямата част от земята въпреки численото малцинство (те са по-малко от 1/3 от обитателите). Арабите отхвърлят предложението. Евреите обаче са по-добре организирани и по-добре въоръжени.   Към 14 май вече са прогонили или принудили към бягство около 300 000 палестинци. Войната приключва през 1949 г., като Израел разширява границите си до 78% от територията на бивша Палестина. 80% от арабското население на тази територия вече е избягало от родните си места, а евреите вече представляват етническо мнозинство. За да запази това съотношение на силите, Израел не допуска връщането на бежанци, които не са от еврейски произход - независимо от призива на ООН да се разреши на всички хора да се приберат по домовете си.   Палестина отбелязва 15 май като Денят на катастрофата - \"Накба\".   А 70-тата годишнина от палестинското поражение и решението на САЩ да премести посолството си в Йерусалим изостриха напрежението в региона до краен предел.   Палестински активисти организираха т.нар. \"Голямото шествие на завръщането\" - серия от протести в близост до границата на Газа и Израел, при които бяха убити 52 демонстранти, включително деца.   Демонстрантите горят гуми и се сблъскват с израелските сили за сигурност. От израелската армия твърдят, че войниците защитават границата и стрелят само, когато са провокирани. Очаква се, че най-тежките сблъсъци ще се случат през деня на Накба.   Премиерът на Израел Бенямин Нетаняху защити употребата на сила срещу палестинците: \"Всяка държава има право да защитава границите си. Терористичната организация Хамас декларира намерението си да унищожи Израел и изпраща хиляди, които пресичат граничната ограда, за да постигнат тази цел. Ще продължаваме да действаме решително, за да защитим суверенитета и гражданите си\".   Докато сблъсъците по границата продължаваха, Нетаняху присъства на откриването на посолството в Йерусалим в присъствието на дъщерята на американския президент Иванка Тръмп и съпруга й Джаред Кушнър.   Над 2/3 от населението в Газа е съставено от бежанци и наследници на бежанци от села и градчета на територията на днешен Израел. Целта на бунтовниците е да пресекат преградното съоръжение в Газа и да изпълнят на практика мечтата си за връщане в старите земи.   Идеята за завръщането предопределя както еврейския, така и палестинския национализъм. Израел е държава, създадена на принципа, че евреите имат над 2000-годишна връзка с територията и се ползват от права върху нея.   Затова страната разрешава неограничена имиграция за всеки евреин, без значение от националния му произход или от връзките му с тази земя.   В същото време, израелските власти забраняват завръщането на палестинците, изгонени от домовете, които принадлежат на родовете им от столетия.   Завръщането на бежанците от войната през 1948 г. се превръща в централен проблем на конфликта между Израел и Палестина. Остава ключова точка на сблъсък и до днес.   След събитията от 1948 г. прогонените палестинци представляват ядрото на движението за национална идентичност. На тях разчитат и основните политически лидери. Чрез въоръжена съпротива палестинските фракции се опитват да освободят родната си територия и да осигурят правото на връщане на бежанците, което се гарантира по международното право и се полага на всички останали граждани, избягали от държави на конфликт.   Израел обаче отговаря на съпротивата с нова вълна от насилие, като в продължение на години убива хиляди бежанци, опитали да проникнат през границата у дома под прикритието на нощта.   В първите 18 години след войната, конфликтът изглежда замразен. Израел е прекалено силен, за да позволи отделяне на части от територията си или да разреши връщането на бездържавните семейства. Палестинците са прекалено слаби, за да се преборят за това. Държавите в ООН демонстрират разбиране за правата им, но не полагат особено големи усилия за реализирането им.   През 1967 г. обаче парадигмата се променя. През месец юни на същата година, Израел превзема Йерусалим и остатъка от Западния бряг, включително Газа, Синай и Голанските възвишения .   Проблемът с новите палестински бежанци се превръща в един от основните приоритети на международната общност. А най-важният приоритет е да се постигне мир между Израел и съседите му чрез принудата на страната да върне земите, които окупира по време на Шестдневната война.   В продължение на повече от 20 години след тази война палестинското лидерство и арабските държави се пренастройват към прагматичната нагласа, че Израел не може да бъде победен с война. Египет сключва мир с Израел през 1979 г., арабските страни предлагат план за омиротворяване през 1982. Шест години по-късно Палестинското национално движение официално се отказва от целта за освобождение на цялата стара територия, като приема идеята за Палестинска държава в съседство с Израел, разположена върху 22% земята, която е превзета през 1967 - Газа, Източен Йерусалим и остатъка от Западния бряг.   Това обаче не слага край на тежките кръвопролития в региона. Нужни са още 2 десетилетия, преди Израел и САЩ да стигнат до разбиранет, че палестинците трябва да получат своя собствена независима държава. По време на Втората интифада (въстанието от 2000-2005) срещу окупацията, Израел, САЩ и Съветът за сигурност на ООН приемат официално понятието за палестинската държавност.   С нарастването на броя на жертвите от конфликта, Израел решава да изтегли заселниците и войниците си от Газа, като пази контрол върху територията отвън. Правят се и планове за още по-широко оттегляне от Западния бряг. Към 2005 г. обаче въстанието вече затихва.   Лидерите на интифадата са или избити, или арестувани, или достатъчно отслабени, за да престанат да се съпротивляват. Докато напрежението стихва, израелците губят мотивация да напуснат окупираните територии.   Оттогава вярата във възможността за създаване на две държави върху палестинската земя става все по-нереалистична. Еврейските селища на Западния бряг се разширяват със стабилен темп. Увеличава се и пътната, електроснабдителна, ВиК и комуникационна инфраструктура, която ги свръзва с Израел. В неофициални разговори, някои дипломати признават, че не вярват в сценария за двете държави. Докато не бъде представена друга устойчива алтернатива, обаче, опитите продължават в старата посока.   Повтарят се кухи фрази, в които вече никой не влага смисъл: има \"все по-спешна нужда\" от \"преобръщане на негативните развития\" и \"установяване на политически хоризонт\" чрез \"възобновяване на съдържателния мирен процес\", защото \"двудържавният модел, договорен във взаимно разбирателство, е единственият път към постигането на дългосрочен мир\".   Решението за две държави в Палестина никога не е било идеал за самите палестинци.    То е прагматично приспособяване към реалността и идеологията, която стои в ядрото на претенциите на Израел към територията. Идеята за поделяне на земята между две нации според границите от преди войната през 1967 г. е опит за разрешаване на конфликта, преструвайки се, че основният проблем на спор е окупацията от 1967.   Но реалният проблем датира от 70 години. Сега когато дори и този вариант изглежда нереалистичен, смисълът от прагматизма вече е подкопан. Все по-голям брой палестинци - особено хората от по-младото поколение - се връщат към оригиналните идеи на националното движение, което е гаранция за още повече насилие и смърт.   70 години след обявяването на независимостта на Израел, конфликтът се връща в изходна точка. Израелското правителство настоява палестинците да признаят правото на евреите да създадат държава върху земите на стара Палестина. Палестинците искат да се върнат по домовете си.   Двете цели не могат да се осъществят едновременно, а колкото повече време минава, толкова повече се увеличава готвоността за проливане на кръв в името на идеала.", "date": "2018.05.15", "title": "Денят на Накба и кървавото завръщане на палестинците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381983-%D0%B1%D0%B5%D0%BB%D0%B5%D0%BD%D0%B5-made-in-china", "text": "Кратка ретроспекция на опитите на България да построи Втора атомна централа край Белене:   - 37 години държавно планиране, 4 различни анализа за съмнителните ползи от изграждането на централата;   - около 3 млрд. лв. разходи и комисионни по изграждане на нефункциониращата площадка и обезщетение по загубеното арбитражно дело;   - 14 млн. лв. за провеждането на безплоден референдум през януари 2013 г.;   - 3 бивши министри на енергетиката с обвинения в умишлена безстопанственост в големи размери.   Щетите от амбицията за превръщане на страната в \"енергиен център на Балканите\" с руски технологии съвсем не са само финансови. АЕЦ Белене се превърна в мултимилиарден лакмус за политическия профил на правителствата в последните 15 години. Превърна се и в пример за липсата на предсказуемост и последователност в енергийната политика и националната сигурност.   Проектът за АЕЦ Белене уж беше прекратен през 2012 г. с два акта на Министерски съвет и Народното събрание, но отказва да умре независимо от всичко.   Два поредни кабинета на Бойко Борисов се оказват неспособни да вземат финално решение за отписване на активи за милиарди.   Тази колебливост обаче също струва скъпо: не просто бюджетът се ангажира с допълнителни разходи за неопределен период от време, с неясна перспектива, но и се удължава агонията със зависимостите на българската енергетика (и политически елит) от руската страна, която все още има последната дума по експлоатацията на вече платените реактори.   Крачка напред, две крачки назад   Бойко Борисов избра ранния съботен следобед на 12 май, за да анонсира намерението си да поиска мандат от парламента за нови преговори за изграждането на Втора АЕЦ. Като се има предвид разпределението на силите в 43 Народно събрание - мораториумът върху \"Белене\" ще бъде отменен без каквато и да е съпротива.   Обратът в позицията на Борисов идва малко повече от шест години след като собственото му (еднопартийно) правителство предложи замразяване на проекта.   Аргументите тогава бяха свързани с факта, че НЕК е изчерпала финансовата си възможност за продължаване на строежа, а държавата не може да подкрепи толкова скъп проект.   Самият министър-председател обясняваше провала на \"Белене\" с изначално заложени грешни стъпки - от избора на място за площадката върху сеизмичен терен, през \"гигантските далавери\" и \"пагубните договори за евроатлантическото поведение на България\" при Тройната коалиция, до недовършените финансови разчети за издължаването на кредитите и за изграждането на липсващата електропреносна система от АЕЦ към останалата мрежа.   Стратегията през 2012 г. беше следната: закупеното оборудване да се монтира в АЕЦ \"Козлодуй\" и да се ползва готовата инфраструктура; да се обмисли изграждане на парогазова централа върху площадката край Белене, която да работи на пазарен принцип; да не се поемат ангажименти за кредити по проект с недоказана икономическа ефективност.   Ситуацията през 2018 г.: енергийният министър Теменужка Петкова смята, че \"единственият начин за възстановяване на всички инвестирани средства е реализиране на проекта \"Белене с 2 блока\", а отписването на площадката означава загуба на близо 1,3 млрд. лв. от активите на НЕК.   До дни Министерството на енергетиката ще предложи доклад с бъдещия сценарий за \"Белене\" пред Народното събрание, паралелно с това мораториумът върху изграждането му ще падне.   Интересът на Китай    Размразяването на \"Белене\" се дължи на проявения интерес от страна на Китайската национална ядрена корпорация (CNNC) към проекта. Компанията е собственост на китайската държава и е под прякото управление на централното правителство.   CNNC участва в мащабната държавна програма \"Един пояс, един път\", по която Пекин планира да инвестира 900 милиарда долара в стратегическа инфраструктура на страните от Централна Азия, Близкия Изток и Европа.   Китайската национална ядрена корпорация вече има договор за финансиране на британската атомна централа \"Хинкли пойнт\", която се строи в сътрудничество с френската EDF на приблизителна стойност от 20,3 милиарда паунда. Китай държи 1/3 от собствеността от британската АЕЦ, като има и опция за строителството на отделна площадка в Източна Англия с реактор собствено производство - това би бил прецедент за страна от развития свят. Друга китайска компания CGN преговаря с полското правителство за довършване на проекта АЕЦ \"Жарновец\", изоставен след разпадането на тоталитарния режим.   От 2008-2009 г. Китай има споразумение с \"Уестингхаус\" за съвместно разработване на дизайна на нов ядрен реактор - CAP1400 - за който правителството в Пекин притежава правата за производство и продажба. Корпорацията има и споразумение с Франция за цялостно сътрудничество в ядрената енергетика, партнира си и със Саудитска Арабия, Египет, Иран и Алжир.   На пръв поглед - нито финансирането, нито мащабът на АЕЦ \"Белене\" биха затруднили Китай. Напротив, проектът би се вписал в амбициите на страната за скоростна енергийна експанзия в Европа.   Каква цена ще плати България?    Засега правителството стои на твърда позиция, че строителството на \"Белене\" няма да получи държавни гаранции. Включването на китайската компания също би станало само след търг за привличане на интереса от всички потенциални инвеститори.   Този \"твърд\" сценарий обаче вече беше проигран с провал: още през 2009 г. германската компания RWE се отказа от участие в смесеното дружество за Белене заради липсата на яснота за ползите от проекта, но това не спря НЕК от поемането на допълнителни финансови ангажименти към руските производители.   Отказът от държавна гаранция в строителството може да се \"върне\" през друг вид вторично държавно субсидиране на тока, произведен от бъдещата АЕЦ \"Белене\" - например, през условие за гарантирано високи цени на изкупуване за дългосрочен период.   Под въпрос е и дали Китай би влязъл в \"Белене\", използвайки двата руски ВВЕР, които вече са платени от България, или ще постави условие на правителството в София да купи технология Made in China.   Рисковете от мащаба и характера на китайския правителствен интерес към критично важната инфраструктура на страна като България не бива да бъдат подценявани - в ЕС вече се обсъжда идеята за общ европейски механизъм за предварително наблюдение и оценка на инвестициите от Китай на територията на съюза, независимо в коя от 27-те страни (без Великобритания) се вливат парите.   В някои държави от Азия проектът \"Един пояс, един път\" вече показва страничните си ефекти - Шри Ланка например се принуди да предаде контрола на едно от новите си морски пристанища (обект, който потенциално може да се използва и за военни цели) на Китай за 99 години поради невъзможността да изплаща дълговете по строителството му.   Притесненията са напълно легитимни, като се има предвид печалния опит на България от воденето на двустранни преговори с друг мощен играч от Изток - Русия.   Няма никакви гаранции, че податливостта на натиск от страна на българските власти би била по-различна в преговори с Китай - втората най-голяма икономика в света, със силно централизирана, недемократична, еднопартийна държавна система.   Засега няма по-детайлна информация за намеренията на китайския инвеститор към Белене и за \"червените линии\", отвъд които България няма да отстъпи.   Сценариите за бъдещето в момента са непредсказуеми. Важно е да се отбележи, обаче, че разбиването на ледовете около проекта се случва само седмица преди първото посещение на президента Румен Радев в Русия и малко преди планираната визита на Владимир Путин в София (първата след 8-годишна пауза). Както е показала историята: Путин никога не си тръгва с празни ръце от България.   Дори в най-оптимистичния вариант - няма никакви гаранции, че ще се случи \"чудо\" с Белене с китайска намеса. Достатъчно е да се проследи историята на неуспеха на всеки голям енергиен проект на България за последните 15 години - от проваления \"Голям шлем\" с Русия, до непрекъснато отлаганото строителство на газовата връзка с Гърция. Затова вдигането на 6-годишния мораториум върху изграждането на Втора АЕЦ е ход, който може да има сериозни политически последици.   Мнозинството, което през 2012 г. наложи спирането на проекта, вече не съществува. Нито Бойко Борисов е в позицията да разполага с достатъчно силна парламентарна група, както в първия си мандат, нито ГЕРБ има има партньор в 43 Народно събрание, на който може да се разчита за недопускане на поредната външна атака в енергетиката.", "date": "2018.05.15", "title": "Белене Made in China"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381984-%D0%BA%D0%BE%D0%B3%D0%B0%D1%82%D0%BE-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D0%B5-%D0%B5-%D0%BF%D0%BE-%D0%B7%D0%BD%D0%B0%D1%87%D0%B8%D0%BC%D0%BE-%D0%BE%D1%82-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-%D0%BD%D0%B0-%D1%81%D0%BE%D1%84%D0%B8%D1%8F", "text": "Наскоро един американец пристигна за няколко дни в София. Когато го попитах с какви впечатления е останал от столицата, той ми отвърна, че не е \"видял много\". Предположи, че \"интересните места са блокирани заради Европредседателството\". Обясних му, че европредседателството няма чак такова отражение върху визията на града, но отговорът му като цяло ме озадачи.   Как така човек, идващ от държава с почти никаква история в сравнение с нашата (ще ме извиняват всички почитатели на The US of A), където най-далечните им спомени са отпреди три века, не е останал впечатлен от европейска столица, която събира в себе си повече от хилядолетие история?   След това се замислих - какво толкова различно предлага на този чужденец София?   Историческите забележителности като ротондата \"Света София\" или Ларгото стоят някак скрити от погледите. Архитектурата от различни периоди, която също може да \"разказва\" на човек за историята на София, остава на заден план.    Когато се разхожда по \"Витошка\", например, туристът вижда най-вече партерните етажи - местата, от които търговци всячески се опитват да привлекат вниманието и парите му. Трудно е обърнеш внимание на истинския град, този горе. Да видиш Витоша. По-високите етажи, които пазят спомена за времето преди евтино изглеждащия комерс да загрози средата.   Потърпевши от това не са само туристите - дори столичани, били те тук от няколко поколения или от няколко години, свикват с търговския вид на столицата, а не там е истинският дух на града. Просто нямат друг избор. Както и с много други неща, вече няколко поколения наред тази шарения бива набивана като \"нормална\", а в никакъв случай не е. Оттам намалява и визуалната привлекателност на града, което няма как да не влияе на отношението на хората към него. \"Мръсната\" визуална среда и липсата на какъвто и да е ред около нас водят и до прояви като това да си хвърлиш фаса на улицата.   Прилича на битпазар, защо да не се държиш сякаш се намираш на такъв, нали така?   В хаотична среда, в която правило е да се опитваш да заобиколиш правилата, няма как да очакваме друго и от рекламите, които търговците използват. Преплитането на Запада и Изтока, така характерно за страната, се усеща в начина на рекламиране и търговия - рекламите са ярки, крещящи, почти никога несъобразени с градската среда и дори съседните търговски обекти. Целта е да изпъкнеш.   Не е на почит интелигентната реклама - тази, която ще развълнува потенциалният клиент, ще го развесели, ще го накара да се замисли и ще му даде нещо повече от огромен надпис \"НАМАЛЕНИЕ!!!\". Вместо това рекламата в България е масова, възможно най-голяма и колкото се може по-шарена.   Има шанс това да се промени чрез по-строги регулация и контрол. В Столичния общински съвет са внесени предложения за промени в една наредба с дълго име, което можем да обобщим като Наредба за рекламирането в София. Ако предложените промени станат факт, столицата би трябвало да придобие един много по-изчистен и стилен вид, а аристократичната и модерна нотки във визията й - да станат по-забележими. Това ще стане след като размерите на рекламите по витрините бъдат намалени, а броят на рекламни елементи по улиците - прецизиран.   Има хора, разбира се, чийто частен интерес ще пострада от новата наредба. Промените ще имат финансово измерение за тях. Те обаче ще послужат и като пресявка за това кой може да се адаптира към настоящето. Защото това ще е предизвикателство да се търси интелигентната реклама, а защо не и търговците да се възползват от визуалните и архитектурни дадености на София, вместо да разчита само на еднометрови \"-50%\".   Рекламната епидемия не тормози само фасадите на сградите в центъра на София. От същия проблем страда и т.нар. Главна (ул. \"Княз Александър I Батенберг\" и \"Райко Даскалов\") в Пловдив. Най-посещаваната от туристи част на града е мястото, на което човек най-рядко поглежда нагоре, за да види част от по-новата му история. И как да бъде иначе, когато и от двете страни към теб протягат хищно ръце реклами на храни, оптики, бижута, обувки, дрехи, козметика и какво ли още не.   Във Варна, където след няколко месеца ще се срещнем всички с повод или без, старите сгради също са паднали жертва на табели с безумен копи райт, но най-голямата мода са селските чардаци на стари сгради с австрийска архитектура, под които се помещават терасите на летните заведения.   Докато нещо не се промени (а това няма как да стане освен чрез регулация), ще продължим да гледаме на всичко това като на нормално. Ще подценяваме градовете си и ще подкопаваме техния престиж в очите на чужденците, отдавайки се на разноцветна феерия от постери, билбордове, надписи и фирмени тотеми. И свикнали с това \"нормално\" ще питаме \"къде е проблемът?\".", "date": "2018.05.15", "title": "Когато \"НАМАЛЕНИЕ!!!\" е по-значимо от красотата на София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381985-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B2%D0%BE%D0%B4%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BA%D0%B5%D0%B2%D1%80", "text": "15 май (вторник), 14.30 часа, Административен съд град София (трето отделение, 46-ти състав, съдия Красимира Желева) е насрочено първото открито съдебно заседание по протеста на Върховна административна прокуратура (ВАП), срещу Решението на КЕВР от 29 март 2017 г. за приемане на петгодишен бизн     Нека всеки гражданин, който е против поредното незаконосъобразно увеличение на цената на водата, да присъства, както и да покани и други граждани да дойдат.   Нека подкрепим прокуратурата, която е единствената допусната от съда страна в битката на гражданите за нашите права срещу монополиста.      ", "date": "2018.05.15", "title": "Битката за водата! Прокуратурата срещу КЕВР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381986-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-13-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BB%D0%B0%D0%B6%D0%B0-%D1%81%D0%B0-%D0%BE%D1%82%D0%BB%D0%B8%D1%87%D0%B5%D0%BD%D0%B8-%D1%81%D1%8A%D1%81-%E2%80%9C%D1%81%D0%B8%D0%BD-%D1%84%D0%BB%D0%B0%D0%B3%E2%80%9D", "text": "Тази година 13 български плажа са отличени със  “Син флаг” за чистота на ивиците и спазване на екологичните норми . Това заяви на пресконференция във Варна министърът на туризма Николина Ангелкова, която заедно с вицепремиера Валери Симеонов и министъра на околната среда и водите Нено Димов участва в среща във Варна с кметове на морски общини, концесионери на плажове, представители на фирми и организации за готовността на туристическия сезон, предаде Радио “Фокус” – Варна.   “Това означава, че качеството, което се предлага, се повишава”, отбеляза Ангелкова. Тя подчерта, че пет от плажовете, които през миналата година са имали добро качество на водата за къпане, тази година са с повишено качество – отлично.     “Мерките, които предприема правителството, особено по отношение на  изграждането на пречиствателни станции  по цялото българско Черноморие, дават своя резултат. Ще следим това лято дали всички заведения, които са разположени на територията на морския плаж, са свързани със съответната канализационна система, за да не се заустват образно казано в морето, което е причина за замърсяване. Ще има много сериозни проверки в тази посока”, заяви министър Николина Ангелкова.   По отношение на  къмпингуването  министър Ангелкова добави, че преди година и половина в Министерството на туризма е имало създадена работна група за намиране на текстове, които да регламентират тази дейност и най-вече да улеснят изграждането на къмпинги.   “За мое огромно съжаление работната група не стигна до консенсус и не бяха подкрепени отделните предложени тестове, говоря за цялостно регламентиране на къмпингуването, не само на територията на морския плаж. Важен беше и режимът за изграждане на къмпинги”, отбеляза Николина Ангелкова. По думите ѝ към днешна дата, за да се изгради къмпинг, той трябва да отговаря на условията на хотелски комплекс.    “Режимът трябва да бъде променен и изграждането на къмпинги на определените за това места да бъде по-лесно. Не срещахме диалог и разбиране от участниците в работната група, които бяха представители на общините, неправителствените организации, на зелените, туристическия бранш, както и отделните държавни институции”, подчерта министър Николина Ангелкова.   Ще се работи за въвеждането на санкция за тези, които извършват  нерегламентирано къмпингуване на територията на морския плаж. Министър Ангелкова добави, че по отношение на Закона за устройство на Черноморското крайбрежие и морските плажове къмпингуването и разполагането на палатки на територията на морския плаж е забранено.   “Законът ясно изброява кои дейности са позволени да се извършват на територията на морския плаж. Всички останали дейности, които не са изрично изброени, са забранени по смисъла на юридическия способ на тълкуването. Това, което липсва в закона и ние ще променим, е изрична административно-наказателна санкция за тези, които извършват нерегламентирано къмпингуване на територията на морския плаж”, заяви министърът.   Тя добави, че всяка община, по примера на Община Царево, може да приема наредби, свързани с опазването на обществения ред и чистотата и на тази основа да глобява нарушителите.   “Съвместно ще работим в посока на законодателни промени, които да се скрепят със санкции – административни и глоби, нарушителите, които нерегламентирано къмпингуване на територията на морския плаж. По предложенията, които имахме за облекчено изграждане на къмпинги, за плащането на такси, които съответната община да ползва за почистване на тоновете отпадъци, нямаше консенсусни текстове, които да бъдат подкрепени от работната група. В момента с вицепремиера и колегите ще обмислим как да продължим, защото е важно хората, които искат да къмпингуват, да има къде да го правят”, посочи Николина Ангелкова.   Тя допълни, че съществуващите от 20 години къмпинги вече не отговарят на съвременните изисквания на Закона за туризма и категоризацията, за да предлагат качествен туристически продукт.   Според  министър Нено Димов  основните условия за успешен туризъм са свързани именно с чисто море и с чистота от отпадните води. Той припомни, че след като през последните няколко години правителството е инвестирало в пречиствателни съоръжения, пет плажа са с повишена оценка от задоволително в отлично състояние.   „ Най-добър е резултатът в Лозенец“ , каза министър Димов. Той припомни, че през 2016 година на плажа в Лозенец имаше сериозен проблем с чистотата на морската вода.   И в сега действащия закон има пълна забрана за озвучаване на открити площи от 23.00 до 7.00 часа. Това заяви по време на пресконференцията  вицепремиерът Валери Симеонов .   Във връзка със започналия на място разговор с представители на бизнеса Валери Симеонов отбеляза, че законът трябва да се чете внимателно, включително и наредбите за опазване на обществения ред на съответните общини. Той припомни, че миналата година е имало разминаване в т.нар.  “тихи часове” , като някои общини са въвели норма от 24.00 до 8.00 часа.   “В края на сезона миналата година сигнализирахме прокуратурата, която предприе съответните действия за налагане на промяна на наредбите за обществения ред на съответните общини. Законът има най-висше действие спрямо останалите нормативни актове. Спорът вероятно ще продължи и в началото на сезона, но и в сега действащия закон има пълна забрана за озвучаване на открити площи от 23.00 до 7.00 часа”, заяви Валери Симеонов.   Той отбеляза, че не може да променя действието на закона по желание на определени собственици на заведения. “Законът е един и той трябва да се спазва, нормите са същите и в бъдещия закон се променят само с един час сутрин, но проблемът не е сутрин, проблемът е през нощта. Ще има недоволни, ще има спор, който ще продължава”, каза още вицепремиерът.   Валери Симеонов допълни, че и през този летен сезон контрол ще има. По отношение на общественото обсъждане на  новия Закон за шума  Валери Симеонов отбеляза, че такова е направено, като мненията са допълнени в табличен вид. “Няма сериозни бележки по отношение на принципа и концепцията на закона”, подчерта Валери Симеонов.", "date": "2018.05.15", "title": "Ангелкова: 13 български плажа са отличени със “Син флаг”"}
{"url": "http://www.classa.bg/%D1%81%D0%B2%D1%8F%D1%82/item/381987-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "В края на миналата седмица в новините имаше информация, че Ангела Меркел и нейната партия са разработили закон, който би позволил на мигрантите да пренасят семействата си в Германия. Тази новина предизвиква гняв от жителите на Германия и не само. Да видим какво е това.  В момента се знае, че този закон ще се отнася и за имигрантите, които са под „субсидиарна защита“. Какво е означава? Това е означава, че онези имигранти, които по някаква причина не могат да получат статут на бежанец, могат да разчитат на субсидиарна закрила.      Причините могат да бъдат следните: в тази държава е изложен на реална опасност от тежки посегателства като смъртно наказание или екзекуция, изтезание, нечовешко или унизително отношение или наказание. Всъщност се оказва, че всеки, който е дошъл от страните от Близкия изток, може да получи субсидиарна защита. Най-важното е да се докаже съществуването на такива причини.  Сега имигрантите, които получават субсидиарна закрила, имат право да приведат със семействата си само в изключителни случаи, но след като законът влезе в сила, съпругите и децата ще могат да подадат молба за убежище в Германия. Освен това измененията в закона ще позволят на родителите на непълнолетни с бежански статут да кандидатстват за германска виза.  Не е изненадващо, че реакцията на този закон е смесена. Например националистическата партия „Алтернатива за Германия“, иска да отмени обединението.  Освен това жителите на Германия, които имигрират от Източна Европа отдавна, са възмутени от това решение. В края на краищата много от тях все още се опитват да пренасят семействата си в Германия, но са принудени да се справят с документи, а тук за мигранти с различна религия, мироглед, създават се условия за комфортен живот. Местните хора също изразяват недоволството си от настоящата ситуация. Според тях Германия прие достатъчен брой мигранти и похарчи огромни суми за тях, които биха могли да бъдат изразходвани за поддръжката на жителите на Германия.  Ако в крайна сметка законът влезе в сила и мигрантите получат такава възможност, възможно е жителите да направят вълна от протести срещу правителството на Ангела Меркел. Вече можехме да забележим, че тя е загубила достатъчно гласове по време на последните избори и може би ще се влоши.", "date": "2018.05.15", "title": "Добре дошли в Германия"}
{"url": "http://www.classa.bg/%D1%81%D0%B2%D1%8F%D1%82/item/381988-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B0%D0%BA%D1%82%D0%B8%D0%B2%D0%B5%D0%BD-%D0%B3%D0%B5%D0%B9%D0%B7%D0%B5%D1%80-%D0%BD%D0%B0-%D0%B9%D0%B5%D0%BB%D0%BE%D1%83%D1%81%D1%82%D0%BE%D1%83%D0%BD-%D0%B8%D0%B7%D1%80%D0%B8%D0%B3%D0%BD%D0%B0-%D0%BE%D1%82%D0%BD%D0%BE%D0%B2%D0%BE", "text": "Учените са насочили вниманието си към Steamboat, най-големият активен гейзер в света, който тази година е избухнал за четвърти път. Необичайното поведение на този термален извор в Йелоустоун (САЩ) е причинило учудване сред посетителите на природния парк, но и притеснение за потенциално катастрофално вулканично изригване.   Експертите не са сигурни какви условия обикновено предизвикват повишаване на активността на гейзера, но според Майкъл Поланд, директор на Обсерваторията на Йелоустоун (OVY), Steamboat изглежда има система от вътрешни, по-малко стабилни канали, отколкото други горещи извори   \"Когато всичко е в някакво стабилно състояние, очакваме поведение, което е малко по-предсказуемо или малко по-редовно\", каза Поланд. Въпреки това, той посочи, че тази дейност вероятно не се дължи на латентно изригване на страховития супер вулкан, който се намира под парка.   \"Тези хаотични изблици на гейзери, са в много по-голяма степен продукт на повърхностни промени във водния поток, случващи се най-близо до повърхността\", казва известният учен. Това означава, че магмата, която може да предизвика вулканично изригване, остава на дълбочина няколко километра.   Steamboat, способен да изстреля вода на височина от около 90 метра, влезе в действие на 15 март, 19 април, 27 април и 4 май. Според OVY, последният път, когато е имало повече от три изригвания в една година, било преди повече от три десетилетия.", "date": "2018.05.15", "title": "Най-големият активен гейзер на Йелоустоун изригна отново"}
{"url": "http://www.classa.bg/%D1%81%D0%B2%D1%8F%D1%82/item/381979-%D0%BE%D0%B4%D1%84%D1%80%D0%B8-%D0%B1%D0%BB%D1%83%D0%BC-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B5-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-%D0%B7%D0%B0-%D0%BA%D1%80%D0%B0%D0%B6%D0%B1%D0%B8-%D0%B2-%D0%BE%D1%81%D0%BE%D0%B1%D0%B5%D0%BD%D0%BE-%D0%B3%D0%BE%D0%BB%D0%B5%D0%BC%D0%B8-%D1%80%D0%B0%D0%B7%D0%BC%D0%B5%D1%80%D0%B8", "text": "    “Г-н председател, тук искам да цитирам големия американски философ Мъри Ротбард, че държавата е институция за систематизирана кражба в особено големи размери. Данъците всъщност са система, в която политиците и бюрократите присвояват пари от гражданите, за да ги пилеят най-безогледно. Това място не е по-различно. Удивителното е – наистина не знам как успявате да останете толкова безизразни по темата за неплащане на данъци. Цялата комисия и нейните бюрократи не плащат своите данъци. Вие не плащате данъци както гражданите плащат данъци, вие имате огромен набор специални схеми – комбинирани данъци, високи данъчни прагове, пенсионни схеми без вноски. Вие сте най-големите данъчни измамници в Европа, но ето ви тук да проповядвате с важен тон. Да, това послание ще достигне до хората в ЕС. Но вие ще узнаете, че през юни евроскептиците се завръщат във все по-голям мащаб. Все по-голям мащаб! Ще ви кажа и нещо по-лошо – когато хората усетят вашите номерца, няма да мине много време и ще нахлуят в тази зала и ще ви обесят. И ще бъдат прави!  ", "date": "2018.05.15", "title": "Годфри Блум: Държавата е институция за кражби в особено големи размери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381980-%D1%81%D0%B2-%D0%BF%D0%B0%D1%85%D0%BE%D0%BC%D0%B8%D0%B9-%D0%B2%D0%B5%D0%BB%D0%B8%D0%BA%D0%B8", "text": "    Преподобни Пахомий се родил в Тиваида (Египет) в края на ІІІ век. Родителите му били езичници, но Пахомий от ранни години имал отвращение към идолослужението. Не познавайки още християнската вяра, той вече чувствал лъжливостта на езичеството, и скоро Господ по Своята милост му посочил истината.   Пахомий бил на 20 години, когато поради войната събирали войници в оная военна област, където той живеел. Всички младежи били принуждавани да постъпят на военна служба. Пахомий нямал никакво желание да бъде войник, но бил принуден и той да остави родителския дом и да отиде на война.     По пътя войниците се спрели в един град, където имало мното християни. Те ги приели с радост и любов и им оказали всякаква помощ. Трогнат и учуден от техния прием, Пахомий ги запитал, защо са така милостиви, и получил отговор, че те са християни. Пръв път Пахомий чул това название. Той започнал да разпитва за тях и научил, че християните са добри и честни люде, на които техния Бог заповядал да обичат своите ближни – всички човеци и да бъдат милосърдни.   Добрите дела на християните внушили на Пахомий уважение към тяхната вяра. Но когато той по-близко я изучил, чул за всемогъщия Бог, Който сътворил небето и земята, узнал за  , Който приел човешко естество, за да спаси човеците от вечно осъждане, разбрал благодатното учение за вечния живот. Сърцето на младия Пахомий се възпламенило от любов към Бога и от желание да Му служи. Той паднал на колене, вдигнал очи към небето и извикал:   \"Господи, Боже на християните, Който си сътворил небето и земята, милостиво погледни към мене и ми дай да Те позная. Помогни ми да ти служа и да изпълнявам Твоите заповеди\".   И тук още той дал обещание да бъде християнин.   Наскоро Пахомий заедно с войската оставил града и продължил своя път. Но той не забравил за Бога на християните и се стараел да живее честно, за да Му угоди. Когато го сполетявало някакво изкушение, той си спомнял, че е обещал да служи на Бога, молил Го за помощ и така предпазвал себе си от зло и порок.     След свършване на войната разпуснали войската, и Пахомий се върнал в своята страна. Първа негова грижа била да намери християнски свещеник, за да получи от него  . Свещеникът го подготвил и го кръстил.   В това време разни лъжеучения вълнували Църквата и смущавали вярващите. Новопокръстеният Пахомий се смущавал от тия ереси. Но той искрено желаел да узнае истината и решил да се оттегли в пустинята и да търси ръководството на опитен и мъдър старец.       В Тиваидската пустиня живеел в това време отшелникът Паламон, който се славел със своя живот. Пахомий дошъл при него. Пустинникът го погледнал и казал:   - Но ти си твърде млад, а отшелническият живот е твърде труден. Мнозина искаха да живеят при мене, но се върнаха в света, като се уплашиха от труда и лишенията.   - Изпитай ме – казал Пахомий. – Аз вярвам, че Бог чрез твоите молитви ще ми дарува сила и търпение.   Старецът се съгласил да приеме Пахомия. Животът на Паламон бил действително много тежък. Той почти не спял, а прекарвал и дните и нощите в труд и молитва. Денем той работел и същевременно шепнел наизуст псалми. Работата му била да преде вълна и да тъче груб плат за власеници, от продажбата на които той се издържал и дори помагал на бедните. А самият той вкусвал само по малко хляб със сол и вода.   Пахомий почнал да споделя всичките му трудове и му оказвал безусловно послушание. Когато старецът забелязвал, че Пахомий бил налегнат от дрямка, извеждал го вън и там заедно влачели тежки кошници с пясък от едно място на друго. Това трябвало да го приучи да бъде буден и да побеждава себе си.   Трудният живот не отвърнал Пахомия то предприетия подвиг. Напротив, той все повече и повече се разпалял от любов към Бога и охотно понасял трудове и лишения, помнейки колко много Христос страдал, за да ни спаси. Паламон с радост гледал на неговото усърдие и благодарял на Господа.       Обичайки самотната молитва, Пахомий често се отдалечавал от своето жилище. Веднъж той дошъл до едно място, наричано Тавена, близо до реката Нил. Тук той спрял за молитва. Изведнъж, във време на молитва, той чул глас, който му казвал: \"Посели се тук и построй манастир, и ще се съберат при тебе много иноци\". След тия думи пред него застанал ангел в образ на отшелник, който държал в ръката си дъска с написан устав за иночески живот.   Като се върнал в килията, той разказал на стареца за случилото се с него. Старецът го благословил да живее отделно и сам му помогнал да построи малка килия в Тавена. Пахомий се поселил в нея, но често посещавал стареца Палмон и продължавал да се ръководи от неговите наставления. След няколко години благочестивият старец умрял в ръцете на своя ученик.   Въоръжен с молитва и пълен с твърдо упование на Господа, Пахомий побеждавал в себе си страха, унинието и всички помисли, чрез които лукавият се стараел да смути душата на праведника.    В труд и молитва прекарвал той дни и нощи. При него започнали да се събират ученици. Пахомий ги приемал с любов и след изпитание ги постригвал в иночески чин. Като желаел те повече да пребъдват в духовния живот, мъдрият ръководител взимал върху себе си най-трудните работи: орял, сеял, поливал градината, готвел ядене, служел на болните, а учениците си увещавал усърдно да се молят и да изучават Свещеното Писание. Когато искали да му помогнат в труда му, той им казвал:   - Няма да отхвърля благото иго, което ми е възложено. Христос ни е съединил чрез вярата, за да се трудим заедно. Той и вас, и мене ще улекчи в понасянето на трудовете. Когато станем повече, тогава ще ми помагате.   Като узнал, че овчарите, които пасели стадата си близо до неговата пустиня, са лишени от щастието да слушат словото Божие, той получил от епископа на страната позволение да построи за тях църква. Той ходел при тях и им обяснявал Божия закон с най-прости думи. Бог благословил старанията му и му дарувал радостта да обърне в християнската вяра много езичници.       Числото на братята се увеличавало всеки ден и Пахомий написал за тях устав. Този устав с монашески правил бил твърде строг. От инока се искало пълно отричане от собствената воля. Той нищо не можел да прави без благословението на игумена и всичко бил длъжен да върши с молитва. Когато иноците работели заедно, забранявало им се дори да разговарят помежду си – те били длъжни да работят в мълчание, повтаряйки в себе си псалм или молитва. Умът им трябвало да бъде постоянно насочен към Бога и към духовните предмети.    Те не могли да имат никаква собственост. От встъпващите в манастира Пахомий не приемал пари и всички иноци били длъжни еднакво да се трудят за издръжката на манастира. Едни се занимавали с някакъв занаят, други обработвали нивите, трети плетели рогозки и кошници, тъчали власеници. С това се издържал манастирът. Никой от тях не можел да има сан свещеник, защото Пахомий не искал един инок да се отличава от друг с някакво предимство.   Всяка вечер след богослужение Пахомий беседвал с иноците. Той давал пример на братята за всички добродетели. Той бил кротък, смирен, изпълнен с обич към братята, поверили се на неговото ръководство. Провинилите си той увещавал насаме, като се стараел да скрие тяхната вина от другите братя. Към немощните и болните той бил винаги снизходителен и търпелив. По-късно Пахомий почнал да приема в манастира деца за възпитание и имал за тях особена грижа.   Когато броят на братята тъй нараснал, че не могли да се поместят в един манастир, тогава преподобни Пахомий ги разделил на няколко обители, избрал между учениците си способни да ръководят другите и ги назначил за игумени. Славата на Пахомий била така голяма, че при него дохождали иноци, които желаели неговото спасително ръководство.    Някои вече съществуващи манастири минали под негово управление, тъй че след известно време Тавенското общество се състояло от десет манастира. Иноците били повече от седем хиляди. Самият Пахомий живеел в първия манастир и със загриженост на баща надзиравал другите. Той често ги посещавал и пращал някои от своите ученици с наставление. При всесилната Божия помощ старанията му не отишли напразно. Мнозина от учениците му проявили пример на велика добродетел. На противоположния бряг на р. Нил Пахомий основал девически манастир, където сестра му била първа инокиня.       Господ прославил великия сподвижник, дарувал го със сила да прави чудеса и чрез името Христово да изцерява болни. Но при всичката си слава преподобният се отличавал с дълбоко смирение.   Веднъж дошли при него лъжеучители и му казали:   - Ако ти наистина си Божи човек и твърдо вярваш в Бога, то мини по водата като по сухо.   - Аз не искам от Бога сила да направя такова чудо, защото това не е християнска помисъл – отговорил Пахомий. – Аз се надявам на Божията милост, а не на своите дела. И желанието ми не е по водата да ходя и да правя чудеса, но винаги да се съкрушавам за моите дела и да получа Божията помощ, за да мога смирено да постигна спасение.   Давайки сам пример на смирение, Пахомий се стремял да внуши тая добродетел и на учениците си. Той узнал, че един от братята държи по-строг пост, отколкото било определено от устава, и се гордеел с това. Той го повикал и му заповядал да изпълнява установеното правило, като му напомнил, че послушанието е главна добродетел, защото и Господ слязъл от небето, не да върши Своята воля, а волята на Своя Отец, Който Го е пратил.       Друг брат, желаейки да докаже любовта си към Бога, жадувал за мъченичество и често говорел на Пахомий: - Помоли се за мене, отче, да се удостоя да бъда мъченик.   Пахомий му отговорил:   - Изпълнявай търпеливо възложеното ти послушание, труди се без ропот, старай се да угодиш на Бога чрез честен живот, и ще се удостоиш с честта на мъчениците в небесата.   Но братът все твърдял: \"Искам мъченически венец\".   - Пази се – казал му Пахомий, - да не би да се отречеш от Христа, ако дойде опасност. Защото ти се поддаваш на тщеславен помисъл и търсиш изкушение, когато Господ ни е заповядал да се молим да не бъдем въведени в изкушение.   След някое време тоя инок трябвало по някаква работа да излезе от манастира. В пустинята го нападнали разбойници – езичници. Като видели, че е инок, почнали да го хулят и да му се смеят и му заповядали да се поклони на техните богове, на които те тъкмо принасяли жертва. Инокът дълго не се съгласявал. Но когато един от разбойниците дигнал меч над него, заплашвайки да го убие, той се уплашил и им се подчинил. След това разбойниците го пуснали, понеже видели, че няма какво да му вземат. Засрамен и сърдечно съкрушен, инокът се върнал в манастира и като паднал пред нозете на Пахомий, със сълзи изповядал вината си.   - Аз съгреших пред Бога и пред тебе – казал той, - понеже не послушах твоето наставление да не се моля за мъченичество.   Пахомий строго го укорил.   - Аз съгреших – повтарял инокът - и не смея да погледна лицето ти, не смея да вдигна очи към небето. Аз съм погубен и нямам надежда за спасение.   Тогава Пахомий, боейки се да не би инокът да изпадне в съвършено отчаяние, му казал:   - Ти се отдалечи от Бога, но Бог е безкрайно милостив и благ. Той може да ти дарува спасение, защото не желае смъртта на грешника, но неговото покаяние и изправление. Той иска падналият да стане, отвърналият се от Него да се върне при Него. Не се отчайвай, защото и за тебе има надежда за спасение. Както отсеченото дърво може пак да израстне от корена, така и ти можеш да оживееш, като се разкаеш.     Известно време преди смъртта на Пахомий Господ във видение му открил бъдещото запустяване на Тавена и оскъдяване на благочестието в основаните от него манастири. Това откровение натъжило подвижника. \"Господи – казал той, като паднал на земята, облян в горещи сълзи, - ако е такава участта на обителта, то защо ти поиска да се основе тя?\" Дълго след това Пахомий се молил на Господа:   \"Господи, не отнемай Твоите щедрости от мене, но прати Твоето милосърдие на мене недостойния! Защото аз зная, Боже, че нищо не успява без Твоята помощ. Твоето милосърдие ни пази и спасява по незнайни пътища\".   Преподобният получил чудно видение и чул обещание, че духовното му потомство няма да оскъднее навеки. И наистина, в страната, където преподобни Пахомий основал своите манастири, сега не господства християнската вяра и иноческите му обители са изчезнали, но духът и правилата на великия подвижник преживели създадените от него обители и от тях се ръководят други благочестиви подвижници по целия свят. По такъв начин праведният живот и светите помишление на един човек действат благотворно и на отдалеченото потомство.   В 348 г. Преподобний Пахомий събрал учениците си – вече към 14,000 души, - поучил ги и ги благословил и след двудневно боледуване предал душата си Богу в дълбока старост.", "date": "2018.05.15", "title": "Св. Пахомий Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381981-15-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1514 г. - Фернандо Магелан официално е освободен от служба при португалския крал.   1525 г. - Приключва Селската война - народно въстание, избухнало в Европа през 1524 г.   1567 г. - Мария Стюарт, кралицата на Шотландия се омъжва за Джеймс Хепбърн, 4-и граф на Ботуел, третият ѝ съпруг, за когото е широко разпространено мнението, че е виновен за убийството на лорд Дарнли.   1648 г. - Подписан е Вестфалският мирен договор, който слага край на Тридесетгодишната война.   1701 г. - Започва Войната за испанското наследство.   1755 г. - Основан е град Ларедо, Тексас, САЩ.   1800 г. - Наполеон Бонапарт преминава Алпите и нахлува в Италия.   1811 г. - Парагвай обявява независимост от Испания.   1867 г. - Четата на Филип Тотю със знаменосец Васил Левски преминава в България през река Дунав край Свищов.   1879 г. - Княз Александър Богориди пристига в Пловдив и поема управлението на Източна Румелия.   1882 г. - Руският император Александър III въвежда Майските закони.   1892 г. - Стоян Михайловски написва стихотворението \"Кирил и Методий\", което през 1901 г. с музиката на Панайот Пипков става химна \"Върви, народе възродени\".   1918 г. - Влиза в действие първата в света въздушна пощенска служба между Ню Йорк, Филаделфия, Пенсилвания и Вашингтон.   1930 г. - Съставено е четиридесет и петото правителство на България, начело с Андрей Ляпчев.   1935 г. - Открита е първата линия на Московското метро.   1940 г. - \"Макдоналдс\" отваря първия си ресторант в Сан Бернардино, Калифорния.   1941 г. - Войски на Българска армия влизат в Ресен и Охрид и завземат островите Тасос и Самотраки в Бяло море.   1942 г. - Основан е Институт за български език към Българската академия на науките, който се занимава с изследване на състоянието, историята и диалектите на българския език.   1943 г. - Комунистическият интернационал е разпуснат.   1948 г. - Започва първата Арабско-израелска война.   1955 г. - Постигната е независимостта на Австрия.   1957 г. - Великобритания изпробва първата си водородна бомба на остров Рождество в Тихия океан.   1960 г. - СССР изстрелва Спутник 4.   1988 г. - Война в Афганистан (1979-1989): След повече от осем години воюване, Червената армия започва изтегляне от Афганистан.   1990 г. - Картината \"Портрет на д-р Гаше\" от Винсент ван Гог е продаденa за рекордните 82,5 милиона щатски долара и става най-скъпата картина в момента.   1992 г. - Създадена е Националната служба по заетостта.   2008 г. - Калифорния става вторият американски щат след Масачузетс през 2004 година, който легализира еднополовите бракове.   2009 г. - Официално е открит \"Музеят на тракийското изкуство\" в Симеоновград от президента на България Георги Първанов, министъра на културата Стефан Данаилов в присъстивето на Техни Височества Акишино - принцът и принцесата на Япония.  ", "date": "2018.05.15", "title": "15 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381982-%D1%81%D0%BF%D1%80%D0%B0%D0%B2%D0%BE%D1%87%D0%BD%D0%B8%D0%BA-%D0%B7%D0%B0-%D0%B0%D0%BD%D1%82%D0%B8%D0%B1%D1%8A%D0%BB%D0%B3%D0%B0%D1%80%D0%B8%D0%B7%D0%BC%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B7%D0%B0%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Галерията исторически личности от Македония получават или македонистична интерпретация, или имат „късмет“ да не се подменя тяхната (българска) идентичност, но заради истинската им етническа принадлежност ги определят като предатели. Така отделни идеологически и/или междуличностни сблъсъци биват фалшифицирани от югокомунизма по един невероятно покварен начин, като им се придава междуетнически характер Тоест, в сюрреалистичния свят на югославския вариант на македонизма, стават борби между автохтонни македонски (в смисъл: македонистични) патриоти от една страна, и от друга предатели, изроди, поддали се на българската пропаганда убийци на истински македонци.           За да няма никакви недоразумения за какво става въпрос, ни осведомява Златко Теодосиевски, специален съветник на сегашния министър на културата Роберт Алагьозовски. Теодосиевски, в своя текст „Мал чекор за Кьосето“ („Малка крачка за Кьосето“ – става дума за Андон Лазов Янев-Кьосето, македонски войвода от началото на миналия век, чийто паметник в Скопие е премахнат защото по-късно се противопоставя на македонизма и сърбоманството, макар официално властите да изтъкват други причини – бел. ред.), публикуван в повече македонски медии, пише: „…ке се найде ли некой по-млад, со долга и здрава метла и да подзачисти малку повеке низ оваа фалшива патриотическа ачковско-тодоровска история?“. „Ачковско-тодоровска история“, е историята, тълкувана от близките до ДПМНЕ историчка Виолета Ачкоска и вече покойния историк Зоран Тодоровски. (ДПМНЕ – Демократическа партия за македонско национално единство, е най-голямата дясна партия в Македония, официалното й име е ВМРО-ДПМНЕ, допреди година беше на власт с премиер Никола Груевски. В Македония доста хора наричат партията ДПМНЕ-Вальево. Името, което е добавено, е град в Западна Сърбия, с което се подчертава сърбоманският характер на ДПМНЕ – бел. ред).   Ачкоска по-скоро е антибългарка, отколкото българофилка. Тодоровски представи в положителна светлина, но с македонистична интерпретация доста исторически личности, нужни за историческия разказ на предишната власт, върху които имаше табу по време на югокомунизма.  Кодовата дума в изречението на Теодосиевски, е „патриотическа“, написана на книжовен български език, с която по един завоалиращ начин, уж запазвайки политическата коректност, подчертава, че всъщност   от македонската история всяко положително споменаване на личности с българска идентичност.   Статии, като тази на Теодосиевски, предавания, като това с Гърчев и Петровски, в които лица близки до управляващия сега СДСМ (Социалдемократическият съюз на Македония, партията на власт в момента, с премиер председателят й Зоран Заев, която е наследник на Македонската комунистическа партия, – бел. ред.), се гаврят с исторически личности от Македония, само заради тяхното българско самосъзнание, има безброй.   Обаче, тука се появява и нещо друго. Едно по-начетено, по-рафинирано, но и по-подло крило, което обиграва около СДСМ и/или подкрепя този политически субект, чийто особено ангажиран представител е почетния председател на Антилибералната партия и бивш шеф на парламента, Стоян Андов. Години наред, открито или по-скрито, те разпространяват тезата, че всъщност и БМОРК/ТМОРО/ВМОРО е организация на предатели, тъй като нейните учредители и членове, били с неправилно етническо самосъзнание. (БМОРК – съкр. от Български македоно-одрински революционни комитети, което се смята за първото официално име на освободителната организация на Македония по време на Османската империя от 1894 г. През 1902 г. с цел привличането и на другите народности организацията е наречена Тайна македоно-одринска революционна организация (ТМОРО). През 1905 г. името е променено на Вътрешна македоно-одринска революционна организация (ВМОРО) – бел. ред.)   Какви други мотиви може да има, за присъствие на тази теза в публичния живот в Македония? Причината е официалното име на ДПМНЕ-Вальево. Те се наричат ВМРО-ДПМНЕ и претендират, че са продължители на историческите ВМОРО и ВМРО. Въпреки факта, че ДПМНЕ, включително старото ВМРО-ДПМНЕ от 1990-2003 г., преди Груевски да стане партиен лидер, на практика превзеха до голяма степен програмата и идеологията на Югославската комунистическа партия (в национален план) за съществуващата открай време македонска народност, разпокъсана с Букурещкия мирен договор 1913 г. Липсата на демократична традиция в Македония и „културата на необходимия враг“ (по израза на Златко Енев от „Либерален преглед“), наложиха двете най-силни македонски партии, независимо от почти никаквите междуособни разлики, да търсят легитимност в определени исторически разкази, в които другата страна и нейния разказ се   Особено последните години в Македония, свързани с началото на голямата политическа криза (от февруари 2015 г.), когато станаха публични много подслушвани телефонни разговори на високопоставени хора на бившата власт на ДПМНЕ, свидетелстващи за масова корупция на предишните управляващи, засилиха и без това огромната омраза между двете основни македонски партии. Бруталния език и постъпки на ДПМНЕ срещу пусканите „бомби“ (с подслушваните разговори) от тогавашната опозиция СДСМ (сега на власт), получи съответен отговор от другата страна. Това улесни да се появи една още по-систематична, по-цинична и, защо да не кажем по-шовинистична (в антибългарски смисъл) теза, за антимакедонските и наследствено-предателски ВМОРО, ВМРО и ВМРО-ДПМНЕ. Тезата е, че срещу нея се изправя единствената правилна и справедлива идеологическа и национална позиция в македонската история, тази на Югославската комунистическа партия, на македонските комунисти – членове на въпросната партия, на югославския македонизъм и впоследствие, на СДСМ, като наследник на всичко това.   Дали средностатистическия български читател знае колко членове, привърженици и гласоподаватели на т. нар. СДСМ, са се заразили с тези разсъждавания? Много! Достатъчно е да се хвърлят няколко погледа върху коментари в социалните мрежи и под статии в електронните медии. Симпатизанти на т. нар. СДСМ, които не са се задълбочавали толкова в историческия контекст на основните две днешни македонски партии, са с убежденията, че част от възрожденците от XIX век от ВМОРО, партизаните от Втората световна мвойна, Македонската югославска република и сегашната партия, т. нар. СДСМ, са били и са на истински македонски (македонистични) национални и патриотични позиции. За разлика от пробългарското, предателско междувоенно ВМРО на Тодор Александров и Ванчо Михайлов, чийто наследник е „ВМРО“-ДПМНЕ (тоест ДПМНЕ-Вальево).     —-", "date": "2018.05.15", "title": "Справочник за антибългаризма в Македония. Какво не забелязват в България?"}
{"url": "http://www.classa.bg/%D1%81%D0%B2%D1%8F%D1%82/item/381977-%D0%BF%D0%BE%D1%85%D0%BE%D0%B4%D1%8A%D1%82-%D0%BA%D1%8A%D0%BC-%D0%BD%D0%BE%D0%B2%D0%B0-%D0%B1%D0%BB%D0%B8%D0%B7%D0%BA%D0%BE%D0%B8%D0%B7%D1%82%D0%BE%D1%87%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "Примирието на границата на Израел със Сирия се спазваше, с изключение на няколко заблудени снаряда, откакто израелската армия установи контрол върху Голанските възвишения през Шестдневната арабско-израелска война през 1973 г. Залп от 20 ирански ракети, последван от ответен бараж от израелски бомби по ирански позиции в Сирия, промени това миналата седмица и превърна студената война във война, която става обезпокоително гореща.   Няма съмнение, че едностранното решение на президента Доналд Тръмп да анулира иранската ядрена сделка подчертано повиши риска от голям пожар, който не само ще удължи агонията на Сирия, но и ще я разпростре извън границите й. И Иран, и Израел дадоха предупредителни изстрели.   От кулоарите съветникът на Тръмп по националната сигурност Джон Болтън изглежда подтиква различните страни да изстрелят следващия залп. Той отдавна се застъпва за промяна на режима в Иран. С по-завоалиран език в коментар във в. “Вашингтон пост”, публикуван миналата седмица, той като че ли предложи Израел да свърши тежката работа. Докато някои смятат, че “влиянието на Израел трябва да бъде удържано”, написа той, Тръмп вижда възможност да “впрегне” все по-топлите връзки между САЩ и Израел “за благото на двата народа”.   В тази напрегнати времена това звучи като синтезиран призив към Израел “На оръжие!”, подсилен от церемонията за официалното преместване на посолството на САЩ в Ерусалим, и е действие, което налива още масло в религиозния и сектантския огън.   В случай на по-обхватен сблъсък съвсем не е ясно коя, ако въобще има такава, от многото съперничещи сили, втренчени една в друга насред опустошението в Сирия, ще получи надмощие. Ескалация на конфликта между Израел и Иран би била изключително разрушителна и за двете страни.   Израел може и да е в състояние да свали някои от ракетите, изстреляни срещу него от Южен Ливан, който е в ръцете на подкрепяната от Иран Хизбула, и от Сирия, където миналата седмица така уверено обяви, че е поразил “цялата” инфраструктура на Иран.   Далеч по-неясно е, при евентуален пълномащабен конфликт, какво ще породи по-асиметричната проекция на властта на Иран под формата на съюзени милиции из Леванта. Това влияние току-що беше засилено в избирателните секции в Ливан, където Хизбула постигна големи успехи на изборите на 6 май, а подобен резултат изглежда вероятен и в Ирак, където изборите бяха в събота.   Израел може да е в състояние да причини опустошителни загуби на иранските и подкрепяните от Иран сили в Сирия. Това сериозно ще отслаби и режима на Башар Асад. Но не е ясно кой или какво ще се настани в освободената ниша. Последния път това беше “Ислямска държава”.   Воден от чисто себелюбие, Бенямин Нетаняху би могъл мъдро да погледне към историята. Трима от неговите предшественици на премиерския пост бяха изхвърлени в небитието след като въвлякоха Израел във война - най-скоро това беше Ехуд Олмерт след нашествието в Ливан през 2006 г. Разликата този път е в мощта на Иран да отвърне.   Надеждите са, че страхът от предизвикване на неконтролирана верижна реакция ще възпре двете страни да действат прибързано. В идеалния свят САЩ също биха действали като възпираща сила, удържайки прекалено открития поход на Израел към превантивен удар. За предпочитане е това да се направи в тандем с подновени усилия на САЩ и Русия за гарантиране на примирие в цяла Сирия и за спиране на експанзията на Иран и Хизбула в граници, успокояващи Израел.   В тази ситуация, която е далеч от идеалната, единствената държава с жизнеспособни мостове и към Израел, и към Иран, е Русия. За щастие, президентът Владимир Путин говори и с двете страни. Каквито и да са неговите мотиви, той изглежда по-силният, за да се справи с това.", "date": "2018.05.15", "title": "Походът към нова близкоизточна катастрофа"}
{"url": "http://www.classa.bg/%D1%81%D0%B2%D1%8F%D1%82/item/381978-%D1%81%D0%B0%D1%89-%D0%B3%D0%BE%D1%82%D0%B2%D1%8F%D1%82-%D0%B2%D0%BE%D0%B9%D0%BD%D0%B0%E2%80%A6", "text": "САЩ са си поставили за задача да унищожат Русия. Подобно мнение изказа Джулието Киеза – италиански журналист и политически деец – бивш депутат от Европарламента. Той отбеляза, че засилването на Русия в началото на века става неприятна изненада за Вашингтон. Според бившия депутат властите в САЩ са взели решение да „премахнат“ Русия.   Първоначално американската администрация възнамерява да противостои на Москва с класически военни методи, но след това промени плановете си, опасявайки се от ответен руски удар, смята политикът. Той заяви, че САЩ са приели на въоръжени методите на „хибридната война“, използвайки своето преимущество в информационната и икономическата сфери.   Според Киеза в момента „хибридния конфликт“ между двете страни е в пълен разгар. При това той смята, че в бъдеще Вашингтон все пак ще „премине към истинска война“. Това трябва да се случи след пълното изграждане на американската глобална система за ПРО, отбелязва бившият депутат.   В последно време тези планове на САЩ стават толкова очевидни, че дори и на Запад за тях мнозина пишат. „САЩ готвят война, за да унищожат Русия и Китай“, под такова заглавие на темата пише Том Водрен от френското издание „Агора Вокс“. САЩ искат първо да унищожат Русия, а след това и Китай в страшна война, за да запазят своята хегемония и своето господство на планетата! Възниква въпросът: но защо Вашингтон и досега не е започнал тази война? Защото той първо иска да се представи за принудена да се защитава жертва“, смята той.   Да, Вашингтон си търси предлог за нападение над Русия, предлог, който да представи САЩ като жертви на агресията на Русия, за да оправдае стотиците милиони загинали, до които ще доведе тази война, защото тя, за жалост, е неизбежна!   Именно заради това, както бе в случая с Донбас – Вашингтон използва своите пешки и съучастници за извършване на провокации срещу Москва, за да може в крайна сметка тя да излезе от себе си и за прибегне към ответни действия, от което Вашингтон да се възползва незабавно, за да оправдае своето нападение над Русия. И така в действие да влязат всички подли уловки, за да бъде принудена Русия да извърши тази грешка!. Скорошният епизод със свалянето на руския флаг от покрива на консулството в Сан Франсиско, дипломатическият имунитет който и без това бе нарушен от ФБР, са пример за провокация на САЩ срещу Русия. Реакцията на Русия за сговора между терористите от „Ислямска държава“ и американците в Сирия е един от признаците на силното раздразнение срещу вероломството на Вашингтон. Но Вашингтон не крие това особено, защото е част от провокациите, които да тласнат Русия към „грешката“, прави си извод автора на статията във френското издание.   За подобна вашингтонска стратегия говори и президентът на Русия Владимир Путин по време на интервюто си във филма на американския режисьор Оливър Стоун, допуснал възможността, че САЩ искат да унищожат икономиката на Русия и да сменят ръководството на страната. „Подобен начин на мисъл, подобен вариант на политика е възможен“, заяви Путин. Ако е така, мисля, че това е погрешна политика именно, защото подобен възглед на отношенията с Русия не е насочен към бъдещето. Хората, които мислят така, не гледат на 25-50 години напред. А ако бяха погледнали, то, навярно, биха изградили отношенията с Русия в друг тон и не биха се старали да превърнат Русия в свой васал“.   Но фактите си остават факти: всички последни действия на САЩ на международната арена убедително показват, че именно това днес е тяхната цел. И в това няма нищо ново-. Западната цивилизация в течение на последните няколко века се опитва да отслаби или изобщо да унищожи своя геополитически противник, за какъвто смята Русия. Именно за това срещу нас са предприети два грандиозни „кръстоносни“ похода: нахлуването на пълчищата на Наполеон, а след това на Хитлер. И в двата случая това не е просто нападение срещу нашата страна от Франция и Германия, а фактически на цяла Европа. Армиите на Бонапарт и на фюрера не се състоят само от французи и немци, а от войници от целия европейски континент. И в двата случая срещу нашата страна е задействан икономическият потенциал на цяла Европа.   За това глобално противопоставяне отдавна предупреждават и великите руски философи. „Ние знаем, че западните народи не разбират и не търпят руското своеобразие“, пише Иван Илин. Според него те смятат единната руска държава като преграда за тяхното търговско, езиково и завоевателно разпространение. „Те възнамеряват да разделят единния руски венец на китки, да ги смачкат една по една и да разпалят с тях помръкващия огън на тяхната цивилизация. Те трябва да разчленят Русия, за да я преведат през западното уравнение така да я погубят“.   Но печалният опит с военните нападения срещу Русия показва, че по въоръжен начин не е възможно тя да се погуби и унищожи. Дори и временно получавайки преимущество в областта на ядреното оръжие, САЩ ние се решават през 40-те и 50-те години да направят това, осъзнавайки, че без съдбовни за самите тях последствия, няма как да успеят да разгромят нашата страна. И тогава е избрана друга стратегия – Русия да бъде разложена отвътре. През 90-те години по най-блестящ начин Западът с помощта на вътрешната „пета колона“ успява да направи това.   Днес историята се повтаря. С ужас убедили се, особено на примера със Сирия, че военната и икономическа мощ на Русия се възраждат, Западът решава отново да разруши нашата страна отвътре: от тук и безкрайните санкции, стоварилата се на нашата страна мътна буря от русофобска пропаганда, най-чудовищните провокации с химическо оръжие и така нататък. От Русия умишлено създават чудовище, което уж заплашва Запада и затова трябва да се направи изгнаник, да се приклещи в ъгъла, да се разчлени, а след това изобщо да се унищожи.   Затова и е време да се признае, че срещу нас се води истинска озверяла и безпощадна война и въпросът сега е за самото оцеляване на Русия като самодостатъчна и независима държава. Да, днес имаме мощно оръжие, което надеждно осигурява защитата на нашите граници и в Сирия това бе убедително показано на целия свят, но дали сме готови да противостоим на опитите страната да бъде разложена отвътре, както това се случва със СССР? За жалост, трябва да признаем, че това далеч не е в пълна степен.   Последните събития в Армения, където излязлата на улицата тълпа в течение на няколко дни застави ръководството на страната да бъде сменено, въодушевиха либералната „пета колона“ в Русия, където хорово зазвучаха гласове, че и ние трябва да направим същото.   Небезизвестният Алексей Навални, например, коментирайки събитията в Армения, вече призова своите привърженици към подобни протести. „Армения трябва да стане пример за Русия“, подкрепи го опозиционера Генадий Гудков. Разбира се, днес подобни изказвания на опозицията се провалят позорно, а на изборите за президент либералите изобщо претърпяха съкрушителен разгром. Но какво ще стане утре? Нали подготовката именно за такова развитие на събитията, целящи разпада на Русия в унисон с плановете на САЩ и техните сателити тече в пълен ход при нас. Либералните медии открито призовават към разчленяването на Русия. Последен пример е заявлението на музиканта Андрей Макаревич за това, че той смята Крим за „окупиран“ или намерението на Ксения Собчак да посети полуострова с разрешение на Украйна.    А във Вилнюс либералните активисти наскоро проведоха сборище, където обявиха формирането на „алтернативно правителство“ и курс за завземането на властта в страната. И за това вътре в Русия те имат и огромни пари (в това число и за сметка на финансирането отвън), и подчинени им медии, и създадени организационни структури, и имат опит при организацията на масови шествия и мобилизацията на своите привърженици чрез социалните мрежи.   Те само чакат своя час, изблиците на обществено недоволство (като пожара в Кемерево или „народния бунт“ по повод сметищата в Подмосковието), за да започнат с подкрепа от вън сценарий за „мека смяна на властта“ използвайки сега примера на Армения.   Има ли такива възможности либералната опозиция? Има! Не е нужно да се отдаваме на благодушни илюзии, че ако тя няма представители в Държавната дума, то и тя няма възможности да влияе на политическите изменения в страната. В Армения управляващата коалиция също имаше преобладаващо мнозинство в парламента, но тълпата, както вече казахме, свали избрания премиер едва за няколко дни протести. Разбира се, огромна Русия не е Армения. Но в Петербург, например, на практика всички градски медии, в това число и водещият интернет-вестник „Фонтанка“ се контролират от либералите. А и в самата Москва либералното „Ехо“ е един от най-популярните информационни ресурси. На чия страна ще бъдат задействани тези информационни ресурси, когато настъпи съдбовния час?   Изглежда ни, че властта здраво контролира централните телевизионни канали, особено новинарските емисии. Но защо всички водещи на политическите обзорни предавания постоянно канят най-озверелите либерали, които от екрана пропагандират на цялата страна своите русофобски възгледи? Защо лидерите им, хулещи Русия, получават реклама? Защо популярните програми по телевизията са водени от такива либерални гурута като собственика на американски паспорт Познер или Ургант, който с присмех показва среден пръст на властите? Защо в страната се провеждат кинофестивали, на които дават награди на филми, прославящи украинските „герои от АТО“?    Да не би да искаме да демонстрираме, че при нас има свобода на медиите и пълно тържествуване на демокрацията? Но нали и на запад, а и нашите доморасли либерали в един тон да твърдят, че при нас цари диктатура и няма никаква свобода на словото! Пред кой демонстрираме тази политическа коректност? Защо даваме трибуна на тези, които открито работят за разпада на нашата страна, упорито искайки смяна на избраната от народа власт?   В момент на небивала информационна и икономическа война, обявена ни от Запада и неговата провъзгласена цел да съкруши Русия, нашата страна трябва да има здрав тил.  ", "date": "2018.05.15", "title": "САЩ готвят война…"}
{"url": "http://www.classa.bg/%D1%81%D0%B2%D1%8F%D1%82/item/381971-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82,-%D0%BD%D0%B5-%D1%81%D0%B0%D0%BC%D0%BE-%D0%B7%D0%B0-%D0%B8%D1%82%D0%B0%D0%BB%D0%B8%D1%8F", "text": "По всичко изглежда, че Италия ще бъде управлявана от две популистки партии, които не само обявиха, че ще се опълчат срещу \"диктата на Брюксел\", но дори искат да преразгледат европейските договори.  Какво да очакваме?             Тази рисунка изобразява лидерите на двете партии, които по всяка вероятност ще управляват Италия.   Тази рисунка изобразява лидерите на двете популистки партии, които по всяка вероятност ще управляват Италия.   Италианският президент Серджо Матарела още не е дал благословията си за съюза между дясната \"Северна лига\" и лявопопулисткото движение \"Пет звезди\", които искат да съставят следващото правителство на Италия. На изборите през март и двете партии се представиха добре, а коалицията между тях би представлявала уникален експеримент, при това не само за Италия.      Защото този експеримент би показал дали двете формации, които досега просто обираха ползите от омерзението на италианските избиратели от политическия истаблишмънт, са способни да научат и нещо ново. А именно - да управляват.   Кажи-речи навсякъде, където управляват или са управлявали партии от този сорт, резултатът е крайно оскъден и затова отрезвяващ. Ако бъдещото правителство в Рим, съставено от Лигата и Петте звезди, реши да се обедини около програма, застрашаваща държавните финанси и подкопаваща доверието към Италия в рамките на ЕС, то бързо ще усети острия насрещен вятър на финансовите пазари. А и президентът Матарела недвусмислено заяви, че докато е на поста си, Италия няма да се отвърне от ЕС.  ", "date": "2018.05.15", "title": "Уникален експеримент, не само за Италия"}
{"url": "http://www.classa.bg/%D1%81%D0%B2%D1%8F%D1%82/item/381972-%D1%81%D0%BB%D0%B5%D0%B4-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BE%D1%87%D0%B0%D0%BA%D0%B2%D0%B0%D1%88%D0%B5-%D1%82%D0%B0%D0%BA%D0%BE%D0%B2%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5", "text": "След геноцида над 6 млн евреи, извършен от нацистите, никой не очакваше подобно нещо: германо-израелските отношения се развиха забележително. Днес, 70 год. след основаването на Израел,  има напрежение само по един въпрос.             Отношенията между Германия и Израел имат особен характер. Те винаги ще останат под знака на шоа* - геноцида, извършен от нацистка Германия над шест милиона евреи. И все пак: след 1965 година, когато двете страни установяват официални дипломатически отношения, развитието на двустранните отношения е забележително. Заслуга за бързото помирение има преди всичко Давид Бен-Гурион (1886-1973). Въпреки Холокоста, първият министър-председател на Израел се бори за промяна на отношението към \"другата Германия\". Бен-Гурион и първият германски канцлер Конрад Аденауер се срещат само два пъти - през 1960 и през 1966 година, но въпреки това те изглеждат като приятели.     Първите официални разговори между Германия и Израел започват още през 1952 година. Тогава е подписано Люксембургското споразумение, което урежда въпроса за изплащане на репарации от страна на Западна Германия. А малко по-късно се водят тайни разговори за германски оръжейни доставки за Израел. Нещо, което през 1964 предизвиква възмущение в конфликтния регион на Близкия изток. Точно това обаче дава последния тласък за установяването на официални дипломатически отношения между Германия и Израел през 1965 година.   Критичните гласове от Германия   Съвместните възпоменателни дни и двустранните визити затвърждават отношенията и солидарността между двете държави. Хелмут Кол обаче, който е канцлер в продължение на 16 години, посещава Израел само два пъти. А Ангела Меркел, която е канцлерка от 2005 година, досега е посетила Израел шест пъти. И все пак: в последно време тя все по-рядко пътува до Израел. Една от причините за това вероятно е засилващият се дяснонационалистически курс на правителството на Бенямин Нетаняху. Правителствата на Меркел винаги са подчертавали правото на съществуване на държавата Израел. В контекста на израелската заселническа политика обаче те се застъпват за принципа на двете държави - Израел и Палестина.   Германия отправя критики при всяко ново изграждане на еврейски селища в палестински територии. През лятото на 1994 германецът Мартин Коблер става първият чуждестранен дипломат в Йерихон на Западния бряг. Той оглавява в продължение на три години представителството на Федерална република Германия в Палестинската автономия. Тогавашните надежди за мир и разбирателство между евреи и палестинци обаче така и не се изпълниха.   Особената отговорност на германците   Въпреки различията в мненията по т.нар. Палестински въпрос, федералната канцлерка се радва на високо признание в Израел. През 2008 година тя беше първата чуждестранна правителствена ръководителка, държала реч пред Кнесета. И то на немски език - на езика на извършителите.    В историческата си реч пред израелския парламент Ангела Меркел заяви видимо развълнувана: \"Точно на това място искам изрично да подчертая, че всяко федерално правителство и всеки федерален канцлер преди мен са съзнавали особената историческа отговорност на Германия за сигурността на държавата Израел (...) Сигурността на Израел за мен като федерална канцлерка не подлежи на преговори\".   И до днес думите на Меркел често биват цитирани. Във Федералната република обаче те биват и критикувани. Защото никой в Германия не иска да си представи, че в Близкия изток могат да бъдат разположени войници на Бундесвера. Особено пък при сегашното напрежение в отношенията между Иран и Израел никой не иска и да си представи дори как би могла да изглежда тази германска отговорност спрямо Израел.   Чувствителна тема   Отношенията с Израел винаги са били особено чувствителна тема за германските политици. Тези отношения минаваха за особено добри по времето на външния министър от Зелените Йошка Фишер. През 2001 година той беше на посещение в Тел Авив точно в момента, в който палестинци извършиха бомбен атентат, отнел живота на 21 души. Само няколко часа след атентата Йошка Фишер се опита да посредничи между израелската страна и лидера на палестинците Ясер Арафат.   Няколко години по-късно, при външния министър Зигмар Габриел, се стигна до политическо сътресение. През 2016 година израелският премиер Нетаняху отказа среща с него в последната минута, защото Габриел беше планирал и разговори с организации, настроени критично към израелското правителство. А няколко години преди това, като председател на Социалдемократическата партия, Габриел посети град Хеброн на Западния бряг и нарече Израел \"режим на апартейд\".   Израелската заселническа политика постоянно предизвиква различия в мненията. Затова миналата година бяха отложени и двустранните правителствени консултации. Сега те ще бъдат възобновени в Ерусалим - по повод 70-годишнината от основаването на държавата Израел.   Принципът на двете държави   Новият външен министър на Германия Хайко Маас, също социалдемократ, полага големи усилия. Малко след встъпването си в длъжност той посети Израел и демонстрира тънък дипломатически усет за историческите измерения на германо-израелските отношения. Но и той е изправен пред шпагат - на фона на сегашната политическа ситуация. \"Както и преди, ние можем да си представим мирното бъдеще на демократичен Израел само въз основа на решение на принципа на двете държави\", заяви той на една пресконференция и по този начин продължи курса на своя предшественик Зигмар Габриел.     Епохално събитие   Международно признание за новата държава   Шест милиона жертви   \"Накба\" - Катастрофата на палестинците   Проекти за бъдещето   Детство в кибуц   Шестдневната война от 1967 година   Оспорваната заселническа политика на Израел   Ярост и камъни   Договорите от Осло   Празният стол на Ицхак Рабин   Реч на немски език пред Кнесета   Израелската стена   Поклон пред жертвите", "date": "2018.05.15", "title": "След Холокоста никой не очакваше такова развитие"}
{"url": "http://www.classa.bg/%D1%81%D0%B2%D1%8F%D1%82/item/381973-%D1%82%D1%80%D1%8A%D0%BC%D0%BF-%D1%85%D0%B2%D1%8A%D1%80%D0%BB%D1%8F-%D0%BC%D0%B5%D1%80%D0%BA%D0%B5%D0%BB-%D0%B2-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "С решението си за Иран Тръмп постигна и един доста неочакван ефект: по всичко личи, че отношенията между Русия и Германия започват да се затоплят. Какво още може да се очаква?             Със своята твърда политика президентът на САЩ Доналд Тръмп внася раздвижване в отношенията между Берлин и Москва. На 11-ти май канцлерката Ангела Меркел и президентът Владимир Путин разговаряха по телефона. На 15-ти външните министри на Германия, Франция и Великобритания ще се срещнат в Брюксел с иранския си колега. А на 18-ти май в Сочи е насрочена среща между Меркел и Путин.     Според официалното съобщение на Кремъл, в телефонния разговор между Меркел и Путин е било подчертано значението на ядреното споразумение с Иран за международната и регионална стабилност. А говорителят на германското правителство Щефен Зайберт каза, че Путин и Меркел възнамеряват с общи усилия да настояват за запазване на споразумението пред останалите държави, които са го подписали – Великобритания, Франция и Китай.   На конгреса на Католическата църква в Мюнстер Ангела Меркел в пряк текст разкритикува решението на Тръмп да се откаже от споразумението: „Не е правилно просто така да се отмени едно споразумение, което беше договаряно в продължение на 12 години и получи единодушното одобрение на Съвета за сигурност на ООН. Това накърнява доверието в международния ред.\"   Какво политика ще водят Китай и Русия?   За оцеляването на споразумението решаващо ще бъде не само поведението на Европа, но и политиката на Китай и Русия. Китай е най-големият купувач на ирански петрол. Техеран и Пекин искат през следващите десет години търговският им обмен да достигне стойности над 500 милиарда евро.   Новата железопътна връзка между Китай и Иран увеличава търговския оборот между двете страни   През 2014 година Русия подписа петгодишен енергиен договор с Иран на стойност 20 милиарда долара, заобикаляйки западните санкции срещу Техеран. А наскоро руският посланик в Техеран заявил, че двете страни търсят алтернатива на долара като разплащателно средство в двустранната търговия, съобщи руската агенция ТАСС.   В резултат от решението на Доналд Тръмп, всички санкции срещу Иран, които бяха в сила преди споразумението, сега отново ще бъдат задействани. Засега обаче не е ясно доколко САЩ ще наказват със санкции и онези германски или европейски фирми, които не спазват санкциите на Вашингтон срещу Иран и търгуват с тази страна – това са така наречените „вторични санкции\". Теоретически всички фирми, които търгуват както със САЩ, така и с Иран, могат да пострадат от вторичните санкции. В този списък влизат например самолетостроителят „Еърбъс\", френският петролен концерн „Тотал\", автомобилните концерни „Фолксваген\", „Пежо\" и „Рено\", германският технологичен гигант „Сименс\".   Германският външен министър Хайко Маас предупреди, че държавата едва ли ще може да опази такива фирми от вторични американски санкции. Ето защо министърът разчита най-вече на държавите, които искат да запазят подписаното от тях споразумение с Иран. А министърът на икономиката Петер Алтмайер, който идната седмица ще придружава Меркел в Москва, обещава на потенциално засегнатите фирми юридическа и практическа консултантска помощ.   Не е трудно да се разбере защо Германия е толкова сдържана по този въпрос. Само през миналата година германският износ за САЩ възлиза на 118 милиарда долара – в сравнение с това търговията с Иран е направо пренебрежима.   „САЩ са голяма горила на международната сцена\", каза Джудит Лий, специалистка по американско търговско право. И добави: „Ние се опитваме да контролираме не само нашите собствени фирми, но и фирмите на други страни.\"   Руши ли се единството на Запада?   Разочарование сред европейските партньори на Тръмп, които не успяха да го разубедят   В Германия и в Европа решението на Тръмп да се откаже от това многостранно международно споразумение се оценява именно като опит американското право и американската политика да бъдат наложени и извън границите на САЩ. Председателката на ГСДП Андреа Налес дори го нарече „тежък удар срещу трансатлантическия съюз\".    „Файненшъл Таймс\" смята, че 8-ми май ще влезе в историята като „деня, в който САЩ се отказаха от вярата си в своите съюзници\". А доайенът на Европарламента Елмар Брок каза: „Западното единство се руши, няма партньорство.\" Според него, европейците заедно с Русия и с Китай сега трябва сами да полагат усилия за това Средният изток да остане зона без ядрени оръжия.   От решението на Тръмп вече има последици. Една от тях: Китай и Иран се сближават. Само два дни, след като Вашингтон се отказа от ядреното споразумение, Китай пусна нова железопътна линия между двете страни. А ако френският концерн „Тотал\" замрази бизнеса си в Иран, китайски фирми навярно ще са готови да запълнят отворилата се празнина.", "date": "2018.05.15", "title": "Тръмп хвърля Меркел в прегръдките на Путин?"}
{"url": "http://www.classa.bg/%D1%81%D0%B2%D1%8F%D1%82/item/381974-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82%D1%80%D0%BE%D0%B2%D0%BD%D0%B8%D1%8F%D1%82-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%B5%D0%B2%D1%80%D0%B5%D0%B9%D1%81%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "  Тръмп избра нов скок в неизвестното в един регион, в който е достатъчна една искра, за да пламне.   Можеше ли Давид Бен Гурион да мечтае за такъв подарък, когато обяви създаването на Израел преди 70 г.? “Нито един град в света, нито Атина, нито Рим, не е изиграл толкова важна и дълга роля в историята на своята нация, както Ерусалим в историята на еврейския народ”, подчертаваше той. Бащата-основател на еврейската държава ясно бе изразил желанието си за суверенитет над свещения град. И въпреки това Доналд Тръмп може би прави отровен подарък на своя съюзник, премествайки посолството на САЩ в Ерусалим.     За пореден път американският президент действа сам, противно на мнението на традиционните си партньори. Той не се колебае да разруши параметрите за излизане от неразрешения конфликт между Израел и палестинците, вземайки страната на единия. Несъмнено зад това решение има вътрешнополитически съображения: да изпълни предизборно обещание и да привлече вота на протестантската десница, рещаващ на изборите    в средата на мандата.   След завземането на източната част на свещения град през 1967 г., великите сили внимаваха да не поставят под съмнение статуквото по взривоопасния въпрос за Ерусалим. Въпреки това Израел обяви града за своя “вечна” и “неделима” столица.   За международната общност Ерусалим не може да бъде признат за столица на Израел, докато палестинците нямат своя държава… А палестинците все още се надяват да установят столицата на бъдеща си държава в Източен Ерусалим.   От създаването на Израел Западът има една обща грижа: сигурността на еврейската държава. Признавайки Ерусалим за нейна столица, Тръмп рискува да подкопае още повече решението за две държави. Може би той смята, че след 70 г. на провали то може да бъде окончателно погребано? Но дори и да остава верен на образа си на “големия размирник”, Тръмп не предлага алтернативен мирен план. Той избра нов скок в неизвестното в един регион, в който е достатъчна една искра, за да пламне. ", "date": "2018.05.15", "title": "Посолството на САЩ: Отровният подарък за еврейската държава"}
{"url": "http://www.classa.bg/%D1%81%D0%B2%D1%8F%D1%82/item/381975-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B8%D1%80%D0%B0%D0%BD-%D0%B5-%D1%82%D1%80%D0%B0%D0%B3%D0%B8%D1%87%D0%BD%D0%BE", "text": "Всички в Иран очакваха, че след отмяната на санкциите през 2016 икономиката на страната отново ще дръпне напред. Надеждите обаче бяха попарени. Лошото е, че и занапред изгледите за Иран са доста мрачни.             Надеждите в Иран бяха огромни, когато в началото на 2016 икономическите санкции срещу страната бяха отменени. Едно десетилетие на пропуснати шансове изглеждаше приключено. Очакваше се, че търговията с петрол отново ще потръгне, че остарялата инфраструктура ще бъде обновена и че инвестициите от чужбина ще създадат основата за повече търговия, по-голямо производство и нови работни места.   \"Големите очаквания обаче не се материализираха\", казва Михаел Токус, шеф на Германско-иранската търговска камара. При това икономиката на Иран стартира устремно: през 2016 – т.е. още в първата година след вдигането на санкциите – беше постигнат стопански прираст от 12,5%. От 2017 насам обаче темпото намаля и ръстът се движи между пет и осем процента.     На пръв поглед това не е страшно. Но пък е недостатъчно, за да бъдат създадени нови работни места за младото население на страната. Днес всеки трети иранец под 24 години е без работа, а средната възраст на населението възлиза на 30 години. По данни от 2016 година 12,7% от иранците са безработни, а сред жените безработицата възлиза дори на 50%.   В анкета, проведена от IranPoll през миналата година, над 70% от иранците заявяват, че обикновените хора не са извлекли никакви ползи от отмяната на санкциите.   Петролът: благодат и проклятие   Ползи обаче имаше за петролния сектор. Още през 2016, според данните на ОПЕК, Иран е продал близо 80% повече суров петрол в чужбина, отколкото в годината преди отмяната на санкциите.   Петролът може да бъде истинска благодат - защото сделките с него носят една трета от приходите в държавния бюджет. Но може да бъде и проклятие: отпадне ли износът на петрол, икономическият прираст на страната се свива до минимум.   Що се отнася до другите отрасли, даже и през 2016 - годината на големия бум - индустрията и останалите икономически сфери отбелязаха твърде малък прираст - между 3 и 7 на сто. В селското стопанство например прирастът беше от 4,2%, в сектора на услугите – около 3,6%, в преработващата индустрия – около 6,9%. А строителният бранш отбеляза дори минус от 13,1 на сто.   Проблематичен и спъващ развитието фактор е обстоятелството, че най-големите предприятия в страната се контролират от Иранската революционна гвардия, от военните, различни религиозни фондации или от иранския върховен лидер аятолах Али Хаменей.   Всеобщ недостиг на пари   В страната се усеща и всеобщ недостиг на капитали, който също спъва икономическия напредък. Фирмите се нуждаят от свежи пари, за да правят инвестиции, както и държавата - за да изгражда нова инфраструктура. Инвестициите в публичния сектор възлизат едва на 3% от БВП. Банките отпускат кредити срещу толкова високи лихви, че предприятията се оказват принудени да отлагат някои спешно необходими инвестиции.   А иранската валута – риалът – се обезцени с една трета от декември 2017 насам. Според експертни преценки, едно петчленно иранско семейство разполага средно с малко над 500 евро на месец, а това го поставя под границата на бедността.   \"Близо пет години след избирането на президента Рохани иранската банкова система продължава да бъде неплатежоспособна\", написа икономистът Джавад Салехи-Исфахани в германския вестник \"Ханделсблат\".   А какво е положението с чуждестранните банки? Австрийската регионална банка \"Обербанк\" например вече обяви, че след отказа на САЩ от атомното споразумение с Иран смята да подложи на преоценка бизнеса си в страната. През есента на миналата година Обербанк беше първата европейска финансова институция, която веднага след отмяната на санкциите подписа кредитно споразумение с Иран. Още през ноември обаче банката даде на заден ход и реши, че няма да раздава повече кредити, независимо от високото търсене.   \"Санкциите на американците\"   Още преди отказа на САЩ от атомното споразумение, президентът Тръмп отчасти вече беше постигнал целта си - икономиката на Иран и търговията ѝ с чужбина бяха сериозно затруднени. А сега на практика и разплащанията на иранските фирми с чужбина са почти блокирани. Това се отнася особено за търговията с петрол – и то без значение дали в нея участват американски фирми или не.   \"На първо време става дума само за американски санкции срещу Иран\", казва Михаел Токус от Германско-иранската търговска камара. Неговото твърдение е вярно, само че има и още нещо: всяка голяма фирма, стъпила на световния пазар, е обвързана и с големите банки на Уолстрийт – т.е. може да се окаже пряко засегната от американските санкции.   \"Надеждата беше, че през 2018 иранската икономика ще тръгне отново напред. Тази надежда сега бе попарена\", казва Фолкер Трайер от Германската търговско-индустриална камара. Това се отнася и до германските фирми, които поддържат бизнес контакти с Иран. В случая става дума за търговски обем, който през настоящата година вероятно ще надмине четири милиарда евро. Попарени бяха обаче най-вече надеждите на хората в Иран – една страна с близо 80 милиона население.", "date": "2018.05.15", "title": "Положението в Иран е трагично"}
{"url": "http://www.classa.bg/%D1%81%D0%B2%D1%8F%D1%82/item/381976-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B7%D0%B0-%D1%82%D1%80%D0%B0%D0%B3%D0%B8%D1%87%D0%BD%D0%B8%D1%82%D0%B5-%D1%81%D0%BC%D1%8A%D1%80%D1%82%D0%BD%D0%B8-%D1%81%D0%BB%D1%83%D1%87%D0%B0%D0%B8-%D0%B5-%D0%B8%D0%B7%D1%86%D1%8F%D0%BB%D0%BE-%D0%BD%D0%B0-%E2%80%9E%D1%85%D0%B0%D0%BC%D0%B0%D1%81%E2%80%9C", "text": "От Белия Дом заявиха, че управляващата Ивицата Газа ислямистка групировка „ХАМАС“ е виновна за това, че по демонстрациите срещу преместването на посолството на САЩ в Израел от Тел Авив в Ерусалим край граничната ограда на палестинския анклав,  прераснаха в безредици, които доведоха до смъртта на най-малко 52-а араби и раняването на още хиляди, както твърдят от палестинското Министерство на здравеопазването.   „Отговорността за тези трагични смъртни случаи лежи изцяло върху „ХАМАС“, заяви говорителят на американското президентство Рай Шах пред репортерите. „ХАМАС, съвсем съзнателно и цинично, предизвиква тази реакция“, уточни той, като добави, че „Израел има право да се отбранява“.     Израел е предупредил управляващата в Ивицата Газа ислямистка организация „ХАМАС“, че ще продължи да избива лидерите на групировката, ако те продължат да предизвикват и организират сблъсъци край граничната ограда на палестинския анклав, пише електронното издание The Times of Israel. „Ако протестите продължат, убийствата ще се върнат“, е заявил пред израелският телевизионен канал „Хадашот ТВ“ неназован източник от силите за сигурност на еврейската държава, който е уточнил, че посланието е изпратено на „ХАМАС“ чрез Египет.   Израелската медия обяснява, че предполагаемото предупреждение е направено, докато самата палестинска групировка е отправила смъртни заплахи към израилтяните.   „Днес заявяваме ясно пред целия свят, че мирният протест на нашия народ предизвика врага да пролее още кръв“, е заявил един от лидерите на групировката Халил ал Хаийа, според цитата на израелското издание. Той е добавил, че въоръженото крило на „ХАМАС“ и други групировки „няма да мълчат за престъпленията на окупацията“.   Цитирайки източници от ислямистката организация, „Хадашот ТВ“ съобщава, че десетима нейни членове са убити по време на сблъсъците в понеделник, включително синът на съоснователя Абдел Азиз ал Рантиси.   Силите за отбрана на Израел определиха днешните сблъсъци като “безпрецедентни” в сравнение с тези от последните седмици. “Това е безпрецедентно по отношение на нивото на насилие в сравнение с предишните седмици”, заяви говорителят бригаден генерал Ронен Манелис, като посочи три опита за нападение от въоръжени мъже срещу израелските сили по време на безредиците като основно доказателство за жестокостта на бунтовете.   Въпреки международната критика за начина по който армията се спрява със сблъсъците, премиерът  Бенямин Нетаняху обеща, че Израел “ще продължи да действа решително и ще защитава нашия суверенитет и нашите граждани”. “Всяка страна има задължението да защитава своите граници. Терористичната организация “Хамас” обяви намеренията си да унищожи Израел и изпрати хиляди, за да пробие граничната ограда за тази цел”, подчерта той преди извънредната среща на кабинета по сигурността във връзка със ситуацията в Газа в понеделник вечерта.   Съединените щати са блокирали приемането от Съвета за сигурност на ООН на комюнике, призоваващо за независимо разследване на смъртоносните сблъсъци в ивицата Газа вчера, предаде Франс прес, като се позова на дипломатически източници.   В отхвърления текст Съветът за сигурност изразяваше “своето възмущение и печал от смъртта на цивилни палестинци, упражняващи правото си на мирен протест”. Той настояваше за “независимо и прозрачно разследване” на трагичните събития.   “Съветът за сигурност потвърждава, че всяко решение или действие, което претендира да променя характера, статута или демографския състав на свещения град Ерусалим няма никакви никакви правни последици… и трябва да бъде анулирано в съответствие със съответните резолюции на Съвета за сигурност”, се подчертаваше в блокираното комюнике.   Над 40 000 палестинци са участвали вчера според данни на израелската армия в протести в ивицата Газа край границата с Израел срещу преместването на посолството на САЩ от Тел Авив в Ерусалим.   По последни данни израелските въоръжени сили са убили най-малко 58 и са ранили 2771 палестинци, съобщи “министерството на здравеопазването” на контролираната от ислямисткото движение палестинска територия, цитирано от ДПА. 1373 от пострадалите са получили огнестрелни рани.   Преди това президентът на САЩ Доналд Тръмп прикани своите последователи да гледат на живо откриването на посолството на страната в Израел от Тел Авив в Ерусалим по телевизията, започнало в 15:00 часа българско време, решение, което той нарича “Велик ден за Израел”, но което предизвиква рязка критика и сред съюзниците на САЩ, и сред мюсюлманите по света, но и ярки приветствия в САЩ и в държавата на евреите.   Министърът на финансите на САЩ Стивън Мнучин заяви, че решението американското посолство в Израел да се премести от Тел Авив в Ерусалим е „приоритет от националната политика“. Бившият кандидат за президент на САЩ от Републиканската партия Мит Ромни подкрепи решението за преместването на дипломатическия обект, но остро разкритикува избора на свещеник, който ще освети новата сграда в Ерусалим.   Пастор Робърт Джефрис от Далас, който е духовен съветник на президента на САЩ Доналд Тръмп и ще извърши свещенодействието, е критикуван заради това, че в миналото е наричал исляма „ерес от дъното на ада“ и че евреите „не могат да бъдат спасени“. Съветникът на Доналд Тръмп по въпросите за близкия изток Джейсън Грийнблат заяви, че решението е „необходимо условие“ за траен мир между Израел и палестинците.   Министърът на правосъдието на Израел Айалет Шакед нарече президента на САЩ Доналд Тръмп „Чърчил на XXI век“ и разкритикува Европа, че не се учи от историята. „Тя затвори очите си пред засилването на нацистите и днес си затваря очите пред засилващ се Иран“.   Не всички обаче са на мнението на Израел и на САЩ. Палестинците приеха тежко решението. Преместването на американското посолство в Ерусалим ще „вдъхне живот“ на религиозния конфликт в района, заявява Хусам Зомлот, представител на Организацията за освобождение на Палестина (ООП) във Вашингтон. Междувременно на границата между държавата на евреите и Ивицата Газа започнаха подновени сблъсъци като от израелски огън са загинали най-малко 16 протестиращи палестинци.   Подкрепяната от Иран ливанска шиитска групировка „Хизбулла“ заяви, че решението на САЩ да преместят посолството си в Израел от Тел Авив в Ерусалим е „безсмислено“ едностранно решение. Арабската лига ще проведе извънредно заседание, на което ще обсъди въпроса. Срещата ще се проведе в сряда на равнище постоянни представители, за да „се спре нелегалното решение, взето от САЩ, за преместване на посолството в Ерусалим“.   Президентът на Турция Реджеп Тайип Ердоган заяви, че САЩ са загубили ролята си на посредник в Близкия изток. „С последното си действие САЩ избраха да бъдат част от проблема, а не от решението му. Те загубиха своята роля на посредник в близкоизточния мирен процес“, заяви той.   Редица европейски държави, включително Германия, Ирландия, Малта, Португалия, Полша и Швеция, са отказали поканата за церемонията за преместването на посолството на САЩ в Йерусалим в неделя. Решението на САЩ за преместване на посолството си в Йерусалим беше посрещнато с критики от Европейския съюз, въпреки че държави като Австрия, Румъния, Унгария и Чехия са приели поканата за церемонията по откриването, по този начин противоречейки на официалната политика на ЕС за статуса на Йерусалим.   Дори и Великобритания като един от най-близките съюзници на САЩ разкритикува решението. „Министър-председателят Тереза Мей заяви през миналия декември, когато това бе обявено за първи път, че не сме съгласни с решението на САЩ да преместят посолството и да признаят Ерусалим за столица на Израел преди договарянето на окончателния статут на града. Британското посолство в Израел се намира в Тел Авив нямаме планове да го местим“, заяви прессекретарят.", "date": "2018.05.15", "title": "Белия дом: Отговорността за трагичните смъртни случаи е изцяло на „ХАМАС“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381969-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%BC%D0%B0%D0%B9", "text": "ОВЕН ( 21 март - 20 април ) Днес, ще имате нужда от уюта на вашия дом, но шансът е, да не постигнете това. Семейната атмосфера и нуждите на членовете на семейството ви, може да ви подтикнат да действате без никакво отлагане. Не се отказвайте да участвате в различни събития и в същото време не се натоварвайте с повече, отколкото може да се справите. ТЕЛЕЦ ( 21 април - 21 май )  Опитайте , да се съсредоточите върху вашите неуспешни мчти. Животът може да ви даде последен шанс, да стигнете по-близо до тях. Това е ден, в който може да си позволите за малко да забравите за практичността и прагматизма и да изградите социалните си контакти, основани единствено на собствените си идеали. БЛИЗНАЦИ ( 22 май - 21 Юни ) През деня може да сте раздразнителни, прекалено упорити, непреклонни, груби и агресивни. Възможно е тези качества, да бъдат провокирани от материалните дела, например: лоша покупка, неотложни разходи, финансови загуби и имуществени претенции от вашите партньори или близки.   РАК ( 22 юни - 23 юли ) Талантите ви в областта на посредничеството и търговията, ще са по-изразени днес. Опитайте се да запазите вашия чар, стремеж да бъде универсални и доброто си самообладание и контрол, в противен случай, въпреки вашите добродетели, може да загубите хладнокръвието си и да се представите в лоша светлина . ЛЪВ ( 24 юли - 23 август ) През целия ден вероятността от стар конфликт, да се разгори с нова сила остава висока. Възможно е истинската причина за разногласията и раздорите, да бъде свързана с материална собственост или пари. Може да получите по-болезнен отговор и възможни повреди в далечното бъдеще, отколкото от сегашните си грешки и пропуски. ДЕВА ( 24-ти август - 23 септември ) Взаимодействието с другите хора, няма да бъде гладко за вас днес. Възможни са спорове, финансови загуби и разногласия. Напрежението може да има отрицателно въздействие върху здравето ви. Това не е най-доброто време за укрепване на социални връзки и контакти. ВЕЗНИ( 24 септември - 23 октомври) Когато общувате с другите, може да се сблъскате с измама, маниерност, липса на гъвкавост и хитрост. Материалния интерес, може забележимо да наелектризира ситуацията. Финансов проблем може да всее известно напрежение в отношенията между вас и ваши бизнес партньори, съпруг, колеги или клиенти.   СКОРПИОН ( 24 октомври - 22 Ноември ) Може да се наложи да свършите един куп малки задачи или натовареността ви да стане, по-интензивна и стресираща. Празното философстване, няма да ви помогне. Ще трябва да положите повече усилия, за да разберете по-добре материално / практичната страна на който и да е проблем.   СТРЕЛЕЦ ( 23 Ноември - 21 Декември ) Ако планирате да се забавлявате или почивате, трябва да си осигурите елементарна безопасност. Днес, трябва по-добре да наблюдавате децата си - да ги държите далеч от опасни игри и разходки. Опитайте се, добре да управлявате своите физически и умствени ресурси. КОЗИРОГ (22 Декември - 20 януари ) През целия ден, може трудно да се съсредоточвате върху творческите ви проекти или ежедневната си работа. Разсейващ и досаден фактор, може да бъде необходимостта да се социализирате, говорите или учите. Кратките пътувания, деловите задачи и професионалните контакти могат да отнемат много от енергията ви.  ВОДОЛЕЙ ( 21 януари -  19  февруари ) Това е идеалното време за покупки, включително по-големи и по-ценни придобивки. Ще бъде по-добре, ако ги планирате предварително, така ще имате възможност да купите наистина ценни и висококачествени продукти. Може да изхарчите голяма сума пари, управлявани от скрити намерения или емоционален изблик.   РИБИ ( 20 февруари - 20 март ) Това е благоприятно време за демонстрация на талантите ви, най-вече в домакинството, финансовата или артистичната сфера. Във взаимодействието с хора отдалеч и влиятелни лица, ще се чувствате удобно и може да бъде придружено от неочаквани събития.", "date": "2018.05.15", "title": "Дневен хороскоп 15 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381970-%D0%BA%D0%BE%D0%BB%D0%BA%D0%BE-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B2%D1%8F%D1%80%D0%B2%D0%B0%D1%89%D0%B8,-%D0%B0%D0%BA%D0%BE-%D1%82%D0%BE%D0%B2%D0%B0-%D0%B8%D0%BC-%D1%81%D1%82%D1%80%D1%83%D0%B2%D0%B0-%D0%BF%D0%B0%D1%80%D0%B8", "text": "Легендата за религиозния български народ ще рухне в мига, когато накарат вярващите да докажат вярата си, като доброволно се обложат с един минимален данък, пише И. Дичев по повод двата проектозакона  за вероизповеданията.             Ако изобщо има дискусия около проектозаконите за вероизповеданията, тя е предимно заради детинската обида на националпопулистите, задето ГЕРБ внасят своята версия заедно с ДПС и БСП, наместо да подкрепят тяхната. Има го и желанието да натрият носа на турците, като ги накарат да служат на български и да веят българския флаг над джамиите.   Иначе особени разминавания аз не виждам: основно става дума за борба срещу предполагаемия радикален ислям, който ще дойде заедно с финансирането от чужбина. Вярно, че много радикализъм в България не се наблюдава, но няма нищо лошо в това превантивно да се огледат саудитските фондации.   Другият, още по-консенсусен момент е желанието на парламентарните партии да прецакат малките религиозни деноминации за сметка на двете големи. Евреи, алевити или католици например няма да получават нито финансиране от държавата, нито ще имат право на дарения от чужбина. Доц. Михаил Иванов обърна внимание, че дори свещениците в софийската руска църква или в католическата в Белене няма да могат да получават заплата, тъй като са чужди граждани и са финансирани от своите чуждестранни църкви. Не ви ли прилича малко на глупаво престараване?     Колко са (не)вярващите?   И двата проектозакона въвеждат принципа, според който се финансират политическите партии. А той прави именно това: помага на големите да станат още по-големи, а на малките - да залинеят и изчезнат.   Но как се определя колко привърженици има съответната деноминация? Тук стигаме до най-абсурдното - щели да вземат данните от преброяването през 2011, където за източноправославни са обявени 76%, за мюсюлмани 10%, а всички други падат под прага от 1%, който е необходим, за да бъдеш финансиран.    А добре знаем как анкетьорите определят религиозната принадлежност - нито се интересуват дали ходиш на служба, нито дали си кръстен, нито дори дали вярваш в съответното божество. Отчита се етническият тип, без особено задълбочаване (често в разговор със съседите от блока) и трябва човек да има много специални религиозни нагласи, за да поиска изрично да се определи като будист или свидетел на Йехова например.   Впрочем, в това преброяване неотговорилите на въпроса за религията, плюс неопределилите се, плюс посмелите да заявят, че не вярват в нищо, правят цели 33,6% - един солиден процент български гражани, които ще бъдат дискриминирани от подготвения закон: ще им взимат от данъците за нещо, към което те нямат отношение. Защото вижте: контролът върху потенциална политизация на религиозните практики е едно, съвсем друго е пренасочването на публични средства. А очевидно в този парламент няма лява или пък либерална партия, която да защити интереса на светската ни модерна държава.   Убедени ли сме, че искаме да плащаме за частните ритуали и тайнства на някакви общности? Искаме ли да строим църкви и джамии например, наместо да даваме пари за училищата? Нямам нищо против всеки да вярва в каквото намира за правилно, но тук говорим за обществени средства.   Питам се например това: като започнем да даваме заплати на свещениците, ще продължат ли да взимат по 40 лева за панахида, която трае 20 минути? Ще се лишат ли от някои от имотите си, които дават под наем? Ще плащат ли данъци като всички нас? Разбира се, чудесно е държавата да участва там, където трябва да се поддържат храмове, които представляват елемент от културното ни наследство. Но то по определение е на всички ни, докато тук говорим за една окултна дейност, която не е консенсусно приета от всички в обществото ни. Най-приемливото решение   Най-добро ми се вижда решението в онези страни, където финансирането на култовете става чрез данък по избор: държавата определя размера на сумата, а ти я насочваш към деноминацията, която ти е важна. Обикновено парите са около един процент от общите ти данъци: ако взимаш 1000 лева, данъкът ти е 100, от тях това би било 1 лев.    Който няма доходи - не плаща, разбира се.   Ще кажете - много хора ще се изхитрят и няма да плащат. За да се избегне подобно нещо, в Италия например правят данъка задължителен, но дават следната опция: ако не си привърженик на нито една деноминация, можеш да насочиш парите си към други социални дейности.   Системата може да се прецизира в различни посоки, може и бюджетът да додава в определени ситуации. Подчертавам принципа, който ми се вижда най-правилен: вярващият да се самоопределя активно, а не демографите да му спускат религиозната принадлежност според някакви национални проценти. А и така проблемът с броенето от само себе си ще отпадне. И още нещо: ако не си готов да дариш нещо - било пари за църквата, било време за изповед, какво точно значи това, че си вярващ? Същият проблем се появява периодично с вероучението в училище: понеже децата не го избирали свободно, дайте да го направим задължително.   Така се налага следното заключение: боят се вероятно, че цялата тази легенда за религиозния български народ ще рухне в мига, когато накарат вярващите - и християни, и мюсюлмани - активно да докажат вярата си, като свободно се обложат с един минимален данък.", "date": "2018.05.15", "title": "Колко ли българи ще останат вярващи, ако това им струва пари?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381965-%D0%B4%D0%B5%D0%BC%D0%B8-%D1%80%D0%BE%D1%83%D0%B7-%D0%BF%D0%BE-%D0%B1%D0%B8%D0%BA%D0%B8%D0%BD%D0%B8", "text": "Тя гордо защитава мнението си, че извивките на тялото й съперничат на известните форми на представителките на семейство Кардашиян. И Деми Роуз се впусна в защита на тезата си като позира съблазнително в курорта Ибиса за своята марка бикини, пише \"Дейли Мейл\".      Зашеметяващата 23-годишна моделка показва без свян своите секси извивки в нейните микроскопични бикини, към които бе добавила и пола, сякаш изработена за флирт. Във фотосесията Деми излъчва увереност и като че ли примамва с вида си, когато изправя десния си крак във високите си токчета. Деми Роуз вече си е спечелила над 3.5 милиона последователи в \"Инстаграм\" със селфитата, които публикува там. Легионът от фенове се възхити и този път на таланта й да позира пред обектива.                ", "date": "2018.05.15", "title": "Деми Роуз по бикини"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381966-%D0%BA%D0%B5%D0%BD%D0%B4%D1%8A%D0%BB-%D0%B4%D0%B6%D0%B5%D0%BD%D1%8A%D1%80-%D0%B3%D0%BE%D0%BB%D0%B0", "text": "22-годишният топ модел и сестрата на секс символа Ким Кардашиан Кендъл Дженър наскоро посети ежегодния Фестивал за костюмите, чиято тема беше \"божествени тела\". След събитието красавицата изплува в \"Историята\" на \"Инстаграм\" с потресаващи фотоси. Момичето седи голо пред огледалото в банята и отпива вино.       Моделката изобщо не изглежда щастлива. Момичето се е свило в ъгъла и ядосано гледа в камерата.  Същия ден тя участвала и в снимки за списание ELLE. С не по-малко тъжно лице. Може би всичко е свързано с тревожното разстройство, което моделката е развила. Въпреки че, според Кендъл, сега тя се стабилизира, феновете я подкрепят.  \"Тъй като говорех за разтройството си, много хора дойдоха при мен с думите: \"Боже мой, имам същия проблем\"Кендъл Дженър на срещата - 2018.              ", "date": "2018.05.15", "title": "Кендъл Дженър гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381967-%D0%BF%D1%80%D0%BE%D0%B2%D0%B5%D1%80%D0%B5%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D1%82%D0%B5-%D0%BF%D1%80%D0%B5%D0%B6%D0%B8%D0%B2%D0%B5%D0%BB%D0%B8", "text": "Много от хората вярват, че живеем повече от един живот, а качеството на всеки следващ зависи от това колко справедливи и добри сме били в предишния. Според някои будисти душата се преражда, докато не достигне до съвършено просветление. Как да разберете обаче дали душата ви е изпълнила своята мисия и е постигнала въпросното съвършенство? Сега ще разберем заедно.     Безпричинен страх Според психолози, всяка човешка фобия може да бъде обяснена. Ако например се плашите да летите, защото мислите, че ще паднете или пък ви е страх от водата, защото смятате, че ще се удавите, това означава, че в минал живот вече сте имали някои трагични събития, свързани с тези фобии. С други думи, ако душата ви се притеснява от такова нещо, то значи е преживяла такава трагедия и я обземат страхове, че това ще се повтори.   Развита интуиция Обикновено \"опитни\" хора се чувстват сякаш са живели вече много, много години и са виждали практически всичко в този свят. Всички сме попадали на хора, които въпреки крехката си възраст успяват да ни удивят с мъдростите си. Тези хора често се доверяват на интуицията си и често успешно предвиждат развитието на дадена ситуация. Често към тях за съвет се обръщат много по-възрастни хора.   Повтарящи се сънища Експертите смятат, че в съня обикновено виждаме това, което ни вълнува най-много. Ако постоянно сънувате едни и същи сънища, това е повод да размишлявате върху факта, че душата ви може да е живяла повече от един живот и сега превърта тези моменти, които са от особено значение за нея. Ето защо нашите предци са вярвали, че всеки сън има своя собствена интерпретация и е в състояние да ни разкаже какво ще ни се случи в близко бъдеще или какво се е случило с нас преди това.   Чувство за дежавю Тези хора, които не идват на тази Земята за пръв път, усещат, че някои събития вече са се случили с тях и почти ясно могат да кажат какво ще се случи по-късно. В същото време те могат да видят събитията в съня си или просто да се натъкнат на позната вещ, която активизира процесите в мозъка и им напомня, че нещо подобно се е случило с тях.   Приемане на чуждата болка, като своя Смята се, че хората, които са много чувствителни и са били подложени на голямо страдание в миналото, са натрупали толкова много емоции и са изпитали толкова много емоционални катаклизми, че сега могат да реагират чувствително на всичко, което се случва около тях.   Интерес към мистиката Ако сте привлечени от всичко мистично и необичайно и приятели ви непрекъснато ви намекват, че сте твърде философски настроени към живота, то можете да сте сигурни, че по този начин се опитвате да намерите смисъла на живота и да коригирате грешките, които сте направили по-рано. Будистите, например, вярват, че тези прераждания ни се дават само, за да се отървем от лошите навици, да забравим суетата и да се научим да намираме положителни неща във всичко.   Живот без грешки Експертите са уверени, че \"бившата\" душа вече е успяла да анализира грешките си, направени в миналото, защото в реалния живот тя позволява много по-малко пропуски, отколкото тези, които за пръв път изпитват всички превратности на съдбата. Ето защо, като гледаме някои хора, имаме чувството, че вече предварително знаят как да действат в тази или онази ситуация.", "date": "2018.05.15", "title": "Проверете какво сте преживели!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381968-%D0%BA%D0%B0%D0%BA-%D0%B4%D0%B0-%D0%BE%D0%B1%D0%B8%D1%87%D0%B0%D1%88-%D0%BC%D1%8A%D0%B6%D0%B5%D1%82%D0%B5", "text": "10 наблюдения от един практикуващ психолог за това как да се обичат мъжете. Никаква теория. Само практически работещи съвети. За последните години от моята практика, след като се срещнах с повече от двеста двойки, започвам да поставям под съмнение фразата на Лев Николаевич Толстой, че всяка нещастна двойка е нещастна по своему. В условията на краен брой фактори, формиращи една личност, психологията доста напомня на математиката.    И със сигурност има неща, които могат да бъдат извадени пред скобите в болшинството уравнения. Разбира се, всичко е много индивидуално. Но като цяло жената е по-емоционалното същество и се нуждае от повече време, за да достигне до логични изводи.    И в промеждутъка между чувството и мисълта, понякога тя успява да натвори големи безумия. Както и да провали комуникацията. Има и момичета, които в светлината на своята неопитност и възпитание, живеят изключително в този промеждутък, никога нямат време да разсъждават, защото отново и отново ги застига новата емоция. И този цикъл започва отново.    Скучни по природа, мъжете не са склонни да строят въздушни кули и живеят в геометрично простия свят на очевидните реалности. Затова на жените се налага да забавят малко своите емоционални процеси и да форсират мисловните. Но като начало, могат да следват няколко правила:    1. Всяка минута  помнете каква е целта на вашите отношения с мъжа При нормалните хора целта на отношенията е да се обезпечи максимален комфорт за дълго време, така че да бъдат щастливи и двамата партньори. Повтаряйте си това всеки път, когато ви идва вдъхновението да поучавате, да превъзпитавате и критикувате вашето момче, да си го изкарате на него по време на ПМС, да го ревнувате, да спорите за политика, да се изказвате за приятелите му или да обсъждате цвета на ризата му. Струва ли си заради вашата правота или интерес в конкретната ситуация да го лишавате от мира и радостта? От практиката си мога да кажа, че почти две трети от източниците на конфликти са в стила „жената измисля изневиделица някакъв проблеми и го раздува до мащабите на трагедия.\"    2. Хвалете го  Не бъдете за него ядосана майка, строг шеф и капризна дъщеря. От всички тези превъплъщения вземете само положителната съставка – постоянна, но ненатрапчива грижа, заинтересованост от неговото израстване и възхищение. Не се страхувайте, че ще го разглезите като го хвалите. Все пак, психически нормалният човек има праг на самооценка. Освен това да хвалиш, не означава да ласкаеш. Означава просто да гледаш на него с желание да видиш по-доброто. А ако той не заслужава похвала и всичко прави не както трябва, то какво изобщо правите заедно с този лузър? Напуснете го и не продължавайте агонията.    3. Не го унижавайте  и не правете скандали пред други хора Изясняването на отношенията на публични места е табу! Все още живеем в общество, в което една жена понякога може да си позволи да бъде красива и лекомислена кукличка, но за мъжа публичният имидж е много, много важен. И когато неговата половинка, т.е. най-довереният човек, започва да подронва авторитета му пред приятели, колеги или дори сред непознатите в метрото, за него това е нож в гърба. Такова поведение той може и да ви прости, но никога няма да забрави. Да станеш причината той да изгуби авторитета си е най-голямата стратегическа грешка в отношенията. Бъдете сигурни. Така че оставете претенциите си и изясняването на нещата за вкъщи – заедно и насаме. Осмислете ги и вижте точка 1.    4. Не използвайте  в обръщенията си към него умалителни Патенце, котенце, зайче... той не си представя себе си в такава светлина. Това е все едно той да ви казва „майко\" или „редник Джейн\". Представяте ли си? Оставете гальовните обръщения за специални интимни случаи.    5. Подкрепяйте  увлеченията му, дори и най-идиотските Желанието за съпротива на новите инициативи е заложено в природата на всеки човек, тъй като всяка система се стреми към равновесие. Но тук вие трябва да сте по-умни от природата. Каквито и да са неговите увлечения – риболов, свирене на тромбон, футбол, колекциониране на градински джуджета – изходете от реалистичната оценка на максимално възможните щети лично за вас и за семейното благосъстояние. Дразните се от неговите разходи за риболова или за градинските джуджета, които му доставят радост, но после се чудите защо той толкова яростно ненавижда вашите походи по обувните магазини. Е, може и двете тераси да са задръстени с градинските джуджета, но какво толкова? И така: ако не го цените и подкрепяте, ще го направи някой друг. И в този момент вие ще сте в слабата позиция.    6. Най-поразителният  ви външен вид е за него, а не за фирменото парти Синдромът на ловеца, губещ интерес към уловения дивеч, е свойствен на жените не по-малко отколкото на мъжете. Това, че вече сте го впримчили в съжителство или брак, не значи, че той ще е влюбен във вас завинаги. Да, това е гадно и банално, но половината от моите пациенти мъже се оплакват от това, че жената до него е занемарила външния си вид след като отношенията са навлезли във фазата на сигурността. След като на сватбената снимка сте били с руси къдрици и рози, а сега сте с безформена къса прическа и размъкнат гащеризон, не се сърдете, ако той е спрял да ви възприема като привлекателна дама. Още повече, ако за корпоративното парти се гласите и си купувате нова червена рокля, а вкъщи ходите в едни и същи дрехи с пастелни цветове, (които мъжките очи възприемат като бледи и асексуални). Това е много просто, но жените не престават да правят тази грешка.  7. Той е главният  и точка Всъщност, това е толкова лесно... Основният проблем на феминистките, образно казано, се състои в опитите им да разтоварват вместо да танцуват. Дали е от еволюцията, от социалните нагласи или от възпитанието в повечето семейства, но на мъжа е отредена ролята да решава проблеми, да е лидерът, да е капитанът и т.н. Това по никакъв начин не ви унижава, освен ако самите вие не решите, че искате да сте унизени. Една жена може да приеме подадената й ръка при слизане от автобуса като галантност, но друга – като намек за физическата й неспособност да прескочи локвата пред автобуса. Очевидно е коя се наслаждава на общуването с другия пол и коя страда от гнета на шовинистите. Вие трябва да решите каква да сте. Подарете му радостта да бъде силният, да действа, да мисли и да играе първа цигулка. Позволете му той да води и танцът ще се получи. Дори и невинаги да е прав, после можете тихомълком да поправите нещата. Дори и лъвският пай да е ваш, ако го обичате, нищо не ви струва да изиграете сцената „Ти си моят герой...\" Реализирайте своето желание за власт на други места.    8. Говорете  за важните неща направо, без намеци Мъжете разбират от намеци, но най-често когато това са намеците на други мъже или такива, от които имат полза. За тях (може би с изключение само на японците) не е прието да се говори за нещата на езопов език. Ако той иска да продаде един мотоциклет на свой клиент, той ще каже: „Марката е известна, гаранционният срок е средният за пазара, ще ви дадем 7% отстъпка.\" Затова излагайте позицията си просто и ясно. Но не глобално. Не му казвайте: „Не ме обичаш вече, нали?\", а „Изморих се да събирам твоите риболовни червеи из цялата къща. Мама не ме отгледала за това... Намери си прислужница.\"    9. Не го поставяйте  в центъра на своята вселена и не изисквайте той да ви поставя в центъра на своята Тук не говоря за искрената загриженост за взаимните потребности и за дълбочината на любовта помежду ви, а за изискванията за дребни неща. Половинчасовите празни разговори по телефона по пет пъти на ден дразнят всеки мъж. Психологическата зависимост от неговото мнение го ласкае, но също и го дразни. Затова не се опитвайте официално да му посветите живота си. Това го плаши. А упреците в липса на внимание в съчетание с безпредметни емоционални изблици много бързо ще го изморят, а вие ще останете с напразните вопли „неблагодарник такъв, аз дадох всичко от себе си...\" Няма нужда да му давате всичко. Предложете му най-апетитните части.    10. Научете  се да готвите вкусно И гответе! Това не подлежи на обсъждане. Еквивалентът на „тя не готви\" е „той носи вкъщи по-малко пари от нея\".", "date": "2018.05.15", "title": "Как да обичаш мъжете"}
