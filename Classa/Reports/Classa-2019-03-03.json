{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393209-%D0%BC%D0%B0%D1%80%D0%B8-%D0%BA%D1%8A%D0%BD%D0%B0%D0%BB%D1%8F%D0%BD-%D0%BA%D0%B8%D1%82%D0%B0%D0%B9%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B2%D0%B8%D0%B4%D0%B8", "text": "„Китай върви напред с гигантски скокове. Удивена съм! Всичко е много красиво, чистотата е изрядна. А китайците са така гостоприемни! И не приемам твърдения, че били ниски! Видях красиви млади хора – стойни и високи“ – каза г-жа Мари Къналян на откриването на поредната и самостоятелна изложба. В Съюза на българските журналисти фотографката, която свързваме с арменското малцинство у нас, нареди фотосите, заснети в Китай през пролетта на миналата година. Деца, майки, работници, цветя, строежи - нищо не убягнало от фотообектива на г-жа Къналян. По време на пътуването, заедно с председателката на СБЖ, Снежана Тодорова, фотографката е работила здраво. Снимала е със сърце и това си личи от фотосите.  Сред гостите на откриването на изложбата преобладаваха китайците. Дойде и екип на в. „Китай днес“. Мари Къналян  Китайското чудо трябва да се види Всички похвалиха авторката на снимките, мнозина и поднесоха цветя. Събитието бе озвучено от Светослав Дермеджиев – известен виолончелист, обиколил света, който изпълни китайска музика, подбрана специално за случая. Топли думи за Мари Къналян каза пред „Над 55“ общинската съветничка от ГЕРБ Ирина Йорданова, а бизнесдамата Марияна Печеян ги потвърди. Очарована от видяното бе и музикалната педагожка Мария Елмазова. Съпругът на Мари Къналян, Георги, държеше всичко под контрол и се наслаждаваше на успеха на любимата жена. За никого не е тайна, че той е помагал в подредбата, защото всичко му иде отръки. Домакините се бяха постарали да осигурят по чаша вино за всички гости. Главната редакторка на в. Ереван, Варто Топакбашян, също се появи на партито, като не пропусна да опита виното. Най-щастлива от всички, естествено, бе г-жа Къналян. Усмихната, превъзбудена и готова за нови изложби,тя обърна внимание на всички. „Очарован съм от Вас, за мен е чест, че свирих на това хубаво събитие“, призна специално пред фотографката виолончелистът Светослав Дерменджиев и заяви, че вече изпитва желание да посети Китай ", "date": "2019.03.03", "title": "Мари Къналян  Китайското чудо трябва да се види"}
{"url": "http://www.classa.bg/%D1%81%D0%B2%D1%8F%D1%82/item/393207-%D1%82%D1%8A%D0%BC%D0%BD%D0%B0-%D0%B3%D1%80%D1%83%D0%BF%D0%B0-%D1%81%D0%B5-%D0%BE%D0%B1%D1%8F%D0%B2%D0%B8-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2-%D0%B8%D0%B7%D0%B3%D0%BD%D0%B0%D0%BD%D0%B8%D0%B5", "text": "Южнокорейската организация, която подкрепя севернокорейските дезертьори, Cheollima Civil Defense (CCD), заяви в петък, че е създадено правителство в изгнание на Северна Корея, което е осъдило правителството на севернокорейския лидер Ким Чен Ун, защото е \"неморален и незаконен режим\". Според изявлението на групата, публикувана на корейски и английски език, неговото правителство, наречено \"Свободна Чосон\" по отношение на старото име на Корея, е \"единственият легитимен представител на корейския народ на Севера и неговата мисия е премахването на това голямо зло, което той описва като \"петно върху самата душа на човечеството\".   Групата публикува и видеоклип, в който жена, облечена в традиционна корейска рокля с размито лице, чете манифеста на организацията пред типичен корейски павилион. В бележките си, направени в деня на 100-годишнината от Движението за независимост от 1 март, 1919 г., за да освободи Корея от японската окупация, групата твърди, че ще продължи кампанията си до \"деня, когато светлината наистина бъде възстановена в Пхенян. \" Малко се знае за тази група. Според АФП тази тъмна група се появи през 2017 г. с публикуването на видеоклип на Ким Хан-сол, син на Ким Чен-нам, брат на Ким Чен-ун, убит от две жени, които го отровили с нервните агенти VX впрез Февруари 2017 г. на летище Kuala Lumpur в Малайзия. В това видео организацията твърди, че е гарантирала безопасността на Ким Чен-нам след убийството на баща му. Организацията може да е свързана с разузнавателните служби на Южна Корея, според AFP. Някои части от текста на уебсайта на групата изглежда са преведени директно от английски, добавяйки още въпроси относно автентичността и произхода на документа. По-рано групата заяви, че е отговорила на спешните искания за защита на \"сънародниците\" и изрази своята благодарност към държави като Китай, САЩ и Холандия. Декларацията идва само ден след края на втората среща на върха между президента на САЩ Доналд Тръмп и президента на Северна Корея, в която не бе постигнато споразумение.", "date": "2019.03.03", "title": "Тъмна група се обяви за правителство на Северна Корея в изгнание"}
{"url": "http://www.classa.bg/%D1%81%D0%B2%D1%8F%D1%82/item/393208-%D1%82%D1%80%D1%8A%D0%BC%D0%BF-%D0%BC%D0%BE%D0%BB%D0%B8-%D0%BA%D0%B8%D1%82%D0%B0%D0%B9-%D0%B4%D0%B0-%D0%BF%D1%80%D0%B5%D0%BC%D0%B0%D1%85%D0%BD%D0%B5-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%B2%D1%81%D0%B8%D1%87%D0%BA%D0%B8-%D0%BC%D0%B8%D1%82%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B5%D0%BB%D1%81%D0%BA%D0%BE%D1%81%D1%82%D0%BE%D0%BF%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8", "text": "Американският президент Доналд Тръмп заяви, че е поискал от Китай да премахне всички мита за американските селскостопански продукти. \"Веднага\". \"Помолих Китай незабавно да премахне всички мита за нашите селскостопански продукти (включително говеждо, свинско и т.н.) според търговските дискусии, които са на път\", каза президентът. \"Аз пък не увеличих втория си митнически график на 25% на 1 март. Това е много важно за нашите големи земеделски производители и за мен!\", Добави Тръмп. В предишни изявления Тръмп заяви, че планира да увеличи митата за 200 млрд. Долара за вноса на азиатския гигант от 10% на 25%, ако не постигнат търговско споразумение преди 1 март.   Миналата седмица Доналд Тръмп обеща да отложи очакваното увеличение на митата за Китай поради \"напредъка в търговските преговори\", които двете страни поддържат.   В друга публикация Тръмп обясни, че ако бъде постигнат напредък в преговорите, ще се проведе среща с китайския му колега, за да се постигне споразумение. Въпреки че президентът не уточни датата, на която ще се състои срещата със Си Дзинпин, тя ще се проведе в неговата резиденция Мар-а-Лаго в Палм Бийч, Флорида.   На 1 декември 2018 г. американският президент Доналд Тръмп и китайският му колега Си Дзинпин се съгласиха на 90-дневно „примирие\" в търговския си спор в края на срещата си в Буенос Айрес. И двете страни бяха оптимисти за дългоочаквания диалог. Пекин се надява да разреши търговското напрежение с Вашингтон съгласно принципа на равенство и взаимно уважение.", "date": "2019.03.03", "title": "Тръмп моли Китай да премахне \"незабавно\" всички мита за американските селскостопански продукти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393201-%D0%BD%D0%B5%D0%B4%D0%B5%D0%BB%D1%8F-%D0%BC%D0%B5%D1%81%D0%BE%D0%BF%D1%83%D1%81%D1%82%D0%BD%D0%B0-%D0%BC%D0%B5%D1%81%D0%BD%D0%B8-%D0%B7%D0%B0%D0%B3%D0%BE%D0%B2%D0%B5%D0%B7%D0%BD%D0%B8", "text": "Днес е църковният празник Неделя Месопустна, наричан още Месни заговезни. Месни Заговезни е винаги в неделя - осем седмици преди Великден.   Празникът получава името си от традиционната вечеря с месни ястия, след която е забранено да се яде месо до края на Великия (Великденския) пост. Думата „заговезни\" идва от заговявам, започвам да постя. В съботата преди Месни заговезни е Задушница, когато се прави помен за мъртвите. Седмицата между Месни и Сирни Заговезни се нарича Сирница, защото е подготовка за Великия пост. До Сирни Заговезни трябва да приключат всички сватби, защото през Великия пост до вторник на Светлата седмица не се позволява венчаване.     Заговява се от месо, затова празничната трапеза е само от месни ястия. В седмицата след това се яде много сирене, масло и яйца. Това е и последната седмица, в която младите могат да се събират на хорището, да пеят и играят хора. До Великден (Пасха) следват хранителни и духовни пости.  На Месни Заговезни се приготвят баница с мас и извара, кокошка, яде се свинско месо. В храмовете се четат откъси от Светото Писание, които говорят за Страшния съд. Така Църквата припомня за трагичните последици от греха и призовава всички към служба на ближния и към добродетелност.", "date": "2019.03.03", "title": "Неделя Месопустна (Месни заговезни)."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393202-%D0%BF%D1%80%D0%BE%D1%84-%D0%B8%D1%81%D0%BA%D1%80%D0%B0-%D0%B1%D0%B0%D0%B5%D0%B2%D0%B0-%D0%B7%D0%B0%D1%89%D0%BE-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%BE%D1%82%D0%B1%D0%B5%D0%BB%D0%B5%D0%B6%D0%B8%D0%BC-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%BE%D1%81%D1%82%D1%82%D0%B0-%D1%81%D0%B8-%D0%BA%D0%B0%D0%BA%D1%82%D0%BE-%D0%BF%D0%BE%D0%B4%D0%BE%D0%B1%D0%B0%D0%B2%D0%B0", "text": " да сме в плен както на националните си комплекси, така и на сателитния синдром, който ни кара да се приспособяваме към всяка велика сила, в чиято сфера попадаме Отново идва 3 март – от 1888 г. национален празник на възкресена България. И отново българите или по-скоро политическите анализатори са разделени за празника – не толкова заради смисъла му, колкото заради днешните политически и геополитически обстоятелства. Това поредно национално раздвоение ме кара да си задам въпроса защо не можем да отбележим възраждането на държавността си както подобава?    А отговорът ми е, че продължаваме да сме в плен както на националните си комплекси, така и на сателитния синдром, който ни кара да се приспособяваме към всяка велика сила, в чиято сфера попадаме. И гарнираме всичко това с патриотарски заявления за собственото си величие. Тези думи не звучат празнично, но са ни необходими, за да разберем защо не можем да посрещнем националния празник с чувство за национална гордост и вдигната глава. За да го направим, трябва наистина да познаваме цялата история – не само своята гледна точка, а и тази на другите участници.  Ще започна с това как започваме възстановяването на своята държавност след векове държавно небитие. Голямото българско събуждане се нарича Българско възраждане. Без него нито щеше да се възроди българското самосъзнание, стимулирано от малката „История славянобългарска”, нито новата българска книжовност и просвещение, нито самостоятелната Българска църква, която в онази епоха е равнозначна на държавност, нито пък толкова много българи щяха да започнат да мислят и да се подготвят за освобождение с оръжие в ръка. Повратната точка на този първи етап от борбата за държава е най-голямото надигане – Априлското въстание от 1876 г. Каквото и да говорим днес за онази епоха, струва ми се, че никой сериозен български националреволюционер не е мислил, че със собствени усилия българите биха могли да прогонят турския аскер от българските земи и да изградят новата държава.  Дори и да не са били наясно с тънкостите на европейския баланс на силите и със сложните взаимоотношения във Виенския концерт на великите сили, всички те са знаели, че вътрешната революция трябва да бъде подкрепена отвън, за да постигне целите си. И това на първо място се отнася за Апостола на свободата Васил Левски, когото през последните години политици и политиканстващи използваха как ли не и му приписваха какви ли не думи, за да го превърнат в част от новата русофобска вълна. Но май това е съдбата на всяка голяма и светла личност – да бъде използвана от дребните си последователи.  Всички знаем и се гордеем с това, че през 1876 г. цяла Европа вдига глас в защита на българите, жестоко наказани заради безумната си смелост да се изправят полувъоръжени срещу могъщата империя. Да, във Великобритания и Франция и къде ли не из Европа политици и интелектуалци говорят и пишат за турските зверства и за защита на българите и босненците. Само че това съпричастие си остава на думи и често е част от вътрешнополитическа игра. Както и да пренаписваме днес историята си с оглед на новите си съюзници, не може да отречем, че единствената държава, в която не само се говори и пише, а която е готова и да воюва за освобождението на българите, е Русия. Вярно е, че българските страдания дават шанс на унизително победената в Кримската война Руска империя да се върне на европейската сцена. Вярно е и това, че тя се възползва от европейското обществено мнение, за да получи съгласието (небезусловно) на другите велики сили за нова война с Османската империя. Но това ни най-малко не намалява значението на Руско-турската война от 1877-78 г. за българите.  Сложните обстоятелства, при които се подготвя освобождението би трябвало да научат на нещо българските политици. А именно, че не трябва да очакват великите сили да обслужват българските интереси, а да търсят и използват съвпадението на техните интереси с нашите. Казвам това, защото следващите изпитания, с които се сблъсква младата българска държава, показват, че урокът не е научен. Продължаваме да търсим сметка и отговорност от великите сили за всеки наш неуспех, вместо да овладеем изкуството на дипломацията. Така се ражда и сателитният синдром, който замества с подчинение умението да се възползваме от противоречията между великите сили в наш интерес.  Не бива да забравяме и още нещо. Това, че в Руската империя тази война, за разлика от многото дотогава, е възприета от обществото като справедлива и оправдана. Съпричастието към трагичната съдба на българите, възприемани като братя славяни и православни единоверци, ражда масовото доброволческо движение. Българските борци за свобода влизат и в руската литература – надявам се, че по-възрастните българи не са забравили романа на Иван С. Тургенев „В навечерието”, където един от главните герои е българският революционер Инсаров. Да, в него става дума за 50-те години, а не за 70-те години на ХIХ в., но това с още по-ясно показва колко важна за руснаците е съдбата на поробените българи. Доброволците са толкова много, че до средата на войната те преобладават в руската армия. За тях войната не е имперска, а истински народна.  Следващият момент, по който българите спорят днес, е краят на войната. Имам предвид не само трудния ѝ ход, коствал на руските войници, българските опълченци и населението толкова много жертви. А предварителния Санстефански мирен договор, чието подписване е плод на усилията на граф. Николай П. Игнатиев и силно се отличава от предварителните намерения на Русия. Днес този договор и неговият инициатор се натоварват с удивително много негативни емоции. Вече добре знаем, че договорът е част от по-голямата игра на Русия да получи колкото се може повече от победата, но да се обвинява граф Игнатиев за това, че е накарал турците да се подпишат под карта, която следва границите на Българската екзархия, е тъжно и жалко. Защото показва дълбокия ни комплекс да търсим вината за всичко в другите, включително и, че не са осъществили нашите мечти. И забравяме, че нито една християнска държава на Балканите не възниква в оптималните си граници. Нашият неуспех да постигнем националния си идеал е резултат не на Санстефанския договор, а на грешките на политиците, които не съумяват да се ориентират в отношенията между великите сили.  Но да се върнем в днешния ден. Как отбелязваме националния си празник? Надеждата ми е в онези българи, които всяка година в дъжд, сняг и вятър се изкачват на връх Шипка. Те продължават пътя на създателите на българската държава. Неизменните политизирани коментари обаче разколебават увереността ми в българското достойнство. Какво ни пречи да се гордеем с българското участие в освобождението и да изразим признателност към освободилата ни руска армия? Очевидно не можем да го направим заради съвременната политика, при която Русия вече не ни е съюзник, а е противник на нашите нови съюзници. И верни на сателитния си синдром много български политици се чудят как да избегнат споменаването на Русия на този ден. Жалко и срамно! Защото историята е такава, каквато е, а онези, които се опитват да я променят според новите политически реалности просто следват рецептата на Джордж Оруел от „1984”.  Нека отпразнуваме 141-та годишнина от възкръсването на България както заслужава – с гордост и воля да продължим пътя, завещан ни от националреволюционерите и да не забравяме кой ни освободи.     \"      ", "date": "2019.03.03", "title": "Проф. Искра Баева: Защо не можем да отбележим възраждането на държавността си както подобава?"}
{"url": "http://www.classa.bg/%D1%81%D0%B2%D1%8F%D1%82/item/393203-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D0%B7%D0%B8%D0%BC%D0%B0", "text": "Руските физици предупредиха, че електромагнитната активност на Слънцето остава много слаба през последните дни и е под прага на чувствителност на устройствата, които наблюдават неговата динамика.   Изявление от 1 март от соларната астрономическа лаборатория на Института по физика на Лебедев на Руската академия на науките не крие изненадата на експертите за случилото се и дори квалифицира като \"невъзможно\" това, което те наблюдават на екраните си.   Учените признават, че първото нещо, което им хрумнало, е да се запитат дали сателитните екрани работят правилно. Но след като ги провериха, установиха, че научните устройства работят \"без грешки\", но се случва нещо \"невъзможно\": нивото на слънчево лъчение с къси вълни е намаляло около 100 пъти и е паднало под прага на чувствителността на устройствата. \" Кратката вълнова радиация (\"мек рентген\", според изявлението) се формира само по време на активни процеси като слънчевите изригвания, обясняват физиците. Ако наблюдавате бърз растеж на излъчването в мониторинговите данни, това означава, че в някакъв регион на нашата звезда е настъпила пълна мутация.   Това се случва \"съвсем неочаквано\", тъй като преди няколко месеца \"имаше предвестници на началото на нов цикъл\" на дейност, признават изследователите. Въпреки това, вместо бързото увеличаване на амплитудата на протуберансите, \"нашата звезда потъна още повече\" в сравнение с регистрираните досега минимални стойности.   Руските физици не смеят да предскажат дали звездата ще напусне минималните си нива на активност през следващите месеци или дали, напротив, \"слънчевата зима\" ще продължи неопределено време.", "date": "2019.03.03", "title": "Откриха началото на \"невъзможна\" слънчева зима"}
{"url": "http://www.classa.bg/%D1%81%D0%B2%D1%8F%D1%82/item/393204-facebook-%D0%B8-instagram-%D1%81%D1%8A%D0%B4%D1%8F%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%B0%D0%BA%D0%B0%D1%83%D0%BD%D1%82%D0%B8,-%E2%80%9E%D1%85%D0%B0%D1%80%D0%B5%D1%81%D0%B2%D0%B0%D0%BD%D0%B8%D1%8F%E2%80%9C-%D0%B8-%D0%BF%D0%BE%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D0%B8", "text": "Facebook обяви този петък в своята секция с новини, че заедно с Instagram заведе дело във федерален съд на САЩ. срещу четири компании и трима души, базирани в Китай, за насърчаване на продажбата на фалшиви акаунти, „харесвания\" и последователи. Компанията гарантира, че обвиняемите и компаниите популяризират продажбите на Facebook и Instagram, както и други доставчици на онлайн услуги като Amazon, Apple, Google, LinkedIn и Twitter. \"Ние също така защитаваме правата си съгласно закона за интелектуалната собственост на САЩ пред лицето на незаконната употреба на нашите търговски марки\", се казва в публикацията. \"С това дело се надяваме да потвърдим, че този вид измамническа дейност не се толерира и че ще действаме енергично, за да защитим целостта на нашата платформа.\" Компанията също така обвини неидентифицираните китайски компании и физически лица, че нарушават търговските марки на Facebook на своите уебсайтове и използва имена на домейни, за да управляват своите уебсайтове - дейност, известна като \"киберзавземане\".", "date": "2019.03.03", "title": "Facebook и Instagram съдят китайски компании за продажба на фалшиви акаунти, „харесвания“ и последователи"}
{"url": "http://www.classa.bg/%D1%81%D0%B2%D1%8F%D1%82/item/393205-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-suv-%D0%B2-%D1%81%D0%B2%D0%B5%D1%82%D0%B0", "text": "Най-голямото в света превозно средство за спортни нужди (SUV) се намира в гаража на шейх от Дубай, Хамад бин Хамдан ал Нахаян. Проектиран от самия шейх, това чудовище на 10 колела лесно може да се появи в поредицата „Mad Max\" или „Transformers\".   Според акаунта на шейха на Instagram този автомобил е базиран на военния камион Oshkosh M1075 и има кабина на Jeep Wrangler. Той е оборудван с огромен дизелов двигател Caterpillar C15 с шест цилиндъра, 600 конски сили и 15,2 литра обем. Джипът е дълъг 10,8 метра, висок 3,2 метра и широк 2,5 метра, а теглото му е внушително - 24 тона. Камионът, наречен Dhabiyan, \"е известен като най-големият SUV в света\", се казва в акаунта на шейха. The Daily Mirror съобщава, че този SUV се излага в Историческия музей на SUV в Al Madam, в североизточната част на Обединените арабски емирства. Не е известно колко е струвало шейхът да построи този автомобил.", "date": "2019.03.03", "title": "\"Най-големият SUV в света\":"}
{"url": "http://www.classa.bg/%D1%81%D0%B2%D1%8F%D1%82/item/393206-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%BE%D1%82%D0%BA%D0%BB%D0%BE%D0%BD%D0%B5%D0%BD%D0%B8%D0%B5-%D0%BE%D1%82-156-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Мексиканското правителство разследва публичен университет за предполагаемото отклонение на 156 милиона долара чрез операции в Швейцария, Испания и Обединеното кралство.   Във вторник, 26 февруари, Отделът за финансово разузнаване (ОФР) на Министерството на финансите и публичните кредити съобщи, че е блокирал банкови сметки на университет, защото е открил \"необичайни финансови движения\". \"Ние не разполагаме с пари, които не са на Университета и на името на Университета, нито сме получили пари от която и да е страна, парите, които се внасят в сметките на Университета, а не на което и да е лице, са пари, строго на институцията\", заяви ректора според информация от Екселсиор. Въпреки че федералното правителство не е разкрило подробности за предполагаемото пране на пари, а ректорът на институцията го е отрекъл, десетки мексикански държавни университети са участвали в отклоняване на ресурси през последните години.   Разследването на Animal Político на Мексиканците срещу корупцията и безнаказаността разкри сложна схема, използвана от федералното правителство за отклоняване на повече от 3,433 милиона песо (приблизително 178,1 милиона долара).   В схемата, използвана за отклоняване на ресурси, участват 11 федерални агенции, 186 компании (11 от тях компании - призрак) и 8 държавни университета, които са действали като съучастници.", "date": "2019.03.03", "title": "Мексиканското правителство разследва университет за възможно отклонение от 156 милиона долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393200-%D0%BD%D0%B5-%D0%B2%D0%B8-%D0%BB%D0%B8-%D0%BE%D0%BC%D1%80%D1%8A%D0%B7%D0%BD%D0%B0-%D0%B4%D0%B0-%D0%B2%D0%B8-%D0%BC%D0%B8%D1%81%D0%BB%D1%8F%D1%82-%D0%B7%D0%B0-%D0%BF%D1%80%D0%BE%D1%81%D1%82%D0%B8", "text": "Вие сте прости и аз съм прост, затова се разбираме. Това са думи на премиера Бойко Борисов от март 2012 година. Не. Не се разбираме. Аз съм умна. А вие? Не ви омръзна да ви мислят за прости? Не ви ли омръзна да плащате заплати и да осигурявате привилегии, за да ви лъжат и манипулират?     \"Няма такова нещо като конфликт на интереси, интересите винаги са в синхрон, не са в конфликт.\" Тези записани от ДАНС през 2010 г. думи са на финансовия министър Владислав Горанов. КПКОНПИ казва,  че не е установила конфликт на интереси по отношение на Владислав Горанов. Вярвате ли? Аз не. Не е установила, защото не е искала да установи.     Производството пред КПКОНПИ е образувано въз основа на докладна записка на директора на дирекция „Противодействие на корупцията“ на КПКОНПИ и към него са приобщени медийни публикации за евентуален конфликт на интереси по отношение на Владислав Горанов, както и сигнал от Гражданско движение „БОЕЦ“. Към сигнала ГД „БОЕЦ“ са приложени разследвания на Биволъ и ФРОГ НЮЗ. ГД „БОЕЦ“ изискват извършване на цялостна и задълбочена проверка по същество. От решението на КПКОНПИ се разбира, че са проверени две твърдения за конфликт на интереси. Едното във връзка с упражнени правомощия по служба, касаещи възлагане на обществени поръчки на фирми, свързани с И. и С.С. и ползване на апартамент, находящ се в гр. София и вила във вилна зона „Ярема“. Второто проверено твърдение е за упражнено правомощие по служба във връзка с назначаването на младши експерт Х.С. и ползване на имоти – апартамент, находящ се в гр. София и вила във вилна зона „Ярема“. Проверката, която е извършила КПКОНПИ нито е цялостна, нито е задълбочена. Какви доказателства е събрала КПКОНПИ? Писма и справки са изискани и събрани само от контролирани от Владислав Горанов институции – Министерство на финансите, Национална агенция за приходите, Агенция „Митници“, Агенция за държавна финансова инспекция, Агенция по обществени поръчки, Държавна комисия по хазарта, Изпълнителна агенция „Одит на средствата от Европейския съюз“ и Национален компенсационен жилищен фонд. Изслушан е единствено Владислав Горанов. Снети са сведения единствено от служители на Министерство на финансите и каква изненада - твърденията на всяко едно от тези лица е  потвърдило изложената от Горанов фактическа обстановка. Случайно Горанов е работодател на всички дали сведения лица. Направени са справки в НБД „Население“, в Имотен регистър и в Търговския регистър. Не се посочва кои медийни публикации са приобщени към проверката. От 23.11.2018 г., когато Главният прокурор Сотир Цацаров разпореди на КПКОНПИ да извърши проверката  до 20.02.2019 г., когато е взето решението на КПКОНПИ, в средствата за масово осведомяване бяха публикувани множество публикации, които представляват сигнал по смисъла на ЗПКОНПИ, на които видно от решението КПКОНПИ не е обърнато никакво внимание. Какво е установила КПКОНПИ? Ползване на вила във вилна зона „Ярема“. В решението се съдържа информация единствено за твърдение на Горанов, че луксозната вила в местността „Ярема“ не е негова собственост  и, че само е ходил при собственика й – И.С. Няма информация да са разпитвани свидетели, въпреки че, както се казва, и кучетата от „Ярема“ не лаят министъра. По твърдение на съседи министърът често е посещавал и надзиравал строежа и е давал инструкции на работниците. Няма данни да са изисквани строителни книжа, договори и фактури за строителството на вилата. Няма данни да е проверено с чии средства е строена вилата и да е извършена проверка на произхода на тези средства - задължение вменено със Закона за мерките срещу изпирането на пари на кого ли не в държавата. Няма данни да са събрани данни кога, колко пъти, в присъствие или не на собственика на вилата Горанов е посещавал имота. Разбира се само, че КПКОНПИ не е събрала данни,  че Владислав Горанов е ползвал луксозната вила и точка.  За събирането на данни трябва и предприемане на действия по събиране, каквото не се установява да се е случило. От тук насетне ще си знаем – ако ни викнат в КПКОНПИ, казваме им каквото си искаме и тези добри хора ще ни вярват. Безвъзмездно ползване на апартамент в гр. София с разгърната застроена площ от 180 кв.м. Луксозният апартамент е собственост на С.Р.С. от 17.05.2011 г. По обясненията на Горанов през месец май 2012г., когато се е случило силното земетресение в Пернишка област, той е обитавал заедно със семейството си апартамент на 10 етаж. Към онзи момент децата му са били много малки, неговата съпруга се е изплашила за тях и уплахата се е превърнала в проблем по отношение на обитаването на жилището. В неформален разговор Горанов е споделил за това с И.С. и той му е предложил да се преместят да живеят в жилището, което е закупено от неговото семейство и към онзи момент същото не се е ползвало. В решението на КПКОНПИ не е посочена точна дата кога Горанов се е преместил в луксозния апартамент. Посочено е, че първите плащания на Горанов, свързани с имота, са от месец юли 2012г. Уплахът, обичайно изисква предприемане на незабавни действия. Пернишкото земетресение е поредица от сеизмични трусове, които започват на 22 май 2012 г. След първия трус следват десетки вторични, като най-силни са тези в 04:30 и в 05:13 същия ден, на 24 и 29 май, и на 14 юли 2012 г. Според обясненията на Горанов майските трусове са предизвикали уплаха, но видно от сметките за платени консумативи, семейството се е преместило чак през юли и до ден днешен е все така уплашено. КПКОНПИ установява, че Владислав Горанов не се намира в условията на свързаност със собственика на апартамента. Точка. КПКОНПИ не изследва наличието на икономическа или политическа зависимост от кръстника, а по закон трябва да го направи. Деклариране на безвъзмездното ползване на луксозния апартамент. КПКОНПИ констатира, че:  Горанов е подал в законоустановения срок декларации по чл.12, т.1 във връзка с чл.5 от ЗПУКИ (отм.) с вх. № АД-703-16-3/09.05.2017г. и декларация по чл.12, т.2 във връзка с чл.14 от ЗПУКИ (отм.). Горанов е подал и декларация за имущество и интереси по чл.35, ал.1, т.2 от ЗПКОНПИ с вх. № Г89/08.06.2018г., като в т.1.2. Чуждо недвижимо имущество, към Раздел I Недвижимо имущество е декларирал, че ползва безвъзмездно апартамент в гр. С. с разгърната застроена площ от 180 кв.м. от 2012г. Стана ясно, че Горанов обитава луксозния апартамент от средата на 2012 г. и така до днес. Защо КПКОНПИ нито пита, нито се интересува за периода 2012 г. – 2016 г. Не са ли чували, че Горанов беше заместник-министър на финансите от месец август 2009 г. до месец април 2013 г. в първото правителство на Бойко Борисов и депутат в 42-ро Народно събрание от 21 май 2013 г. до февруари 2014 г., което напусна по собствено желание, защото заплатата на народен представител не го удовлетворявала, а приятелите му били милионери? Пропуснали ли са, че второто правителство на Борисов е от 07.11.2014 до 14.11.2016 г. , а Горанов е министър на финансите в същото това правителство? Министрите, заместник-министрите и народните представители са лица, заемащи публични длъжности по ЗПУКИ (отм.). За некадърност ли става въпрос или за нещо повече? Назначението на сина на кръстника. Със заявление с вх. № 08/09.02.2015 г. Х.И.С. изразява желанието си да бъде назначен в Министерството на финансите на длъжност „младши експерт“ в дирекция „Икономическа и финансова политика“, отдел „Институционално правен“, считано от 09.02.2015 г. по заместване на дългосрочно командирован в чужбина служител. Желанието на момчето е изпълнено на мига. Без провеждане на конкурс, по предложение на М.П. – директор на дирекция „Икономическа и финансова политика“ от 09.02.2015 г. със заповед на Горанов № П-130 от 09.02.2015г. Х.И.С. е назначен на длъжността „младши експерт“ в дирекция „Икономическа и финансова политика“, отдел „Институционално-правен“ в Министерството на финансите, считано от 09.02.2015 г. М.П., по чието предложение е назначен сина на кръстника, от юли 2016 г. заема длъжността заместник-министър на финансите. По отношение на назначаването на сина на И.С. – Х.С. в Министерството на финансите Горанов заявява, че никой от семейство С. не го е търсил за съдействие. За разлика от случая след Пернишкото земетресение през 2012 г., през 2015 г. не са провеждани неформални разговори с И.С., не е имало споделяне между приятели. Според КПКОНПИ, назначавайки сина на кръстника си, който от своя страна безвъзмездно го е приютил в апартамента си, Владислав Горанов е упражнил свое правомощие по служба и е спазил всички законови изисквания и не е нарушил процедурите на Закона за държавния служител. Как пък никой от КПКОНПИ не се е запитал и съответно попитал когото трябва: От къде синът на кръстника е узнал, че министърът на финансите е командировал дългосрочно свой служител и че е възникнала необходимост от кадрово обезпечаване, при условие, че няма данни да е публикувана обява? От къде М.П. познава сина на кръстника? Това не е ли повод за проверка за конфликт на интереси? Какво е наложило назначаването да се извърши с удивителна бързина – само в рамките на един ден? Подобен подход използван ли е при останалите назначения в министерството? Подобно назначение в нормалните държави се нарича „непотизъм“, което е форма на корупция. В България е широко разпространено явление, което нанася не по-малко щети от другите форми на корупция. Подобни назначения отнемат възможността да бъдат избирани най-добрите кандидати, създават зависимости и предпоставки за последващи незаконосъобразни действия и корупционни практики. Облагата КПКОНПИ ограничава проверката до възлагани обществени поръчки на 13-те юридически лица и еднолични търговци, в които имат участие И.Х.С. и С.Р.С. КПКОНПИ установява, че от 30.07.2009г. не са налице данни за проведени процедури за възлагане на обществени поръчки от Министерството на финансите и подопечните на финансовия министър институции,  в които да са взели участие фирми на кръстника и съпругата му. На КПКОНПИ явно пак не й е хрумнало, че не само възлагането на обществени поръчки може да съставлява частен интерес. Частен интерес по смисъла и на ЗПУКИ (отм.), и на новия ЗПКОНПИ е всеки интерес, който води до облага от материален или нематериален характер за лице, заемащо публична длъжност, или за свързани с него лица, включително всяко поето задължение. Облагата за Горанов да ползва безвъзмездно луксозен апартамент е факт. Няма данни да е извършена проверка на роднините на Горанов за евентуално получени облаги. Няма данни за извършена проверка на стандарта на живот на Горанов и свързаните с него лица. Снимките на публикуваните в медиите и притежавани от Горанов луксозни вещи не са направили впечатление на КПКОНПИ. Не са се впечатлили и от публикациите за пурите, които пуши финансовия министър Владислав Горанов – едни от най-скъпите в света, като цената на една варира около 370 евро.Няма данни да са събирани фактури и касови бележки, така като КПКОНПИ направи при проверката на Трайчо Трайков. Проверката за евентуална облага за 13-те фирми на кръстника се е ограничила до обществените поръчки. А по закон облага е всеки доход в пари или в имущество, включително придобиване на дялове или акции, както и предоставяне, прехвърляне или отказ от права, получаване на привилегия или почести, получаване на стоки или услуги безплатно или на цени, по-ниски от пазарните, помощ, глас, подкрепа или влияние, предимство, получаване на или обещание за работа, длъжност, дар, награда или обещание за избягване на загуба, отговорност, санкция или друго неблагоприятно събитие. Не са разбрали от КПКОНПИ, че през ноември 2018 г. в. „Сега“ попита НАП дали е ревизирала фирмите на кръстниците на финансовия министър и какви са резултатите от ревизиите, но до ден днешен отговор няма. НАП е специализиран държавен орган към министъра на финансите и Горанов е Председател на Управителния съвет на НАП. Освен НАП подчинени на Горанов са и Агенция „Митници“, Агенция за държавна финансова инспекция, Агенция по обществени поръчки, Държавна комисия по хазарта, Изпълнителна агенция „Одит на средствата от Европейския съюз“ и Национален компенсационен жилищен фонд. Какъв е предметът на дейност на 13-те фирми КПКОНПИ не са счели за нужно да посочат в решението, но и без тази информация е задължително образуването на ново производство и извършването на проверка за наличие на частен интерес, която да обхване всички гореизброени институции. Проверка трябва да бъде извършена по пропуснатите да бъдат проверени от КПКОНПИ факти и обстоятелства, както и по всички публикувани в средствата за масово осведомяване данни за корупция или за конфликт на интереси за заемащия висша публична длъжност Владислав Горанов. Само в дадените от мен интервюта за ФРОГ НЮЗ се съдържат достатъчно данни, за да се самосезира КПКОНПИ – назначения на близки на Горанов в АДФИ, влияние върху АДФИ при изпълнението на контролни или разследващи функции и др. Следва да бъде обърнато внимание и доколко безпристрастна и обективна при вземането на решения, свързани с Владислав Горанов, може да е комисия, чиито председател е лице, за което в средствата за масово осведомяване са публикувани данни за обвързаности, като например назначаването на близки до Георгиев лица на публични длъжности в подчинени на финансовия министър институции. Кой ще извърши проверка на Пламен Георгиев? Албена Белянова              ", "date": "2019.03.03", "title": "Не ви ли омръзна да ви мислят за прости?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393196-%D0%BD%D1%84%D1%81%D0%B1-%D0%B8%D1%81%D0%BA%D0%B0-%D1%80%D0%B0%D0%B4%D0%B5%D0%B2-%D0%B4%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D0%B8,-%D1%87%D0%B5-%D0%B5-%D0%B3%D0%BE%D0%B2%D0%BE%D1%80%D0%B8%D0%BB-%D0%BD%D0%B0-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D1%81%D1%8A%D1%81-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3", "text": "Настояваме президентът Румен Радев да се извини на българския народ за унизяващото нацията поведение да говори в Президентството не на официалния български език, а на чужд. Това се посочва в позиция на Националния изпълнителен комитет на НФСБ по повод разговора между президента Румен Радев и генералния секретар на НАТО Йенс Столтенберг, проведен на 1 март в Президентството на английски език.   „Ние, членовете на Националния изпълнителен комитет на НФСБ, изразяваме възмущението си от грубото погазване от президента на Република България Румен Радев на чл. 3 от Конституцията гласящ, че „Официалният език в републиката е българския“, посочват от НФСБ.  „На 01 март 2019 г. в Президентството на Република България президентът Радев разговаря с генералния секретар на НАТО г-н Йенс Столтенберг не на официалния български език, а на чужд език – английски. Унизително, цинично и арогантно! Като, че ли българското Президентство е столова в централата на НАТО!\", заявяват от НФСБ.  Според Националния изпълнителен комитет на НФСБ с поведението си президентът Радев нарушава не само чл. 3, но и чл. 36, ал. 1 от Конституцията, който прокламира, че „ползването на българския език е право и задължение на българските граждани“.  „Езикът на един народ отразява неговото сърце, разум и дух защото езикът е единствената форма, чрез която се материализира човешката мисъл. Винаги и за всеки народ той е свещен. С поведението си президентът Радев унижи не само свещения език на Вазов, Ботев и Хайтов „език свещен на нашите деди“, но и целия български народ, който по Конституцията е призван да представлява.  Унижи го за втори път, след като позорно и гузно премълча назидателната реч на Руския патриарх Кирил точно преди една година\", посочват още от НФСБ. „Българският президент Румен Радев не само игнорира посочените конституционни норми, но забрави, че съгласно чл. 92, ал. 1 представлява не само себе си, но и Република България в международните отношения, а следователно и всички български граждани.  За нас, българските граждани от НФСБ, е недопустимо да се нарушава Конституцията и точно в навечерието на националния ни празник в българското президентство да се говори на чужд език независимо какъв\", се казва в позицията на партията.  „Между другото г-н Радев, на какъв език, бихте посрещнали президента на република Турция Реджеп Тайип Ердоган?\", запитаха от НФСБ. „Националният изпълнителен комитет на ПП НФСБ настоява президентът Радев да се извини на българския народ за повторното недостойно и унизяващо нацията поведение, поругало както свещения български език, така и националното достойнство на всеки българин.  Съзнавайки, че юридически трудно бихме обосновали достатъчна тежест на нарушението, за да искаме отстраняване от длъжност на президента за нарушение на Конституцията по чл. 103 от основния ни закон, ние се обръщаме към основния блюстител на законността в Прокуратурата, с искане да се произнесе по законосъобразността на действията на държавния глава\", заявяват от Националния изпълнителен комитет на ПП НФСБ.    ", "date": "2019.03.03", "title": "НФСБ иска Радев да се извини, че е говорил на английски със Столтенберг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393197-%D0%B1%D1%83%D1%80%D0%BD%D0%B0%D1%82%D0%B0-%D0%B8%D0%BC%D0%B8%D1%82%D0%B0%D1%86%D0%B8%D1%8F-%D0%BD%D0%B0-%D0%B4%D0%B5%D0%B9%D0%BD%D0%BE%D1%81%D1%82-%D0%BE%D0%BA%D0%BE%D0%BB%D0%BE-%D0%BD%D0%B0%D1%82%D0%BE-%D0%B5-%D0%BE%D1%82%D0%B2%D0%BB%D0%B8%D1%87%D0%B0%D1%89-%D0%BC%D0%B0%D0%BD%D1%8C%D0%BE%D0%B2%D1%8A%D1%80", "text": "Време е президентът Радев да осъзнае промените, настъпили от 2003 г., когато е учил в САЩ и е водил приятелски разговори с натовски колеги, насам. Поне от 2012 г., от пика на Арабската пролет, агресията на западната коалиция срещу Сирия и последиците от нея в Украйна в началото на 2014 г., НАТО се превърна в главен фактор за несигурност за Европа и България. В момента НАТО се опитва – на уж, но повечето българи не го разбират – да превърне България в – диаметрално противоречие с интересите й – в преден фронт за конфронтация с Русия, с обновената, модерна, решителна и ефикасна руска военна машина.     Българите отново са разтревожени и разединени от новините около НАТО. Декларацията на срещата на върха на натовската група „Букурещ 9“ в Братислава, подписана от немай-къде и от президента Радев, както и слагачеството на Борисов пред чиновника Столтенберг в София точно пред Трети март и посещението на руския премиер Медведев възмущават мнозинството българи и радват от сърце русофобското герберско малцинство. Масло в огъня доля и комедийното изказване на Соломон Паси за ползата от разполагане на американско ядрено оръжие в България. Очертава се зловеща картина на надвисваща опасност от ядрена война, и то на наша територия! Как стоят нещата всъщност? Безсмислените натовски заклинания за „колективното сдържане на руската заплаха“, прозвучали през седмицата и в Братислава, и в София маскират реалната липса на единство – и на сигурност, че Алиансът въобще ще просъществува. Такива безсмислени декларации от жанра „за по-великата слава господня“ станаха обичайни след провала на срещата на върха в Брюксел миналия юли, когато посланиците бяха заставени да подпишат набързо подобен текст преди самата среща, защото се очакваше, че Тръмп ще я провали, както и стана. В тази обстановка не е никак изненадваща и отмяната на отдавна планираното през април тържествено честване на 70-тата годишнина на пакта във Вашингтон. Вече не е мислима никаква нормална натовска среща на най-високо равнище. Тръмп даде да се разбере, че ще превърне всяка такава в цирково позорище. През миналата година той няколко пъти каза открито, че иска да оттегли САЩ от Алианса. Искреността му не буди съмнение сред американския естаблишмент. Тръмп вече прекрати едностранно участието на страната в много военни и икономически договори – оттегли се от Парижкото споразумение за климата, от Тихоокеанското партньорство, постави под въпрос военните си договори с Япония и Южна Корея, нареди изтеглянето на американските войски от Сирия и частично от Афганистан. Разбира се, наред с това върши и адски много глупости – мечтае например да завладее иракския нефт и упорства да сваля Мадуро, въпреки че няма никакъв шанс и че поставеникът му Гуайдо се скита немил-недраг из Колумбия. Но това няма особено значение за ревностните атлантисти във Вашингтон, сред които наскоро уволненият шеф на Пентагона Джим Матис и президентският съветник по националната сигурност Джон Болтън. Там цари убеждението, че прекомерните претенции на президента към европейските съюзници за недостатъчните им военни разходи е само претекст за напускането на организацията, което отдавна е решено. Те са уверени също, че, тайно от помощниците си, Тръмп продължава системно да контактува с Путин и послушно изпълнява неговото желание да разбие НАТО. Друго неблаговидно обстоятелство, изискващо димна завеса, е вдигането на ръце от страна на Белия дом от Порошенко в навечерието на приближаващия му се изборен провал. На срещата си с вицепрезидента на САЩ Майк Пенс в Мюнхен на 16 февруари киевският лидер получи еднозначен отказ от САЩ да се ангажират с подкрепа за нови негови предизборни военни авантюри в Керченския пролив, макар това не се афишира. Като отвличащ маньовър САЩ пратиха от Италия в Одеса препатилия ескадрен миноносец „Доналд Кук“, който обаче още в четвъртък напусна Черно море. Време е президентът Радев да осъзнае промените, настъпили от 2003 г., когато е учил в САЩ и е водил приятелски разговори с натовски колеги, насам. Поне от 2012 г., от пика на Арабската пролет, агресията на западната коалиция срещу Сирия и последиците от нея в Украйна в началото на 2014 г., НАТО се превърна в главен фактор за несигурност за Европа и България. В момента НАТО се опитва – на уж, но повечето българи не го разбират – да превърне България в – диаметрално противоречие с интересите й – в преден фронт за конфронтация с Русия, с обновената, модерна, решителна и ефикасна руска военна машина. В момента с явно разпадащата се по целия фронт, дезориентирана, некомпетентна и вътрешно противоречива американска външна политика, при това и с антинатовски и изолационистки настроен американски президент, с депресионна, разединена и деморализирана Европа, в която вълната на протеста се надига и в най-скоро време ще я залее и измокри до кости, а и с все повече амбиции за самостоятелна политика за сигурност, – не е нужно да повтаряме някогашните пронатовски дитирамби, в т.ч. и по въпроса за въоръженията. България трябва тихо, но твърдо да се разграничи от „геополитическите“ и непоправими русофоби – Британия, Полша, Румъния и балтийските държавици, да се сближи по „руския“ въпрос с Германия, Италия, Австрия, Чехия, Унгария, Гърция – и според обстоятелствата с всеки друг. По въпроса за НАТО и „руската опасност“ България да се придържа към максимата за покойниците – да не говори нищо. Под „България“ разбира се, нямам предвид клетника-премиер. Регионални групи тип „доброволно пушечно месо“ като Б9 в НАТО са вече абсурд и България трябва да прекрати участието си в тях. Веднага ще я последват и други. Очаквам президента Радев да подигне духа на милионите си симпатизанти, смутени от подписаната от него Братиславска бутафорна хартия, с една силна патриотична реч на 3 март – и с една равноправна, смислена и успешна среща с руския премиер, по-добре подготвена от конфузната с московския патриарх миналата година.    ", "date": "2019.03.03", "title": "Бурната имитация на дейност около НАТО е отвличащ маньовър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393198-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D1%89%D0%B5-%D0%BE%D1%82%D1%81%D0%BB%D1%83%D0%B6%D0%B8-%D0%BC%D0%BE%D0%BB%D0%B5%D0%B1%D0%B5%D0%BD-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "От БПЦ приканват православните християни да вземат молитвено участие в духовните тържества Архиерейска Света литургия ще бъде отслужена за Националния празник на България и за църковния празник Неделя месопустна утре от 8.30 часа в патриаршеската катедрала \"Св.Александър Невски\". Това съобщиха от Българската патриаршия.  След литургията патриарх Неофит ще отслужи и молебен за Националния празник на България, който започва в 10.00 часа.  От БПЦ приканват православните християни да вземат молитвено участие в духовните тържества.   \r\n  ", "date": "2019.03.03", "title": "Патриарх Неофит ще отслужи молебен за Националния празник на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393199-%D0%B0%D0%BD%D0%B4%D1%80%D0%B5%D0%B9-%D0%BF%D0%B0%D0%BD%D1%82%D0%B5%D0%B2-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BE%D1%82%D1%80%D0%B8%D1%87%D0%B0-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F,-%D0%BD%D0%BE-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B5-%D0%B5-%D0%BF%D0%BE%D0%B4%D0%B0%D1%80%D1%8A%D0%BA", "text": "\"Русия пресече спокойно Дунава, благодарение и на този народ. Защото изведнъж Европа узна какъв народ живее от двете страни на Стара планина и Рила\", коментира Пантев   \"Днес знамето е символ на самоличност и за общност и за уважение към всички загинали в името на това знаме\". Това заяви в предаването \"Офанзива с Любо Огнянов\" проф. Андрей Пантев ден преди честването на националния празник на 3 март.  \"Свободата се подарява, когато си готов за нея. Никой не отрича ролята на Русия. Но незримото присъствие на българите на този велик акт става след векове страдания.  Русия пресече спокойно Дунава, благодарение и на този народ. Защото изведнъж Европа узна какъв народ живее от двете страни на Стара планина и Рила\", коментира Пантев.  По думите му не е имало как България да се освободи и да бъде в границите на Санстефанския договор.  \"Тази бленувана Санстефанска България с оглед на тогавашната политика не е могло да бъде осъществена - България да бъде целокупна. Защото тя трябваше да бъде четири пъти по-голяма от всички останали съседни страни, които вече са били 60 години напред.  И не е толкова заради ненавист към България, а заради тогавашната политическа действителност\", каза Пантев, като изтъкна, че тези съседни държави вече са имали и представителства в европейските държави и също са щели да се възпротивят.  Той изтъкна, че България е благодарна и може да бъде благодарна на Русия, но събитията след Освобождението показва, че има свой собствен потенциал.  \"Благодарността и признателността не е раболепие. Това го твърдят комплексари. Да кажеш благодаря е чест и мъжество. Самата България след Освобождението показва такива неща, че я наричат \"българско чудо\".  Тук става въпрос за нещо, което не е подарък. Но не може да бъде пренебрегвано. Тази война наред с всичко останало е и война на вярата. Попове посрещат руската армия. Тази война е особена. Това е единствената война на 19 век, водена по морални причини\", каза още професорът.  Андрей Пантев подчерта, че \"никой в България не е смятал Русия за образец за бъдещото устройство на страната ни\".  \"Нашите революционери не са били гладни. Усещането за собственост го е имало в България. Чорбаджи Марко не се е чувствал роб, въпреки че романът \"Под игото\". И и има един израз на Константин Величков – \"турците нищо не ни правеха, но ние вече не можехме да ги търпим\".  Емоцията е фактор №1. Не е саламът, не е хлябът. Това води народите. Във Франция избухва революцията, когато тя е държава номер 1 в света. Революции и националноосвободително движение избухват, когато има увереност, а не безпомощност\", категоричен е проф. Пантев.  \"Нито един урок от историята не е научен. Но аз съм скептичен към понятието урок на историята. Защото в такъв случаи нямаше да има диктатури и други подобни явления.  Ако има нещо, което сме научили е, че България не можеше да си позволи повече от един враг на Балканите. Това беше стратегически урок. Сега можем да кажем, че имаме равна, спокойна обстановка. Независимо от някои изблици на национализми.  И никаква Швейцария не ни трябва. Защото България така ще загуби своето очарование\", каза Пантев.  \"Винаги, в най-мрачните времена на нашата история – 15-16 век, е било тягостно да си българин. И въпреки това се намира едно ядро от хора, които се сплотяват, които се саможертват. И така се стига от мъченичеството на въстанията до триумфа на Балканската война. Аз го наричам \"залязване по изгрев\", добави Андрей Пантев.", "date": "2019.03.03", "title": "Андрей Пантев: Никой не отрича ролята на Русия, но освобождението не е подарък"}
{"url": "http://www.classa.bg/%D1%81%D0%B2%D1%8F%D1%82/item/393191-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D1%80%D1%83%D0%B3%D0%B0-%D1%82%D0%B0%D0%BA%D0%B0%D0%B2%D0%B0-%D0%B8%D0%B7%D1%87%D0%B5%D0%B7%D0%B2%D0%B0%D1%89%D0%B0-%D1%81%D1%82%D1%80%D0%B0%D0%BD%D0%B0", "text": "В повечето случаи българските специалисти обръщат гръб на родината си заради ниското заплащане на труда, допълва картината австрийският „Винер Цайтунг“. От промените насам България е загубила над една четвърт от населението си: от близо 9 милиона души през 1989 година - на малко над 7 милиона днес. Според прогнозата на ООН, до 2050 година българите ще намалеят дори до 5,2 милиона. Населението на нито една друга страна в света не намалява с по-бързи темпове,  отбелязва вестник „Ди Велт“, цитиран от \"Дойче веле\", и посочва основните причини за това: ниската раждаемост и най-вече огромното изтичане на работна ръка в чужбина.     \"Голям брой добре квалифицирани кадри - компютърни специалисти, лекари, медицински сестри - заминават за Германия, Австрия или Великобритания. Други пък отиват в Испания и Гърция като сезонни работници“, посочва Хелене Кортлендер от Софийското бюро на германската фондация \"Фридрих Еберт\". В повечето случаи българските специалисти обръщат гръб на родината си заради ниското заплащане на труда, допълва картината австрийският „Винер Цайтунг“. В София един лекар със специалност може да изкара и 900 евро месечна заплата, но лекарите в провинцията са принудени да се задоволяват с наполовина по-ниски доходи. Още по-драстични са разликите в заплащането на медицинските сестри: в София една сестра в операционна има възможност да получава до 400 евро, докато колежките ѝ в по-отдалечените краища на страната нерядко взимат само по 130 евро. Втора работа или направо в чужбина За да оцелеят, много от тези нископлатени кадри си намират и втора работа. По-младите обаче не желаят да живеят по този начин и бягат в чужбина, четем по-нататък в публикацията. Там е цитирана председателката на Българската асоциация на професионалистите по здравни грижи (БАПЗГ) Станка Маркова, която казва, че от 55 000 медицински сестри в страната през 1989 година, днес техният брой е спаднал наполовина. Още по-тревожно е, че средната им възраст е доста висока - около 50 години. Младите хора под 30 години съставляват едва 4 процента от всички медицински сестри. \"Междувременно има осезаем недостиг на кадри – не само в провинцията, а и в столицата\", добавя Маркова. В репортажа на австрийското издание се казва още, че специализирани набират кадри за чужбина с помощта на масирани рекламни кампании. За целта те наемат конферентни зали в хотели и си подбират най-добрите специалисти от всички браншове. А това се отразява катастрофално на България, заключава „Винер Цайтунг“. Почти всички кандидати за работа в чужбина споделят пред изданието, че смятат да останат в чуждата страна само няколко години, след което със спечелените пари да си построят къща в България. „Това е широко разпространена сред българите мечта, но в повечето случаи тези хора си остават в чужбина завинаги“, коментира представителката на една агенция, набираща специалисти. Кампании за набиране на кадри организира също и Медицинският университет в София - но с обратен знак: - тоест като опит да се организира своего рода национална трудова борса за медицински кадри. Възможно е по този начин да се открият и някои наистина привлекателни работни места, които да станат алтернатива на емиграцията, но истината е, че медицинската професия в България междувременно загуби голяма част от престижа си, се казва в публикацията. В тази връзка проф. Маркова отбелязва, че очакваната от години насам реформа в здравеопазването се ограничава единствено до съкращения на кадри в сферата на помощния медицински персонал. \"Голяма част от пенсионираните медицински сестри продължават да работят и след като навършат 70-годишна възраст – заради недостига на кадри, но и заради ниските си доходи\", посочва Маркова. Българското правителство смята, че с оглед на недостига на медицински персонал трябва да се огледат възможностите, които предлагат страни като Турция или Индия. Това обаче не може да бъде трайно решение на проблемите в бранша, тъй като повечето привлечени отвън хора остават само за няколко години в приемната страна, след което се връщат у дома, посочва „Винер Цайтунг“. Домашни помощнички и болногледачки в чужбина От България си тръгват и много жени, които работят като домашни помощнички или болногледачки, например в Германия. Над 200 000 германски семейства ползват услугите на жени от Източна Европа, пише вестник \"Аугсбургер Алгемайне\". Много от онези, които гледат възрастни и болни хора на 24 часа, нерядко се оказват отчасти или дори изцяло нелегално наети, казва професорът по право Лотар Кноп, който е проучвал сферата на тези услуги. „В повечето случаи става дума за полякини, румънки или българки“, добавя той. На темата се спира и вестник \"Шаумбургер Нахрихтен, който разказва личната история на 35-годишната Елена от България. Социоложка по професия, тя не можела да си  намери добре платена работа, поради което станала болногледачка в Германия. 14 дни в месеца тя се грижи за една възрастна жена в дома ѝ. Работата е тежка, но затова пък сравнително добре платена. Българката получава близо 1000 евро месечно от посредническата агенция, която я е наела на работа. \"За Германия парите не са много, но за България си е нещо като малко състояние\", казва Елена пред изданието.    ", "date": "2019.03.03", "title": "България - няма друга такава изчезваща страна"}
{"url": "http://www.classa.bg/%D1%81%D0%B2%D1%8F%D1%82/item/393192-%D0%B5%D1%81-%D0%B2%D1%81%D0%B5-%D0%BF%D0%BE-%D1%82%D1%80%D0%B5%D0%B2%D0%BE%D0%B6%D0%B5%D0%BD,-%D0%B3%D0%BE%D1%82%D0%B2%D0%B8-%D1%81%D0%B5-%D0%B7%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B8-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8-%D0%BF%D1%80%D0%B5%D0%B7-%D0%BC%D0%B0%D0%B9", "text": "Първият риск за евроизборите е за директна пиратска намеса в страните, в които се гласува онлайн. Вторият риск идва от фалшивите новини. Затова Брюксел разчита на добрата воля на платформи като Facebook или Google Рискът от външна намеса в кампанията преди евроизборите все по-силно тревожи Европа. Франция дори предупреждава за възможни манипулации и руско влияние, предаде Би Ти Ви.     Три месеца преди изборите, френските медии подробно анализират как \"Русия иска да повлияе на резултата\". Във Френското външно министерство, усилено се говори за политически и кибершпионаж, дезинформация, фалшиви новини и неофициално се признава, че евроизборите през май вероятно ще бъдат разтърсващи.  3 май 2017г. минути преди финалния дебат за президентските избори във Франция, в уебпространството се появява новина за скрита банкова сметка на Еманюел Макрон. След няколко часа става ясно, че източник е платформа, близка до американската крайна десница. Новината минава през Русия и после достига до Франция. „Добри са много тези хакери и супер организирани. Ако една информация ви показва нещо, което си мислите, че е възможно, дори и да допускате, че е фалшива новина, вие ще ѝ повярвате”, твърди Аксел Тесендие, бивш съветник на Еманюел Макрон. Първият риск за евроизборите е за директна пиратска намеса в страните, в които се гласува онлайн. Вторият риск идва от фалшивите новини. Брюксел разчита на добрата воля на платформи като Facebook или Google. Според Мина Андреева, говорител на Европейската комисия, за момента не трябва да се спекулира със специални мерки. Рискът от външна намеса е по-висок от когато и да било, признават обаче и неофициално експерти в Брюксел.    ", "date": "2019.03.03", "title": "ЕС все по-тревожен, готви се за разтърсващи евроизбори през май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393193-%D1%82%D1%80%D0%B5%D1%82%D0%B8-%D0%BC%D0%B0%D1%80%D1%82-1878-%D0%B3%D0%BE%D0%B4%D0%B8%D0%BD%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE", "text": "    Блаженопочившаго освободителя нашего императора Александра Николаевича и всех войнов, падших на поли брани за веру и освобождения отечества нашего, да помянет Господ Бог во царствии Своем. (Възглас от  )   В православните храмове из цялата ни страна всеки път, когато се отслужва божествена  , по време на Великия вход ние, духовниците, възгласяме към Бога да спомене в Своето царство Царя-Освободител Александър Втори и хилядите български опълченци, руски, украински, белоруски, румънски и фински воини, пожертвали живота си за Освобождението на България. Днес към нашите молитви се присъединяват и всички родолюбиви българи, които с благодарност и признателност отдават почит пред паметта на загиналите за свободата на Отечеството ни. Датата Трети март отбелязва възкресението на един народ, който близо 500 години беше без своя политическа и духовна свобода, народ, чиято висока самобитна духовна и материална култура бе подложена на унищожение. Като светлина в мрака на петвековната нощ светеха огнищата на духа ­ манастирите. От тях изтичаха освежителни струи и кърмеха българския народ с християнската вяра, поддържаха националното му съзнание. Мъченици за вярата и усърдни книжовници ­ клирици и миряни, съхраняваха духовното наследство, докато дойде времето на Възраждането, когато великият хилендарец преподобни Паисий запали огъня на националното пробуждане чрез искрящата родолюбива \"История славянобългарска\". От излизането на дивната история на предивния български монах до подвига на братята-руси за освобождението на България пътят бе по-кратък, макар много стръмен и кърваво-мъченически: път на неумолима борба за роден език, за богослужение на църковнославянски, за църковна независимост, за родно училище. Борба повсеместна, в която участваха с перо и оръжие монаси и свещеници, учители и родолюбиви занаятчии и търговци, селяни и граждани, устремени към изгрева на свободата. Освободителната война на братята-руси и Освобождението на България, които изправиха българския народ на краката му, са естествен завършек на националната българска революция, която през десетилетията на нейния живот и особено през 1876 година ­ годината на Априлското въстание ­ струваше много човешки жертви. В последните години се чуха различни гласове в публичното пространство: че когато император Александър Втори подписвал Манифеста за обявяване на Руско-турската война, се ръководел не от любов към поробените братя-славяни, а от имперски амбиции; че не трябва да честваме Трети март като национален празник, защото свободата ни не е извоювана с усилията на българския народ, а ни е донесена даром на върха на руските щикове и др. Такива изявления са израз на неблагодарност и непризнателност не само към нашите освободители, но и към всички знайни и незнайни родолюбиви българи, които със своята саможертва подготвиха, проправиха пътя на нашето Освобождение. Нека не забравяме, че Бог е Този, чрез Когото ние \"живеем и се движим, и съществуваме\" (Деян. 17:28), че всичко става по Негово съизволение, че свободата ни е дар от Бога, дар изстрадан и измолен вследствие воплите и молитвите на измъчения български народ. Свободата е Божи дар и ние трябва да сме благодарни за нея не само на Бога, но и на тези, чрез които Той е осъществил Своя промисъл и ни я е дарил. Амин.   Много българи днес си задават въпроса, защо датата на Санстефанския мирен договор се смята за толкова значима в българската история. Защо не честваме като национален празник   – когато двете части на разделена България (Княжество България и Източна Румелия) се обединяват или пък  , когато княз Фердинанд обявява тържествено независимостта на България от Османската империя? Трети март се празнува, защото от него се правят първите стъпки към утвърждаването на България за суверенна държава.   От падането си под османска власт през 1396 г. българите извървяват дълъг път докато стигнат отново до своята национална идентичност. Първите стъпки на етническо пробуждане започват от монаха  , минават през извоюването на независима българска църква и достигат до организираната борба за независима държава.   В средата на XIX век в българското национално-освободително движение се появяват две течения. Първото е умереното течение, което предлага чрез легални средства и реформи България постепенно да извоюва политическата си автономия. Този вариант не изисква въоръжени сблъсъци и кръвопролития и гарантира до голяма степен целостта на българската етническа територия. За сметка на това обаче, денят на освобождението се губи в необозримото бъдеще.   Другият вариант е радикалното течение. То предлага точно обратното – всеобщо въоръжено въстание, което да доведе до политическото решаване на българския въпрос. При него целостта на българската етническа територия не се гарантира и като крайна фаза се предвижда намесата на Великите сили. Т.е съдбата на България неизбежно се оставя в техни ръцете и зависи от техните интереси. Този радикален подход предполага борби и неизбежни кръвопролития, но прави целта по-близка.   Нетърпеливото за свободата си българско общество избира втория път. През 1876 г. избухва Априлското въстание. То е удавено в кръв, но постига своя политически ефект. С цената на 30 хиляди жертви българите фокусират вниманието на света върху проблема за тяхната независимост. Най-великите умове по това време като Виктор Юго, Чарлз Дарвин, Оскар Уайлд, Лев Толстой, Достоевски и много други издигат своя глас в защита на българската кауза.   Това дава повод на Русия активно да се намеси в решаването на Източния въпрос. В продължение на две столетия руските монарси водят 13 войни с Турция. Те имат една обща стратегическа цел – спечелането на контрол върху Балканите и Проливите между Европа и Мала Азия. За тях пътят за установяването на империята им като световна сила винаги е минавал през Босфора и Дарданелите към Егейско и Средиземно море и световните океани. С тази цел те систематично изграждат репутацията на Русия като защитник на балканските християни и на славяните в Османската империя. Колкото повече расте вярата в освободителната й мисия, толкова повече се утвържадава руското влияние на Балканите.   \"Нашата\" освободителна, тринадесета по ред война, се различава от предишните. Преди всичко по това, че не е мотивирана от някогашната експанзионистична политика. Този път Русия не е подготвена за война и прави големи усилия да я избегне. Победена в предишната, т.нар. Кримска война (1853-56) от Турция и нейните покровители Англия, Австро-Унгария и Франция, Русия ясно формулира новата си политическа линия:   \"Нашите интереси в момента – пише министър-председателят Горчаков - изискват запазване, а не разрушаване на турската цялост. Ние ще помагаме на балканските християни, за да облекчим тяхната участ с внушения пред Високата порта, но в никакъв случай няма да одобряваме или още повече, да толерираме бунтове и въстания срещу законния им господар – султана\".   През 1876 г. обаче освен българите, населението на Босна и Херцеговина също вдига въстания. В тяхна защита Сърбия и Черна гора обявяват война на Турция. Източната криза избухва с нова сила. Руската дипломация започва активни действия за мирното й уреждане. В резултат на това в края на 1876 и началото на 1877 г. тя се домогва до свикването на Цариградската посланическа конференция и до подписването на Лондонския протокол, чиито решения османското правителство категорично отхвърля.   Русия се оказва пред реалната заплаха да подрони фатално авторитета си сред балканските християни, ако в този критичен за тях момент не се намеси. В случай на примирение и пасивно безразличие, завоюваните с цената на толкова войни до тогава позиции на Балканите ще бъдат загубени. Думите на военния министър Милютин в специална докладна записка до цар Александър ІІ са показателни:   \"Изходът от Цариградската конференция ясно показа, че общото въздействие на Европа върху Турция е немислимо. Пасивното европейско съгласие е готово да принесе съдбата на балканските християни в жертва. Но не бива да скриваме от себе си важността и опасността от подобна развръзка на нещата. Безсилието на колективните европейски действия могат само да окуражат Турция и да обърнат тази слаба държава в страшно оръдие против нас. ....ние не можем да търпим непрекъснато оскърбления към собственото ни достойнство и увреждане на материалните ни интереси, докато изчезне и последната следа от влиянието ни на Балканите...\" След бурни дебати в коронния съвет при царя, на 12 април 1877 г. мотивите на Милютин са приети. Войната започва.   За осем месеца руските войски окупират цяла България и стигат до Константинопол. На паметната за всички българи дата 3 март в малкото селце Сан Стефано, разположено на 12 км от Истанбул е подписан мирният договор между Русия и нейните съюзници Румъния, Сърбия и Черна гора от една страна и Османската империя от друга. От точка 6 до точка 11 в този договор се разглеждат решенията, свързани с българския въпрос. България трябва да бъде трибутарно княжество (което плаща данък на султана). Тя трябва да има управител християнин и местна войска. Границите й се покриват с границите на българската екзархия, и са утвърдени със султанския ферман от 1870 г., когато получаваме църковната си независимост. Тези граници включват Северна България  (без Северна Добруджа, която се дава на Румъния), цяла Тракия (без района на Гюмюржина и Одрин) и Македония (без Солун и Халкидическия полуостров).   Всичко това обаче остава само на книга. В последния момент преди подписването на договора руският посланик в Константинопол граф Игнатиев, който изготвя самия документ, получава с тайна шифрограма нареждане от министър-председателя Горчаков, договорът да има характер на \"обикновен прелиминарен (т.е. предварителен) протокол\".   \"Между мен и Горчаков ще съществува винаги пропаст – пише в дневника си Игнатиев. Докато аз водех в Цариград политика за освобождението на всички славяни от турско иго, в Петербург охотно раздаваха славянски земи на Австрия... Горчаков възразяваше срещу Санстефанския мир... сякаш неговите разсъждения отразяваха не нашите, а възгледите на Англия. Той ми нареди със специална инструкция да предам на Санстефанския мир прелиминарен характер, защото Австрия възразявала срещу него и имала намерение да свика общоевропейска конференция за окончателно уреждане на въпроса.\"   Очевидно тайните договорености на най-висшата руска дипломация не са стигали до знанието дори и на посланиците й. Очевидно Игнатиев не е бил информиран за поетите тайни ангажименти към Австро-Унгария и за секретните споразумения с Англия, които Русия не може да не спази. Очевидно той също е бил пионка от голямата игра.   Не е била ясна и цялата картина на най-добрия руски дипломат граф Шувалов, по това време посланик в Лондон. От една страна той е наясно, че Русия предварително се е съгласила България да бъде разделена, но не разбира дипломатическия блъф, който се прави с подписването на Санстефанския мир. Затова той пише: \"Санстефанският мир е едно нещастие за нас... Това е най-голямото недуразумение, което ние можем да направим. Сега ще бъдем принудени пред очите на цяла Европа да правим отстъпки.\"   Всъщност обаче Санстефанският мир не е \"недуразумение\". Той има смисъл за царското правителство като тактически ход. В паметна записка на министър-председателя Горчаков до императора (открита неотдавна в личния архив на съпругата му), написана малко преди подписването на Берлинския конгрес, се казва:   \"Вътрешната слабост на държавата не ни дава основания да вярваме, че със сила можем да защитим завоеванията, постигнати чрез войната. Още от самото начало аз гледам на прелиминарния договор с турците като на полезна тактическа стъпка, която отговаря на руската стратегия по Източния въпрос. Чрез него Русия още веднъж демонстрира добрата си воля към балканските народи, и в частност към българския, като защитник на техните интереси. По този начин ние ще запазим репутацията си на техен покровител. Що се отнася до предстоящото му унищожение под натиска на западните ни съперници, то толкоз по-добре за Русия, тъй като това ще увреди тяхното влияние на Балканите и още повече ще увеличи нашия авторитет.\"   С подписването на Санстефанския мир царското правителство постига целта, която си поставя с войната. Трудна и рискована, но все пак победоносна, войната от 1877-1878 е увенчана с шумно огласения Санстефански мир от Трети март. Русия дава предостатъчно категорични доказателства на българите за добрата си воля и това се приема с възторг и дълбока, искрена благодарност към Освободителката. Българите не могат да знаят, че Санстефанският договор е предварителен, временен и подлежи на неизбежна ревизия. Това е строго поверително, зорко прикрито зад кулисите на дипломацията. Естествено ревизията на договора ще стане известна, но неблагоприятните последици за българите ще изглеждат и ще се възприемат от тях като резултат от намесата на западните Велики сили. Така недоволството от неговата ревизия се насочва против руските съперници Англия и Австро-Унгария, а влиянието на Освободителката се утвърждава трайно.   И така, Берлинският конгрес се открива тържествено на 13 юни 1878 г. В него участват Русия, Англия, Австро-Унгария, Франция, Германия и Турция. Делегациите се представят от министър-председателите княз Горчаков, лорд Дизраели, Граф Андраши, канцлера Бисмарк, от министъра на външните работи на Франция Вадингтон, а от турска страна присъстват двама паши.   Подписалите Берлинския договор двама князе, трима графове и един маркиз узаконяват новите български граници. Тя е разделена на три части – Княжество България, Източна Румелия, а Македония е върната обратно под властта на султана.   Това е шок за българите, но от позицията на познанията ни, днес не бива да ни изненадва. Балканските проблеми никога не са се решавали с оглед на балканските интереси. Всъщност Берлинският договор не е по-несправедлив от многото други политически споразумения. Сърбите се сражават близо две десетилетия, за да придобият самостоятелност на територия, която обхваща не повече от една трета от етническите им предели. Гърците водят жестока война на взаимно изтребление с турците от 1821 до 1828 г. Като резултат само Пелопонес и Атика, пак не повече от една трета от територията, населявана от гърци, получава независимост. Румънците нямат въоръжени въстания, но борбата им за самостоятелност и обединение, започнала по време на гръцкото въстание, продължава десетилетия. Влахия и Молдавия се обединяват в едно княжество едва след Кримската война, като държавата им обхваща само половината румънска етническа територия.   Българите не правят изключение. Те дори получават повече, отколкото може да се очаква - в границите на Княжество България и Източна Румелия влизат близо две трети от българите. Двете части имат различна степен на самостоятелност, но през 1885 г. успяват да се обединят в едни етнически граници. И така, макар и временен, Санстефанският мир, който празнуваме, има своето значение. За нас, българите, 3 март 1878 е въплъщение на едно начало. На този ден бе направена онази първа политическа крачка, заради която дадоха живота си хиляди верни синове и дъщери на България. Този ден показа на българите, че жертвите от Априлското въстание не бяха напразно, че 15 хиляди доброволци, които загинаха, сражавайки се в руско-турската освободителна война, не дадоха живота си напразно. Сан Стефано срути окончателно започналата да се пропуква стена, която отделяше България от Европа. Той постави началото на онази Трета България, на която историята бе отредила да се намира на кръстопътя между Запада и Изтока, между Европа и Азия, там, където така сложно и съдбовно се преплитат интересите на великите сили.   Българите винаги са празнували този празник. За първи път Трети март се чества през 1880 г. – две години след Освобождението - като   От 1888 празникът започва да се чества като   Еднократно като национален празник денят е отбелязан през 1978 г. по повод на 100-годишнината от Освобождението. Десет години по-късно, през 1988, той става официален празник, а през 1990 г., когато в България започнаха промените, с решение на парламента датата бе обявена за национален празник на страната.     Нека носим йоще срама по челото, синила от бича, следи от теглото; нека спомен люти от дни на позор да висне кат облак в наший кръгозор; нека ни отрича исторйята, века, нека е трагично името ни; нека Беласица стара и новий Батак в миналото наше фърлят своя мрак; нека да ни сочат с присмехи обидни счупенте окови и дирите стидни  по врата ни още от хомота стар; нека таз свобода да ни бъде дар! Нека. Но ний знаем, че в нашто недавно свети нещо ново, има нещо славно, що гордо разтупва нашите гърди  и в нас чувства силни, големи плоди; защото там нейде на връх планината, що небето синьо крепи с рамената, издига се някой див, чутовен връх, покрит с бели кости и със кървав мъх на безсмъртен подвиг паметник огромен; защото в Балкана има един спомен, има едно име, що вечно живей и в нашта исторйя кат легенда грей, едно име ново, голямо антично, като Термопили славно, безгранично, що отговор дава и смива срамът, и на клеветата строшава зъбът.   О, Шипка!   Три деня младите дружини как прохода бранят. Горските долини трепетно повтарят на боя ревът. Пристъпи ужасни! Дванайсетий път гъсти орди лазят по урвата дива и тела я стелят, и кръв я залива. Бури подир бури! Рояк след рояк! Сюлейман безумний сочи върха пак и вика: \"Търчете! Тамо са раите!\" И ордите тръгват с викове сърдити,  и \"Аллах!\" гръмовно въздуха разпра. Върхът отговаря с други вик: ура! И с нов дъжд куршуми, камъни и дървье; дружините наши, оплискани с кърви, пушкат и отблъскват, без сигнал, без ред, всякой гледа само да бъде напред и гърди геройски на смърт да изложи, и един враг повеч мъртъв да положи. Пушкалата екнат. Турците ревът, Насипи налитат и падат, и мрат; - Идат като тигри, бягат като овци и пак се зарвъщат; българи, орловци кат лъвове тичат по страшний редут, не сещат ни жега, ни жажда, ни труд.  Щурмът е отчаен, отпорът е лют. Три дни веч се бият, но помощ не иде, от никъде взорът надежда не види и братските орли не фърчат към тях. Нищо. Те ще паднат, но честно, без страх - кат шъпа спартанци под сганта на Ксеркса. Талазите идат; всички нащрек са! Последният напън вече е настал. Тогава Столетов, наший генерал, ревна гороломно: \"Млади опълченци, венчайте България с лаврови венци! на вашата сила царят повери прохода, войната и себе дори!\" При тез думи силни дружините горди очакват геройски душманските орди бесни и шумещи! О, геройски час! Вълните намират канари тогаз, патроните липсват, но волите траят, щикът се пречупва - гърдите остаят и сладката радост до крак да измрът пред цяла вселена, на тоз славен рът, с една смърт юнашка и с една победа. \"България цяла сега нази гледа, тоя връх висок е: тя ще ни съзре, ако би бегали: да мрем по-добре!\" Няма веч оръжье! Има хекатомба! Всяко дърво меч е, всякой камък - бомба, всяко нещо - удар, всяка душа - плам. Камъне и дървье изчезнаха там. \"Грабайте телата!\" някой си изкряска и трупове мъртви фръкнаха завчаска кат демони черни над черний рояк, катурят, струпалят като живи пак! И турците тръпнат, друг път не видели ведно да се бият живи и умрели, и въздуха цепят със демонский вик. Боят се обръща на смърт и на щик, героите наши като скали твърди  желязото срещат с железни си гърди и фърлят се с песни в свирепата сеч, като виждат харно, че умират веч... Но вълни по-нови от орди дивашки гълтат, потопяват орляка юнашки... Йоще миг - ще падне заветният хълм. Изведнъж Радецки пристигна със гръм. И днес йощ Балканът, щом буря зафаща, спомня тоз ден бурен, шуми и препраща славата му дивна като някой ек от урва на урва и от век на век!      ", "date": "2019.03.03", "title": "ТРЕТИ МАРТ 1878 година Освобождението на България от турско робство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393194-3-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1431 г. - Начало на понтификата на папа Евгений IV.     1517 г. - Експедицията на испанските мореплаватели Франциско Кордоба и Антон Аламинос достига полуостров Юкатан.   1585 г. - Във Венеция е открит Олимпийския театър, проектиран от Андреа Паладио.   1845 г. - Флорида става 27-я щат на САЩ.   1855 г. - Александър II официално се възцарява като император на Руската империя.   1857 г. - Втора опиумна война: Франция и Великобритания обявяват война на Китай.   1861 г. - Александър II премахва с манифест крепостното право в Русия.   1875 г. - Състои се премиерата на операта Кармен в парижката Опера комик.   1878 г. - Руско-турска война (1877-1878): Русия и Османската империя подписват прелиминарния (предварителен) Санстефански мирен договор, с който се слага край на войната и де факто се създава Третата българска държава.   1886 г. - Сръбско-българската война: След приключване на войната е сключен Букурещки договор между България и Сърбия.   1891 г. - В правилата на футбола е въведена дузпата, а прилагането ѝ започва от следващия сезон.   1904 г. - При използване на цилиндъра на Томас Едисън е направен първият звукозапис на политическа реч - на кайзерът на Германия Вилхелм II.   1912 г. - Във Варна е учреден Юношеския туристически съюз Галата.   1913 г. - Основан e футболен клуб Тича, известен днес като ПФК Черно море.   1918 г. - Първата световна война: Подписан е Брест-Литовският договор между, от една страна Германия, Австро-Унгария, Османската империя и България, и от друга страна - болшевишкото правителство на Русия, даващ независимост на Полша, Финландия, Литва, Латвия и Естония.   1923 г. - Излиза първият брой на списание „Тайм\"   1924 г. - С детронацията на халиф Абдул Меджид II е сложен край на 1400-годишния ислямски халифат, Турция става република и в длъжност встъпва президента Кемал Ататюрк.   1924 г. - В България по решение на правителството са арестувани около 500 дейци на ВМРО.   1931 г. - Приет е съвременният Химн на Съединените американски щати.   1938 г. - В Саудитска Арабия са открити големи находища на нефт.     1941 г. - Втората световна война: Великобритания скъсва дипломатически отношения с България.   1941 г. - Холокост: Германските окупатори създават в Краков еврейско гето.   1945 г. - Втората световна война: Финландия обявява война на Хитлеристка Германия.   1958 г. - Нури ас-Саид става министър-председател на Ирак за 14-ти път.   1961 г. - Хасан II става крал на Мароко.   1974 г. - Самолет МакДонълд Дъглас на турските авиолинии катастрофира близо до Бои д'Ерменонвил, Франция - загиват 346 души.   1980 г. - Робърт Мугабе съставя първото правителство на Зимбабве (дотогава Родезия), след получената независимост от Великобритания.   1992 г. - Босна и Херцеговина обявява независимост от Югославия.   1997 г. - Открита е най-високата постройка в Нова Зеландия - кулата Скай Тауър (328 м), построена в Окланд за две години и половина.   2002 г. - Народът на Швейцария решава в референдум страната да стане член на ООН.   2005 г. - Американският пилот Стив Фосет приключва околосветския си полет със самолета GlobalFlyer без междинно зареждане с гориво, започнат на 28 февруари.  ", "date": "2019.03.03", "title": "3 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393195-%D0%B7%D0%B0-%D0%BC%D0%BE%D0%BC%D0%BE-%D0%B8-%D0%BF%D0%BB%D0%B0%D1%88%D0%B5%D1%89%D0%B8%D1%82%D0%B5-%D0%BE%D0%BD%D0%BB%D0%B0%D0%B9%D0%BD-%D1%82%D0%BE%D1%80%D0%B1%D0%B0%D0%BB%D0%B0%D0%BD%D0%B8", "text": "Кой знае какво правят децата днес в интернет? Докато техните родители все още пишат във Facebook и Twitter, те отдавна вече са минали на Instagram, Snapchat и TikTok. Никой не иска да виси в една и съща социална мрежа с родителите си, особено ако се вижда публично какво публикуваш... Този разрив в начина, по който деца и възрастни използват интернет води от една страна на повишаване на тревожността от страна на родителите именно по този параграф (какво ли правят детето ми и приятелите му онлайн) като по този начин спомага за създаването на мистификации като \"Момо\" - фашливото предизвикателство, предизвикаващо паника и дезинформация. Предизвикателството Момо, според поредицата от новини, излезли по темата в последните дни (нищо, че Момо далеч не е ново явление) и според легионите притеснени родители е игра, разпространяваща се в социалните медии и най-вече през приложението WhatsApp, която насърчава децата към вредно за тях самите поведение. Крайната цел на Момо е децата да изпаднат в такава паника и параноя, че да запишат собственото си самоубийство на видео, което да се публикува в интернет. Иначе казано - Момо е кошмарът за всеки родител.  Само дето реално няма никакви доказателства за всичко за истински истории за деца, пострадали от манипулациите на чудовището. Иначе казано - поредната градска легенда, с която тийнейджърите плашат връстниците си или по-малките. Иначе казано - не става въпрос за вирусно разпространяваща се в интернет заплаха за децата, а по-скоро поредната измислица придобиваща грандиозни размери. Една голяма, стабилна измислица, създадена, за да плаши деца и родители. Модерен торбалан от интернет, история като онези с насилниците, дебнещи покрай училища, за да инжектират децата с хероин, с цел да ги зарибят, които витаеха у нас през 90-те.     И точно както тези легенди се разпространяваха в офлайн епохата, сега Момо и подобните му Сини китове, \"Доки доки\" и т.н. получават поле за развитие благодарение на паникьосани родители, които се опитват да разгласят максимално много новината за новата заплаха. Резултатът, изтъкнат и от експертите, е, че подобно на други митове от ерата на интернет, \"Момо\" може и да не започва като нещо действително, но целият шум който се създава около него го превръща в нещо опасно.  Всички тези предупреждения само повишават риска от това тийнейджъри или малки деца да научат за съществуването му и да приемат историите за него сериозно. Или най-малкото да се изплашат от самия образ на Момо. Подобни онлайн измами се създават с цел - всяване на паника и объркване, които да се разсеят като горски пожар. И в момента, в който споделите за \"опасността\", вече вършите тяхната работа - излагате други хора на фалшивото и стряскащо съобщение. И реално в един момент може да се окажете, че така може да нараните същите тези деца, които се опитвате да предпазите. Разбира се, проблемът далеч не се ограничава само с паникьосани родители. Понякога хора без деца също се връзват от желание да предпазят чуждите. Понякога дори самите деца виждат и решават да предупредят връстниците си.  И да, наистина, виждайки подобно нещо, човек е трудно да игнорира потенциалната заплаха, особено когато тя звучи толкова зловещо. Най-малкото интернет си е едно страшно място, пълно с различни заплахи за възрастните, какво остава за децата. Особено когато те имат толкова голям личен достъп до интернет през смартфони, таблети, лични лаптопи и т.н. Другият проблем е, че всички тези истории звучат толкова реалистично и живо. Всички такива вирусни измислици имат в себе си различни парченца истина, върху които да се изграждат легендите - младежки жаргон, дадена реална история, която просто бива адаптирана за конкретната лъжа, напомняне за позната заплаха... Това създава един илюзорен ефект на истина - бъг в човешкото мислене, който прави нещата, звучащи познато, да звучат също така истински. Така че ако изпитвате в себе си вътрешна потребност да разгласите наоколо за някоя нова особено сериозна опасност за децата в интернет, най-доброто нещо, което можете да направите, е и най-трудното за прилагане - просто да изчакате. Не се поддавайте на първичните сигнали да разгласите видяното/чутото, защото то просто може да е поредната измислица. Защото понякога дори проверката на фактите може да доведе объркване. За сметка на това обаче повечето такива онлайн измами се разкриват до дни. Ако пък не става въпрос за измама, просто ще отложите разговора с детето си с един-два дни.  А той е най-важното нещо, което всеки отговорен родител трябва да направи, и то не само при наличие на заплахи като Момо или от сорта, а по принцип. Колкото повече говорите с детето си, толкова по-добре ще го познавате и толкова повече доверие ще може да му имате. Както и то на вас. Така че поговорете с него - за случая, за различните заплахи в интернет и как човек е добре да се държи онлайн. В такъв случай дори и да се окаже реалност заплахата, много по-вероятно е то да ви потърси за помощ, вместо да се впуска в опасни предизвикателства, криейки проблема в себе си.    ", "date": "2019.03.03", "title": "За \"Момо\" и плашещите онлайн Торбалани"}
{"url": "http://www.classa.bg/%D1%81%D0%B2%D1%8F%D1%82/item/393190-%D0%BF%D1%80%D0%B5%D0%B4%D0%B8-141-%D0%B3-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%B0%D1%80%D1%82%D0%B0-%D1%87%D0%B5%D1%81%D1%82%D0%B8%D1%82-%D0%BF%D1%80%D0%B0%D0%B7%D0%BD%D0%B8%D0%BA,-%D0%B1%D1%8A%D0%BB%D0%B3%D0%B0%D1%80%D0%B8", "text": " е подписан мирния договор между Русия и Турция, който слага край на войната и началото на съвременната българска държава. Роди се национален идеал, възпитал поколения българи     Преди точно 141 години България отново възкръсна като европейска държава!   На 3 март (19 февруари по стар стил) 1878 година в Сан Стефано, близо до Цариград, Русия и Турция подписват мирен договор, който слага край на Руско-турската война (1877-1878) и очертава границите на Санстефанска България.     Оттогава насам, независимо от историческите превратности, властващата конюнктура, политическите ежби или изблици на русофобство, независимо дали се чества официално или не, българите отбелязват 3 март като Деня на своето Освобождение. Защото го носят в сърцата си.     Всяка година на тази дата хиляди изминават пътя до възпетия от Иван Вазов връх Шипка, за да отдадат почит на героите, които обърнаха войната и предопределиха съдбата ни.    Там, пред Паметника на свободата, те полагат цветя и венци, развяват българското знаме и вероятно си спомнят стиховете на Патриарха на българската литература:      А преди повече от век новината за възкръсналата наша държава, обхванала границите на Българската екзархия, обикаля земите на българите чрез телеграфа и вестниците, предизвиквайки въодушевление и огромни надежди. Това е успешният финал на Възраждането, на националното самоосъзнаване, на национално-освободителните битки, чиито венец бе Априлското въстание (1876). Решаването на българския въпрос влиза в умовете и сърцата на Виктор Юго, Чарлз Дарвин, Оскар Уайлд, Лев Толстой, Фьодор Достоевски, които се ангажират с освободителната кауза на един балкански народ. Поставянето на ясен политически въпрос за съдбата на българите, за хилядите жертви по време на Априлското въстание, за бъдещето на един народ, извоювал вече своята църковна независимост, дава повод за категоричната намеса на Русия.  Така нареченият Източен въпрос влиза в дневния ред на Великите сили. В края на 1876 г. и началото на 1877 г. , след активността на руската дипломация, се свиква Цариградската посланическа конференция и се стига до подписването на т. нар. Лондонски протокол, чиито решения Великата порта отказва да приеме.  След колебания и бурни дебати в Русия, цар Александър Втори приема доводите „за” поредната военна офанзива срещу Турция. На 12 април 1877 г. войната започва. Осем месеца по-късно руските войски са разположени в цяла България и са вече пред Константинопол. На 12 километра от столицата, в Сан Стефано, се стига по подписването на договор между Русия и Турция, с което се прекратяват военните действия. Съдбата на България според този договор е да бъде трибутарно Княжество, което плаща данък на Султана, да се управлява от християнин и да има местна войска. За еталон служат границите на Българската екзархия, утвърдени с ферман през 1870 година. Те включват Северна България (без Северна Добруджа), Тракия (без Гюмюрджина и Одрин) и Македония (без Солун и Халкидическия полуостров). Българският княз трябвало да бъде избран от народа, утвърден от Високата порта и одобрен от Великите сили. Събрание от български първенци трябвало да приеме основен закон на страната.   За жалост, договорът приема формата на предварителен, тъй като Великите сили – Англия и Австро-Унгария, също имат своите интереси в региона и дипломацията им действа активно за решаване на Източния въпрос и в тяхна полза. Г оляма България, създадена на върха на руските щитове и с руска протекция, категорично не отговаря на интересите на Австро-Унгария. Италия и Франция се солидаризират с Обединеното кралство и се обявяват против България да получи излаз на Бяло море. Страховете са, че това може да облагодетелства Русия. Нюанси има и в руската позиция. Благородникът, който взима най-присърце българската кауза – граф Игнатиев (той подписва Санстефанския договор), е вярвал, че на Балканите може да има голяма българска държава. Други, като княз Горчаков считали, че това е неосъществимо.     Радостта на българите трае кратко.  На 13 юни 1878 г. започва Берлинският конгрес, където са представени Русия, Англия, Австро-Унгария, Франция, Германия и Турция. Руската делегация се води от премиера княз Горчаков, английската – от лорд Дизраели, от страна на Германия е канцлерът Бисмарк.   В крайна сметка, зад гърба на българите и без техни представители, под Берлинския договор се подписват двама князе, трима графове и един маркиз. Независимо от плътното благородническо представителство и значими държавници, за българите договорът е огромно разочарование. България е разделена на Княжество България и Източна Румелия, а Македония се връща под властта на Султана.   , пише по този повод историкът Симеон Радев (1879-1967).   Де факто, войната приключва с подписването на договора в Берлин.  Ревизията на този в Сан Стефано превръща Санстефанска България в национален идеал за десетилетия напред. Идеал, който възпита цели поколения и на всички възможни нива на българската държавност – църквата, армията, училището.   Идеал, който доведе до Съединението (1885) и обявяването на Независимостта (1908). Случва се, в разгорещени спорове за ролята на Русия, някои да поставят въпроса за ранга на 3 март в празничния ни календар. Уместно ли било да е национален празник? Отговорът може да звучи и като контра въпрос:  Дали без 3 март, който възстановява българската държавност, щеше да ги има Съединението и Независимостта? През 1879 г. българите за първи път честват своето Освобождение. Първият ни екзарх – Антим I, председател на Учредителното народно събрание, отслужва панихида в църквата „Света Богородица”в присъствието на граждани и депутати. През 1880 година в София той е отбелязан като Ден на възшествието на престола на император Александър II, наричан с благодарност и признание Цар Освободител. След 1944 г. е обявен за шовинистичен и не се отбелязва тържествено. Традицията се възстановява по случай 100-годишнината от Санстефанския мирен договор. След промените с решение на парламента през 1991 г. е обявен за национален празник.   Днес, 141 години след като България отново излезе на политическата карта, можем да кажем за пореден път: Честит празник, българи!        ", "date": "2019.03.03", "title": "Преди 141 г. България отново се появи на европейската карта. Честит празник, българи!"}
{"url": "http://www.classa.bg/%D1%81%D0%B2%D1%8F%D1%82/item/393184-%D0%BC%D0%B0%D0%B4%D1%83%D1%80%D0%BE-%D0%B0%D0%BA%D0%BE-%D0%BC%D0%B5-%D1%83%D0%B1%D0%B8%D1%8F%D1%82,-%D0%B8%D0%B7%D0%BB%D0%B8%D0%B7%D0%B0%D0%B9%D1%82%D0%B5-%D0%BD%D0%B0-%D1%83%D0%BB%D0%B8%D1%86%D0%B8%D1%82%D0%B5-%D0%B8-%D0%B7%D0%B0%D1%89%D0%B8%D1%82%D0%B0%D0%B2%D0%B0%D0%B9%D1%82%D0%B5-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0", "text": "Николас Мадуро заяви, че е готов да «даде живота си», за да защити своята република. «Животът ми е изцяло посветен на защитата на страната ни при всякакви обстоятелства. Никога няма де се кланям и никога няма да се предам.»     Той призова всички граждани и военни да излязат и да защитят родината си, ако разберат, че е бил убит. «Това е заповед, която давам на народа и на Националните въоръжени сили, ако някога се събудите с новината, че са направили нещо с Никола Мадуро, излезте на улиците в гражданско-военен съюз, за да продължите революцията», каза Мадуро.    ", "date": "2019.03.03", "title": "Мадуро: Ако ме убият, излизайте на улиците и защитавайте революцията"}
{"url": "http://www.classa.bg/%D1%81%D0%B2%D1%8F%D1%82/item/393185-%D1%81%D0%B0%D1%89-%D0%BD%D0%B5-%D1%81%D0%B0-%D0%B8%D0%BD%D1%84%D0%BE%D1%80%D0%BC%D0%B8%D1%80%D0%B0%D0%BB%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5-%D0%B2-%D1%85%D0%B0%D0%BD%D0%BE%D0%B9", "text": "Кремъл все още не е получил официална информация от американската страна за резултатите от срещата между президента на САЩ Доналд Тръмп и лидера на КНДР Ким Чен-ун в Ханой, заяви прессекретарят на президента Дмитрий Песков.     „Не, още не е минало много време“, цитира го ТАСС. На разясняващия въпрос дали Москва очаква, че Вашингтон ще информира руската страна по тази тема, представителят на Кремъл отбеляза: „Не знам. Ако намерят това за необходимо“. Доналд Тръмп и Ким Чен Ун прекратиха срещата си преди предвиденото. Срещата на лидерите приключи без споразумение. Говорителката на Белия дом Сара Сандърс се опита да оправдае провала на разговорите в Ханой в нежеланието на Тръмп да направи лоша сделка.      ", "date": "2019.03.03", "title": "САЩ не са информирали Русия за резултатите на срещата на високо равнище в Ханой"}
{"url": "http://www.classa.bg/%D1%81%D0%B2%D1%8F%D1%82/item/393186-%D0%BA%D0%B8%D1%82%D0%B0%D0%B9-%D1%82%D1%8A%D1%80%D1%81%D0%B8-%D0%BD%D0%BE%D0%B2%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D0%B8", "text": "Подобно на ято птици, налитащи на шепа зърно, десетина роботизирани ръце инсталират компоненти в касов POS терминал, проверяват функционирането му и го опаковат в кутия под надзора на работник човек. Преди роботите за сглобяването на същото устройство, използвано за обработка на картови и мобилни плащания, са били необходими 60 работници, пише китайската агенция Синхуа. Двете съседни поточни линии в завода Kingtronics са пример за „революцията на роботите“, помитаща източната китайска провинция Фуцзян. Както и в другите крайбрежни региони на Китай, повишаването на цената на труда и свиващите се чуждестранни поръчки принуждават заводите с трудоемки производства да вземат мерки.     Вместо да свива производството, Kingtronics е избрал да включи в производствения процес повече роботи – стратегия, която не само увеличава печалбата на компанията, но й позволява и да разшири бизнеса си като предлага разработване и продажба на автоматизирано оборудване за производители, които не могат да си позволят да внасят роботи. „Предвиждаме, че пазарът ще е безграничен, тъй като много малки и средно големи предприятия приветстват автоматизираните решения“, посочва Хенри Цен, председател на управителния съвет на компанията с централа в Чжанчжоу. Отправяйки предизвикателство към низходящата икономическа тенденция, наблюдавана в момента, със солидния си растеж, Kingtronics и много други частни компании говорят за макроикономическата издържливост на Китай, който се бори със забавяне на икономиката и несигурността, породена от търговските спорове със САЩ. Близо три години след като Китай започна реформа, насочена към предлагането, в опит да преструктурира и модернизира икономическите си сектори, сега според експерти се натрупват предпоставките за нов тласък. Това засилва увереността, че на т. нар. две сесии – годишните заседания на китайския парламент и висшия политически консултатитен съвет – ще бъде очертано развитието на Китай през 2019 година. Вярва се, че това ще бъде ключова година към изпълнението на целта на Пекин за изграждане на средно проспериращо общество във всички аспекти. На годишните сесии в началото на март ще бъде направен опит да се посочат нови двигатели, които да дадат летящ старт на втората по големина икономика в света. Същевременно „гореща тема“ е и как да се помогне на пазарните играчи да преодолеят турбулентния преходен период. Ползите от промяната На заседание на Държавния съвет през януари китайският премиер Ли Къцян заяви, че тази година развитието на страната е изправено пред по-сложни условия, с нарастващи предизвикателства и натиск върху икономиката. Китайската икономика нарасна с 6,6 % през 2018 година, което е над официалната цел за около 6,5 %, но е под растежа от 6,8 %, отчетен през 2017 година. Освен заплахата от засилващия се протекционизъм в чужбина, представители на властите и експерти насочват вниманието и към проблемите във вътрешната икономика, включително свръхпредлагането на евтини продукти и липсата на иновации. Тази година се очаква „двете сесии“, на които ще бъде публикуван работния доклад на правителството за 2019 година, да подновят призивите за задълбочаване на реформата, насочена към предлагането, с цел промишлеността да се изкачи нагоре по веригата на създаването на стойност. „Традиционните компании, насочени към износ, се изправиха пред значителни трудности при промишления преход през 2018 година“, посочва Хуан Маосин, професор по икономика в университета Fujian Normal. „След пристъпа на болка обаче, възстановяването е почти сигурно през 2019 година благодарение на новата скорост, набрана в прехода“, допълва той. Преходът, който Хуан споменава, сега е повелята на деня в цял Китай. На провинциалното равнище на „двете сесии“, които предшестваха заседанията на национално ниво, повечето китайски провинции понижиха целите си за растежа на брутния вътрешен продукт (БВП) за 2019 година и наблегнаха на висококачественото развитие с обещания за развитие на нови сектори и модернизиране на традиционни. Във Фуцзян, известна с бурно развиващата се електроника и шивашка промишленост, все повече заводи прегръщат автоматизацията. Това е довело до 16-кратно увеличаване на вноса на промишлени роботи през първите 10 месеца на 2018 година. В северната китайска провинция Шанси въглищните компании преминават към нови форми на енергия и нови материали, тъй като богатата на въглища провинция закрива излишните мощности. През последните три години Шанси постепенно изведе от експлоатация капацитет за добив на 88,4 милиона тона въглища. Същевременно ускори развитието на новите енергии, включително извличането на метан от въглищни пластове, който сега се равнява на над 90 % от общите количества в страната. Компанията Shanxi Uni-moon Green Paper жъне ранни ползи от прехода към чиста енергия. Подразделението на въглищно предприятие е разработило технология за производство на хартия от продукти, които са отпадни от добива на въглища. Компанията оценява, че чрез производството на 120 000 тона от тази „въглищна хартия“ годишно, ще спаси 2,4 милиона дървета. Въпреки временното намаляване на скоростта в натрупването на БВП, Ян Линху, заместник-генерален директор на компанията, говори с ентусиазъм за преминаването на сектора към по-устойчив модел на развитие, включващ повече инвестиции в иновации. „Въгледобивната промишленост е под голям стрес, но фактът, че всички компании се стремят към промени, е положителен сигнал“, посочва той.   БТА    ", "date": "2019.03.03", "title": "Китай търси нови икономически двигатели"}
{"url": "http://www.classa.bg/%D1%81%D0%B2%D1%8F%D1%82/item/393187-%D0%B7%D0%B0%D1%89%D0%BE-%D0%B2-%D0%B5%D1%81-%D1%81%D0%B5-%D0%BA%D0%B0%D1%80%D0%B0%D1%82-%D0%B7%D0%B0-%D0%BC%D1%80%D1%8A%D1%81%D0%BD%D0%B8%D1%82%D0%B5-%D0%BF%D0%B0%D1%80%D0%B8", "text": "Спадат ли САЩ и Саудитска Арабия към страните, наричани \"перачници на пари\"? Европейската комисия казва ДА, а страните-членки отговарят с НЕ. Защо?          Сред страните-членки на ЕС рядко цари толкова голямо единодушие: 27 от 28-те държави в ЕС отхвърлиха едно предложение на ЕК за борба срещу прането на пари по света. Става дума за следното: преди месец ЕК представи списък с 23 \"високорискови\" държави и територии, които отхвърлят борбата срещу прането на пари. С този \"черен списък\" ЕК иска да задължи банките в ЕС да подхождат много внимателно към сделки с изредените страни. Под \"пране на пари\" ЕС подразбира вкарването в нормалния паричен поток на необложени с данъци печалби, които биват депозирани в различни банкови сметки или пък се използват за закупуване на недвижими имоти. Много често тези печалби произлизат от търговия с наркотици, проституция и организирана престъпност.     Очевидно страните-членки на ЕС отхвърлят този \"черен списък\" на ЕК, защото в него са включени Саудитска Арабия и принадлежащи към САЩ територии. Но защо? Защото явно САЩ и Саудитска Арабия са оказали силен дипломатически натиск, за да бъдат изключени от \"черния списък\". На срещата на върха между ЕС и Лигата на арабските държави, която се проведе миналия понеделник, британската правителствена ръководителка Тереза Мей и федералната канцлерка Ангела Меркел са провели двустранни разговори със саудитския крал. Според публикация във \"Файненшъл таймс\", крал Салман е повдигнал темата в Шарм ел Шейх и е предупредил за евентуални финансови последствия. Остри критики от САЩ  Някои страни-членки като Холандия, които също минават за данъчни оазиси в самия ЕС, се противопоставят остро на \"черния списък\" на ЕК. Той обхваща много повече страни и територии, отколкото списъкът на международната организация \"Financial Action Task Force\", която играе водеща роля в борбата срещу прането на пари. Нейният списък включва само 13 държави. Саудитска Арабия не е там, нито пък принадлежащите към САЩ територии Гуам, Пуерто Рико, Вирджинските острови и Американска Самоа. ЕК обаче иска да \"очерни\" и тези територии. Постоянният представител на САЩ в ЕС Гордън Сънланд окачестви списъка на европейците като \"чиста политическа маневра\". Той предупреди ЕС да не подклажда спорове с американското правителство и други съюзнически нации. Сега в спора за данъчните оазиси и \"перачниците на пари\" отново на ход е ЕК. Според неин говорител, ЕК е задължена да представи т.нар. \"черен списък\" съгласно европейската директива срещу прането на пари. Сега ЕК вероятно отново ще анализира страните и ще изготви нов списък, който трябва да бъде одобрен от страните-членки. ЕК отхвърли обвиненията, че критериите, по които са оценявани страните, били \"непрозрачни\". \"Критериите за оценка са разработени в сътрудничество със страните-членки\", заяви говорителката на ЕК Мина Андреева.  Тя препоръча на финансовите министри от ЕС да се занимаят с оспорвания списък на срещата си на 11 март. \"Списъкът представлява сериозен напредък в борбата срещу мръсните пари\", заяви германският евродепутат Свен Гиголд при представянето на първоначалния \"черен списък\" на ЕК в средата на февруари. Сега обаче не е ясно какво ще остане от него. Тази седмица разследваща комисия на Европейския парламент (ЕП) даде много лоша оценка на страните-членки по отношение на \"данъчните оазиси и прането на пари\". \"Въпреки многото пропуски, които бяха констатирани при скандалите в Люксембург и Панама, някои страни-членки все още не са готови за промени\", четем в доклада на ЕП. \"Европа има сериозен проблем\" Датският социалдемократ Йепе Кофод заяви, че в това отношение Европа има \"много сериозен проблем\". \"Много страни-членки нямат политическата воля за действие, тъй като самите те функционират като данъчни оазиси и осигуряват най-ниските данъчни ставки за големи концерни\", допълни той. В доклада на ЕП се споменават Холандия, Люксембург, Белгия, Кипър, Малта, Ирландия и Унгария. ЕП отправя критика и срещу Германия заради това, че не е сложила край на т.нар. \"Cum-Ex\" сделки, с които се източват данъчни средства. Освен това ЕП настоява за създаването на европейска служба за трансгранична борба срещу прането на пари и укриването на данъци. Досега страните-членки отхвърлят това предложение. А ето и как изглежда първоначалният \"черен списък\" на ЕК: в него са включени Афганистан, Американска Самоа, Бахамските острови, Ботсвана, Вирджинските острови, Гана, Гуам, Етиопия, Иран, Ирак, Йемен, Либия, Нигерия, Пакистан, Панама, Пуерто Рико, Самоа, Саудитска Арабия, Сирия, Северна Корея, Тринидад и Тобаго, Тунис, Шри Ланка.        ", "date": "2019.03.03", "title": "Защо в ЕС се карат за мръсните пари?"}
{"url": "http://www.classa.bg/%D1%81%D0%B2%D1%8F%D1%82/item/393188-%D0%BA%D0%B0%D0%BA-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B7%D0%B0%D1%82%D1%8A%D0%BD%D0%B0", "text": "Как е възможно страната с най-големите петролни резерви в света да затъне в толкова дълбока криза? Как Венецуела стигна дотук?  Петролът вероятно не е виновен. Има хора и общества, които боравят разумно с петролните залежи. Тоест тук не става дума за самия петрол, а за това как се използват печалбите от него, кои социални групи са сред печелившите и кои - сред губещите.     Нищо погрешно няма в това - тъкмо в страни като Венецуела, където има големи социални проблеми и те трябва да се решат. Въпросът обаче е дали наистина главно бедните хора в тази страна извлякоха ползи от петролните печалби на страната и как да се намали зависимостта на една икономика от една-единствена суровина. Не. След 2003, когато петролните цени се вдигнаха и правителството на Чавес във Венецуела извличаше по-големи приходи, ползи извличаха несъмнено и бедните социални слоеве - благодарение на социалните програми и други субсидии. Печеливши бяха обаче също и средното съсловие и елитите. Когато икономиката върви добре, и за по-бедните хора е по-добре, но когато тръгне надолу, както е сега във Венецуела, най-силно засегнати са именно бедните. Точно така. И други страни бяха засегнати от това. Само че във Венецуела петролните добиви значително намаляха. А за страна, която зависи само от петролодобива, това е огромен проблем - паднаха цените, намаля добивът, намаля и експортът. И Венецуела изпадна в дълбока криза - просто защото няма алтернативни износни продукти. Чавес проведе някои реформи - само че те не дадоха плодове, защото не бяха съпътствани от създаването на достатъчно материални стимули за повишаване на продуктивността. Не бяха направени промени в данъчната политика, което би следвало да се очаква от правителство, което смята себе си за социалистическо. Това беше пропуснато. Разчиташе се единствено на печалбите и приходите от петрола. \"Да посеем петрол, за да пожънем развитие\" - това бе принципът на Венецуела дълго време. И този принцип всъщност я съсипа. Да, тя се провали икономически. Страната няма икономическа основа, Венецуела е толкова зависима от петрола, колкото не е била в цялата си история. Социалното положение е драматично. Успехи имаше, но те не бяха трайни. Не бяха постигнати и политическите цели. Борбата срещу корупцията, срещу клиентелизма, въвеждането на пряка демокрация - всичко това се провали. Освен това сред членовете на правителството се открояват силни авторитарни тенденции. Провали се и прехваленият екологичен социализъм. В някакъв момент съвземане ще има. Това циклично развитие, преминаващо от силни фази на разцвет към дълбоки кризи, е всъщност много типично за страни с големи петролни резерви. Сегашната криза обаче наистина е най-тежката в историята на Венецуела. Кога страната отново ще се съвземе - това към момента не може да се каже. Не вярвам, че смяната на правителството ще доведе до бърза промяна. Хуан Гуайдо и опозицията възнамеряват в крайна сметка да следват същия модел. Да, те предвиждат значително разширяване на частния сектор в петролодобива, но без да се отказват от принципа да се залага главно на суровини и най-вече на петрола. А точно това би трябвало да се направи - да се поведе принципен дебат за това как Венецуела би могла да се освободи от своята петролна зависимост.      ", "date": "2019.03.03", "title": "Как Венецуела затъна"}
{"url": "http://www.classa.bg/%D1%81%D0%B2%D1%8F%D1%82/item/393189-%D0%BA%D0%BE%D0%B3%D0%B0%D1%82%D0%BE-%D1%82%D0%B5-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B8%D1%80%D0%B0-%D1%81%D1%8A%D0%BD%D0%B0%D1%80%D0%BE%D0%B4%D0%BD%D0%B8%D0%BA", "text": "В Германия работят милиони мигранти. Много от тях са доволни от работодателите си. Други обаче нямат късмет. А най-лошото е, че някои биват експлоатирани от \"сънародници\".       Имад* е един от стотиците хиляди сирийски бежанци, намерили убежище в Германия. Година и половина след бягството си, той започнал работа в една фирма за почистване. Собственичката на фирмата също произхожда от арабско семейство. 30-годишният Имад установил контакт с нея по препоръка на един приятел, който също работел във фирмата. От гледна точка на езиковата и културна близост \"арабските сънародници\" бързо се споразумяват. Договарят се Имад да работи половината време официално, а другата половина на черно. По този начин собственичката на фирмата си спестява голяма част от социалните осигуровки. Бежанецът - лесна жертва \"Във фирмата работят общо 200 души. Повечето са сирийски бежанци. Всеки един от нас трябва да чисти по 20 стаи на смяна. Преди да сме изпълнили нормата, нямаме право да си тръгваме - независимо колко е късно. Работата е тежка. Ние нямаме здравни застраховки и почти никакви трудови права\", казва Имад в разговор с ДВ. Който не иска да работи при тези условия, бива уволнен. Имад помолил шефката си за нормален трудов договор, в който да се отчитат всичките му работни часове, но тя отказала. Тъй като не искал повече да работи на черно, не му останало нищо друго, освен да зареже работата след три месеца изморителен труд.     Преди всичко хората с нисък образователен ценз се натъкват на трудности на германския пазар на труда. Попаднали веднъж в сивия сектор, те се намират в тежка ситуация, както показва годишният доклад на Германския институт за човешки права. \"Както и преди трудовите мигранти са подложени на тежка експлоатация, особено в строителния бранш, в месопреработвателната индустрия или селското стопанство. В крайна сметка те работят за по 2 до 3 евро на час, без социално осигуряване и полагат много извънредни часове\", четем в доклада. По принцип засегнатите от експлоатация мигранти могат да се съпротивляват. На практика обаче това не е толкова лесно. \"Експлоатационните форми на трудова заетост могат да имат тежки последици за работодателите. Но на практика рядко се стига до съдебни процеси\", четем още в доклада на института. Не всички \"сънародници\" са експлоататори Според експертите, интеграцията на бежанците на германския трудов пазар до голяма степен е успешна. Федералната агенция по труда обяви, че през януари 2019 година в страната са регистрирани 455 000 търсещи работа мигранти. 187 000 от тях са били регистрирани като безработни. Към тези, които не са успели да си намерят добра работа при първия опит, спада и признатата за бежанец сирийка Замах*. Тя също е започнала работа първо при работодател от арабски произход. Културната близост с \"арабския сънародник\" помогнала и в този случай. Но само в началото. После нещата се развили по неблагоприятен за Замах начин. \"Той ме караше да работя до изнемога и често ме обиждаше грубо. Работех при нечовешки условия, които просто не мога да опиша\", казва тя в разговор с ДВ. Днес Замах работи при друг работодател, който също е от арабски произход. Но този път културната близост оказва положителен ефект. \"Той се отнася към мен с уважение и благоприличие. Осигурява ни и безплатен обед\", споделя тя. Правозащитниците твърдят, че най-раними на трудовия пазар са бежанците. А особена пречка за тях се оказват недостатъчните езикови познания. Често те просто не могат да се оплачат, когато са подложени на експлоатация. \"Финансовите последици са от съществено значение за засегнатите. Неизплатените възнаграждения и често непоносимите условия на живот ги осъждат на бедност и нерядко на бездомничество\", пишат експертите от Германския институт за човешките права в годишния си доклад.          ", "date": "2019.03.03", "title": "Когато те експлоатира \"сънародник\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393180-%D0%BC%D0%B8%D1%81-%D0%B4%D1%83%D0%BF%D0%B5-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D1%80%D0%BE%D0%BD%D0%B0%D0%BB%D0%B4%D0%BE", "text": "31-годишната прелъстителка Андреса Ураш няма никакво намерение да се отказва от Кристиано Роналдо. Португалецът вече е част от Ювентус и е щастлив със своята половинка, но Мис Дупе набързо се премести в Торино и продължи да го преследва.    Бителни папараци са забелязали на няколко пъти Ураш из улиците на Торино и са убедени, че тя е там заради Кристиано.  От години тя следва неотлъчно РОналдо, а самият той дори се оплака от тормоз от нейна страна. Но това явно не я спира.               ", "date": "2019.03.03", "title": "Мис Дупе преследва Роналдо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393181-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81-%D0%BD%D0%BE%D0%B2%D0%B8-%D1%81%D0%BD%D0%B8%D0%BC%D0%BA%D0%B8", "text": "Футболната половинка, модел и бивша тв водеща Николета Лозанова реши да експериментира с визията си за кой ли път. Любимата на вратаря на Левски Николай Михайлов многократно е сменяла нюансите в косите си. Руса, черна, кестенява, с кичури или без, Лозанова умее да привлича внимание и да събира погледите с визията си, а този път направи фотосесия за популярно списание.     \"Дъщеря ми ме нарича - мамо. Екипът ми ме нарича - шефе. Хората мислят, че съм егоистична…, но аз съм просто едно момиче, което обича да експериментира и да се развива\", написа Николета Лозанова в профила си под зашеметяващите снимки с екстравагантно облекло и скъсена синя коса. Ден по-рано бившата плеймейтка публикува снимки с любимия си коафьор и най-добър приятел Венелин Кондаков.                          ", "date": "2019.03.03", "title": "Николета с нови СНИМКИ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393182-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%BC%D0%B0%D1%80%D1%82", "text": "ОВЕН ( 21 март - 20 април ) Вгледайте се в човека, от когото отдавна се интересувате. Възможно ли е, това да е вашата втора половинка? В кариерата ви очаква, успех и напредък. Ако следите за хода на своите мисли и говорите правилните неща, ще оправдаете надеждите на близките си хора. Днес уязвими ще са, бъбреците и нервната система. ТЕЛЕЦ ( 21 април - 21 май )  Днес ще ви вълнуват бизнес и финансови въпроси. Те са се натрупали толкова много, че сега ще трябва да работите до безкрайност. В семейния живот, се насладете на ролята си на родител, не бягайте напред и не мърморете. Не се притеснявайте за парите, ще получите всичко навреме. Здравето ви, ще е отлично. БЛИЗНАЦИ ( 22 май - 21 Юни ) Не е препоръчително да се тревожите без причина, все пак имате работа, а това е най-важно. Изпълнете тези задачи, които не може да изоставите дори и при липса на опит. Ако искате да увеличите нивото си на знание, тогава продължете да учите. Истинската причина за проблемите с избраника ви е ясна , така че не е нужно да се извинявате пред всички.   РАК ( 22 юни - 23 юли ) Не трябва прекалено енергично, да изразявате своите емоции и мнение пред шефовете. Дори и началникът ви да греши, мълчете. Особено ако са ви обещали по-висока позиция, не си струва да създавате излишни усложнения. Финансовите проблеми, ще се решат веднага, щом получите заплата. Между другото, забелязахте ли, че сумата се е увеличила? ЛЪВ ( 24 юли - 23 август ) Покажете организационните си умения, във всички сфери на живота. Вие сте талантливи, не бъдете скромни! За да излезете от финансовата криза, плащайте сметките, връщайте дългове и пестете. Ще ви е трудно? Е, ще трябва да се откажете от вечерите в ресторант, с които сте свикнали. Да тръгвате на дълъг път, не бързайте. ДЕВА ( 24-ти август - 23 септември ) Напрежението в живота ви, ще създаде бизнес проблеми. Но вие сте практични по природа, така че решавайте всичко с каменно изражение и с оптимизъм. Ако нещо ви изглежда изключително несправедливо, по-добре се отдръпнете. Още повече, че нервите ви са разклатени. Така че се погрижете за себе си и цялостното си здраве. ВЕЗНИ( 24 септември - 23 октомври) Очаква ви ден, в който трябва да правите нежелани, но необходими покупки. Половината от тях са за дома и семейството, а вие така искахте да купите нещо само за себе си. Уви, ситуацията в любовта, също ще се развива по не най-добрия начин. Партньорът ще има претенции за неща, за които дори не сте предполагали. Възможен е неочакван сюрприз. СКОРПИОН ( 24 октомври - 22 Ноември ) Значително ще се подобри, финансовото ви състояние. Ако планирате пътуване, смело може да правите резервации и да събирате багажа. В любовта, се очакват много преживявания, но те са празни и дори глупави. Ако сте притеснени за нещо, тогава е по-добре да попитате любимия си. В противен случай, въпросите ще висят във въздуха.   СТРЕЛЕЦ ( 23 Ноември - 21 Декември ) Препоръчително е днес да добавите към Вашия график не само умствено, но и физическо натоварване. Време е да свалите килограмите, които пречат да се движите и ходите бързо. За да хармонизирате емоционалното си състояние, се нуждаете от йога и медитация. В интернет, ще намерите всичко, което търсите. Вечер, може да посрещате гости, може би не много желани. КОЗИРОГ (22 Декември - 20 януари ) Трябва сериозно да се заемете с жилищните въпроси. Помислете, че никой вместо вас няма да ги реши, така че предприемайте действия и не се обръщайте назад. Ще имате доста работа! Дори да се обадите вкъщи, няма да имате време. В семейните отношения, ще минете без катаклизми и спорове. Въпреки това, финансовите въпроси, няма да бъдат решени.  ВОДОЛЕЙ ( 21 януари -  19  февруари ) Очакват ви приятни промени в кариерата, интересна работа и задгранично бизнес пътуване. Всичко това ще става едновременно така че предварително се пригответе. За креативните от вас денят ще бъде успешен, което в крайна сметка ще донесе печалба и признание. На битов план ще трябва да работите усилено, за да поправите всичко, което се е развалило.   РИБИ ( 20 февруари - 20 март ) Трябва да сте по-малко сериозни и да започнете да гледате на всичко с хумор. Особено по лични въпроси. Не са толкова глобални, за да се притеснявате. С ентусиазъм се захващайте с всичко ново и необичайно. Ако вложите богатото си въображение в онова, което сте намислили, ще получите отлични резултати. За път, изберете сутринта.", "date": "2019.03.03", "title": "Дневен хороскоп 3 март"}
{"url": "http://www.classa.bg/%D1%81%D0%B2%D1%8F%D1%82/item/393183-forbes-%D1%81%D0%B0%D1%89-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%BF%D0%BE-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%C2%AB%D1%88%D0%B0%D1%80%D0%BB%D0%B0%D1%82%D0%B0%D0%BD%D0%B8-%D0%B8-%D0%BF%D1%81%D0%B8%D1%85%D0%BE%D0%BF%D0%B0%D1%82%D0%B8%C2%BB", "text": "Често, нежелаейки да се ориентират в трудна ситуация или преследвайки собствените си цели, Америка в различни части на света се хвърля да подкрепя «борци за свобода», които по-късно се оказват много далече от демокрацията. Според експерта на Forbes Стив Хенки, зад това поведение стои «губителното тщеславие» на американския елит, който вярва, че може да промени света спрямо собствените им желания.   Както пише лауреатът на Нобеловата награда Фридрих Хайек, «губителното тщеславие» на човека се проявява в убедеността му, че той може да промени света около себе си в съответствие със собствените си желания. Подобно тщеславие се проследява във всички икономики с централизирано планиране.     Впрочем, независимо от това, че мащабните планови икономики на СССР, Китай и други страни отдавна да са в миналото, «губителното тщеславие», тласкащо лидерите на централизираното управление, е по-живо от всякога, пише икономистът, професор от Университета Джонс Хопкинс Стив Хенки в статията си за Forbes. Привържениците на «тщеславната централизация» могат лесно да се разпознаят в лицето на президента Доналд Тръмп и членовете на неговата администрация.     Немалко такива има и в сената, при това от двете партии. Любовта към планирането не се ограничава в икономиката, но често се проявява дори във външната политика. Именно заради това, според автора, Америка така често се намесва във вътрешните работи на други страни, но светът «се измори отломките» на това, което остана от дейността на Вашингтон. За да се разбере по-добре концепцията на «губителното тщеславие» във външната политика на САЩ Хенки препоръчва книгата на известния американски политолог Тед Карпентър «Доверчивата свръхдържава: САЩ подкрепя несъществуващи демократични движения зад граница». В своето изследване аналитикът разглежда десет случая на проява на «губителното тщеславие» на САЩ в чуждестранните кампании. Например, подкрепяйки опозиционните контри в Никарагуа през 90-те, администрацията на Рейгън реално вярваше, че това движение се сражава за свобода и независимост. А това съвсем не беше така. Оказвайки подкрепа на афганистанските «борци за свобода» муджахидините САЩ по-скоро се ръководели от нежеланието си да бъдат отрязани от нефта от Персийския залив, отколкото от идеологически съображения. Според политолога, през 80-те за муджахидините Вашингтон е похарчил над 2 млрд долара, а това е повече от цялото финансиране на ЦРУ в този период. Впрочем, дори с края на студената война стремежът на САЩ да представят желаното за действително по отношение «борците за независимост» е налице. Според аналитика, САЩ подкрепили «жестоката и съмнителна от морална гледна точка» Армия за освобождение на Косово — само защото решили да опростят за самите себе си сложната етническа и геополитическа картина на региона. (Бел.ред. Авторът представя ръководството на САЩ като някакви неуки романтици, при това мързеливи да се ориентират в ситуацията в света. Реално това съвсем не е така – нито са неуки, нито са романтици, просто са фашисти).        ", "date": "2019.03.03", "title": "Forbes: САЩ подкрепят по целия свят «шарлатани и психопати»"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393178-%D0%B5%D0%B2%D0%B3%D0%B5%D0%BD%D0%B8-%D0%BC%D0%B8%D0%BD%D1%87%D0%B5%D0%B2-%D0%BF%D0%BE%D0%BF%D0%B8%D0%BB%D1%8F-%D0%B4%D0%B6%D0%B5%D0%BD%D0%B0,-%D0%B3%D0%B0%D0%BB%D0%B8%D0%BD-%D0%B8-%D0%BC%D0%B0%D0%BB%D0%B8%D0%BD%D0%B0,-%D0%BD%D0%B0%D0%B9-%D0%BB%D0%BE%D1%88%D0%BE%D1%82%D0%BE-%D0%BE%D0%B1%D0%B0%D1%87%D0%B5-%D0%B3%D0%BE-%D0%BE%D1%82%D0%BD%D0%B5%D1%81%D0%B5-%D0%BA%D0%B5%D1%86%D0%B0", "text": "Джена с театрална ондулация...     Ако можеше да коментирам Джена в този и вид чрез народна песен, може би нещата щяха да звучат така: „Джена си коси виеше, над фендиеви ми блузки...Най ми е Джена сбъркала, сбъркала, още объркала.\" И ще се аргументирам с очевидното. Певицата и обичана от мен звезда, е избрала прическа с каквато в цивилизованите общества отиват на бал или опера. Съответно- съобразено с правилната рокля, наметка или друго, подобаващо на повода. Но с блузка на Фенди, обрината от логото на марката, с кафяво- керемидено-тухлено- тиквена основа- истина ви казвам- не го възприемам. А погледа не ви ли изглежда, като на някого с когото искате да си кажете : „Ти мен, уважаааш ли ме...\"      Кеца в лош моден сезон.     В стил „Щом звънеца бие...\", сякаш, че с магия, Васил Найденов „оживява\" в чудодеен маг, превъплътил в костюм скуката на вековете. Не зная за кого, кога и как е позирал певецът, но тук долавям известна съпротива между позата и облеченото. Васил сякаш е бил заставен да облече това и само от възпитание не е запокитил всичко по пода. И може би ще се съгласите с мен, че Кецът изобщо не е попаднал на точния стил. На всичко отгоре панталонът е широк и дълъг, сакото изглежда тясно а частта под брадичката скъсява врата и звездата е като затисната в тази си част. Много по-добре и модерно би стоял един компрес от индийски шал в патешко жълто и мъниста отколкото мрачните текстилни обятия. За човек прекарал живота си в дънки, това може да се счита дори за изтезание...    Златна Малинка за ... Малина.     Удивителен кадър, в който Малина надминава себе си по ярост в подготовката. Косите са пуснали сирените си в различни посоки, все едно е втори юни, точно по обяд. Някъде по икиндия обаче, ако така мога да провъзглася деколтето на певицата, се случват метални събития, подходящи за отпадъчен ресурс от филм на Лукас. Синджирите са плъзнали като морбили във всички краища на тази уютна женска част, разположили са се с удобството на паяжина, леко разтресена, но привидно готова да улови в параметрите си каквото трябва. Червената кожа плиска настроение към съзерцателите на това чудо, способно да си издейства собствена Златна Малинка. Става дума за гащеризона, така категорично и знаменосно изпъкващ на фона на звездната госпожа. Ръцете са позиционирани така, сякаш на червения килим са застанали Лили и Данчето и нито една не искаща да отстъпи предимството си.    Хътчин води по точки в зелено.    Бизнесдамата и меценат Мая Хътчинс освежи лежерния моден живот на столицата. Тя се появи в изкусителна рокля, с коси колебаещи се между залез и изгрев, с бижута на графиня на парти на приятел и остави кавалерите удовлетворени от красотата и. Оригиналната кройка, напомняща орнаменти на арт деко, възвеличава аристократичните черти. Острите линии провокират усещането за ярост но тя е овладяна в мил сексапил. Хътчинс, чиито живот преминава между България и Великобритания, борави умело с грима и няма съмнение, че е имала съдействието на добри ръце и поглед за подчертаване на оригиналното и лице. Мисля, че е време към дамата да тръгнат всички закъснели покани за приеми, балове и ухажване!      Галин залита в каре и брилянтин...     Винаги съм харесвал израза, че някой си имал перо в...сещате се. А наш Галинчо има перо на ревера си- един реверанс към мъжката мода, все още достояние само за смели мъже. Перото освен това е синьо и може да е долетяло от епохата на Синегушка, позната ни от Съпротивата и Ало, ало. Ало, ало искам да кажа и на певеца, съчетал каре с шарките на риза, нямаща нищо общо с представите ми за добър стил. Сякаш вече ми липсват впитите дънки на младежа, прилепналите блузи и подсилените с фотошоп черти.      Визията може да се причисли към абитуриентските каталози на едно близко минало, но в никакъв случай не ми нашепва за настояще и бъдеще поне по отношение на модата. Гарвановите коси рецитират как Гарван грачи, грозно, зловещо, но очите омекотяват до известна степен този цитат. Те гледат като от портрет на Ботев- силни и дълбоки от стената на славата в някоя забавачка.    ", "date": "2019.03.03", "title": "Евгени Минчев попиля Джена, Галин и Малина, най-лошото обаче го отнесе Кеца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393179-%D0%BD%D0%B5%D0%B9%D0%BC%D0%B0%D1%80-%D0%B7%D0%B0%D1%85%D0%B2%D1%8A%D1%80%D0%BB%D0%B8-%D0%BF%D0%B0%D1%82%D0%B5%D1%80%D0%B8%D1%86%D0%B8%D1%82%D0%B5", "text": "Голямата звезда на ПСЖ Неймар захвърли патериците, за да купонясва със секси сънародничка и приятели. Това се случи снощи на карнивал в родния му град Бая.     Нападателят видимо бе в прекрасно настроение, а същото се отнасяше и за красивата Рафаела Порто, която му правеше компания. Блондинката е бивша участничка в \"Гласът на Бразилия\". Както е известно, Неймар се контузи преди около месец тежко, като все още не е ясно кога той ще бъде отново на линия за своя френски тим.                      ", "date": "2019.03.03", "title": "Неймар захвърли патериците"}
