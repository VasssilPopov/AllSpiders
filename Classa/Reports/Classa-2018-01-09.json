{"url": "http://www.classa.bg/%D1%82%D0%B5%D1%85%D0%BD%D0%BE/item/377178-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%E2%80%93-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%B2-%D1%82%D1%83%D0%B8%D1%82%D1%8A%D1%80", "text": "Акаунтите в Twitter на световните лидери имат специален статут в социалната мрежа, съобщи едноименната компания. С това тя отговори на потребителите, които призовават Twitter да забрани президента на САЩ Доналд Тръмп. \"Блокирането на световен лидер в Twitter или премахването на спорните му изказвания би скрило важна информация, която хората трябва да могат да видят и да обсъждат\", гласи публикация в корпоративния си блог на Twitter. През септември от социалната мрежа поясниха, че \"новинарската стойност\" и това дали дадено изказване е \"от обществен интерес са част от факторите, които се вземат предвид, преди да се премахне акаунт или изявление\". Дискусията по проблема се разпали през седмицата, след като Тръмп заяви от своя акаунт @realDonaldTrump, че има \"много по-голям\" и \"по-мощен\" ядрен бутон от севернокорейския лидер Ким Ченг Ун. Критиците твърдят, че подобни изяви в Twitter и самото присъствие на Тръмп в мрежата застрашават света и нарушават забраната на Twitter за прояви на заплахи за насилие в социалната мрежа. Някои потребители дори протестираха пред централата на Twitter в Сан Франциско в сряда. Twitter отговори в своя блог, че дори и да блокира акаунта на подобен световен лидер, това не би \"взело думата\" на този лидер.", "date": "2018.01.09", "title": "Световните лидери – специални в Туитър"}
{"url": "http://www.classa.bg/%D1%81%D0%B2%D1%8F%D1%82/item/377170-spacex-%D0%BF%D1%83%D1%81%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B5%D0%BD-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD-%D1%81%D0%B0%D1%82%D0%B5%D0%BB%D0%B8%D1%82", "text": "Американската компания SpaceX пусна с ракета Falcon 9 таен правителствен спътник. Изстрелването се излъчи на живо от компанията, но нито подробности, нито целите на спътника, наречен Zuma, са били разкрити. Не е посочена конкретна държавна агенция, която поема проекта.   Първото за тази година стартиране на SpaceX се проведе от базата на Военновъздушните сили на САЩ в Кейп Канаверал приблизително в 20:00 часа (местно време).   Осем минути след старта, първата степен на ракетата слезе вертикално надолу и успешно кацна на специална платформа.   Това изстрелване беше първоначално насрочено за средата на ноември, но компанията на Елон Мъск забави датата, за да може компанията да проучи данните от предишно излитане с полезен товар за друг клиент. Полезният товар е в конуса на носа, който защитава космическия кораб по време на излитане.   За SpaceX това е второто издание на тайна мисия за правителствени цели. В началото на май миналата година, Falcon 9 беше използвана за стартиране на разузнавателно устройство.", "date": "2018.01.09", "title": "SpaceX пусна мистериозен правителствен сателит"}
{"url": "http://www.classa.bg/%D1%81%D0%B2%D1%8F%D1%82/item/377171-%D0%B3%D0%BE%D1%80%D0%B1%D0%B0%D1%87%D0%BE%D0%B2-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D1%8F%D1%82-%D1%80%D0%B0%D0%B7%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D1%8F%D0%B4%D1%80%D0%B5%D0%BD%D0%BE-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5", "text": "Бившият президент на Съветския съюз, Михаил Горбачов, поиска от Русия и САЩ постигане на споразумение за решаващия договор за контрол на ядрените оръжия от 1987 г. Бившият президент предупреди, че един пробив може да предизвика разпадането на международното разоръжаване.   Договорът за ракети със среден и малък обсег (Договор INF), подписан от СССР и САЩ, забранява на двете страни да притежават ядрени балистични и конвенционални круизни ракети в диапазона между 500 и 5500 километра. Договорът, който бе парафиран от Горбачов и тогавашния президент на САЩ Роналд Рейгън, допринесе за края на Студената война и остава решаващ за стабилността в Европа.   Носителят на Нобеловата награда за мир през 1990 г. каза пред \"Киодо Нюз\", че днес \"задачата за запазване на споразуменията за разоръжаване е една от най-важните\".   \"Международните договори за ядрено разоръжаване, включително Договора за INF, новият Договор за съкращаване на стратегическите оръжия, както и Договорът за неразпространение на ядреното оръжие, са част от уникална архитектура, която може да се срине, ако потъне един от нейните елементи\" , \"Все още имам надежда, че лидерите на нашите страни имат мъдростта да избегнат това\", каза Горбачов.   \"Аз призовавам президентите на Русия и САЩ, за справяне с проблема, лично да препотвърдят ангажиментите си по договора, като инструктират дипломати и военни да решат проблемите. Не трябва да забравяме, че преминаването към свят без ядрени оръжия е най-важното от задълженията на ядрените сили, залегнало в Договора за неразпространение на ядрените оръжия \", каза политикът.   Руският президент Владимир Путин заяви на своята 13-та годишна пресконференция \"процесът на излизане на Вашингтон от документа вече е в ход\". Лидерът каза, че Русия \"няма да изостави\" този документ и предупреди, че ако Вашингтон го направи, международната сигурност може да бъде застрашена.   Руският държавен глава припомни, че Москва изразходва 46 милиарда долара за отбрана, докато САЩ - около 700 милиарда долара за тази цел през 2018 г. Освен това, Конгресът на САЩ включи в бюджета за отбрана перо за разходите в областта на ракетите с малък и среден обсег.", "date": "2018.01.09", "title": "Горбачов настоява Русия и САЩ да предотвратят разпадането на историческия договор за ядрено разоръжаване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377174-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D0%B8-%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D1%89%D0%B5-%D0%B7%D0%B0%D1%81%D0%B5%D0%B4%D0%B0%D0%B2%D0%B0%D1%82-%D0%B7%D0%B0%D0%B5%D0%B4%D0%BD%D0%BE", "text": "Колегиумът на европейските комисари и министрите от българското правителство ще заседават заедно на 12 януари в Националния дворец на културата в София. Те ще проведат успоредно три клъстърни срещи по теми, свързани с приоритетите на Българското председателство и европейския дневен ред. Това съобщиха от пресцентъра на Министерство за Българското председателство на Съвета на ЕС 2018. Комисари и министри ще обсъждат въпроси в областите: външни работи, сигурност и отбрана, миграция и правосъдие; приобщаваща и стабилна Европа, близка до гражданите; конкурентна, иновативна и дигитална Европа. Основни докладчици на трите срещи са вицепремиерите Екатерина Захариева и Томислав Дончев и министър Лиляна Павлова. Непосредствено след обсъжданията ще се проведе общо заседание на колегиума на комисарите и българското правителство с участието на министър-председателя Бойко Борисов и председателя на Европейската комисия Жан-Клод Юнкер, на което ще бъдат представени резултатите от дискусиите. Председателят на ЕК Юнкер и премиерът Борисов ще дадат и пресконференция за медиите. В програмата на председателя на Европейската комисия Жан-Клод Юнкер са включени самостоятелни срещи с президента на Република България Румен Радев, председателя на Народното събрание Цвета Караянчева, министър-председателя Бойко Борисов. Колегиумът на комисарите ще се срещне и с председателския съвет на Народното събрание на Република България.", "date": "2018.01.09", "title": "Еврокомисари и министри ще заседават заедно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377172-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B8%D0%B5-%D1%81%D0%BC%D0%B5-%D0%B4%D0%BB%D1%8A%D0%B6%D0%BD%D0%B8-2018-%D0%B3-%D0%B4%D0%B0-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0%D0%BC%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D1%82%D1%83%D1%80%D1%86%D0%B8%D1%8F", "text": "Ние сме длъжни 2018 г. да нормализираме и да направим отношенията между ЕС и Турция такива, каквито бяха преди само няколко години. Това заяви премиерът Бойко Борисов в изявление след откриването на обновения храм „Св. Стефан\" в Истанбул, предаде специалният пратеник на БГНЕС в Истанбул Георги Пашкулев.    „Може би за мюфтията, който е с нас и за българските, мюсюлмани е било трудно да си представят президентът, премиерът на Турция, Вселенският патриарх и българският патриарх, да сме заедно, не за да спорим и да се мразим, а зад гърба ни да има единственият в света такъв паметник на културата.    Такава прекрасна църква, нашата религия да бъде уважавана и всички ние, когато сме в Истанбул да може да запалим по една свещичка, за което благодаря на общината. Когато го виждаме храма, мисля, че няма човек, който да не харесва това културно-историческо наследство\", заяви Борисов. „България от 1 януари е председател на Съвета на ЕС.    България винаги се е старала да има перфектни отношения и с християнския, и с мюсюлманския свят. Премиерът каза ясно-бият се християни с християни, християни с мюсюлмани, има тероризъм в най-големите европейски столици. Само заедно може да преборим това, само с пълен обмен на информация.    Това са последствията, а причините са, така както съдбата ни е поставила географски, политически да живеем заедно, да живеем в мир, да се съобразяваме с другите и днешният ден е такъв, че целият свят и Балканите ще видят как може християнски и мюсюлмански градове, да са градове за религиозна толерантност\", подчерта премиерът Борисов. „Всички ние живеем в мир.    Солидарен съм с президента Ердоган, че обикновено смесените общности и изселниците се ползват за натиск и конфликт. Ние имаме редкия шанс българските изселници, мюсюлманите в България да са мост на сигурност, да гарантират сигурността на етническата толерантност. Символиката на днешния ден води и символика към Европа\", каза българският министър-председател.    Бойко Борисов подчерта, че Турция е най-големият съсед на ЕС. „Турция е държавата с най-голяма армия в Европа, Турция е голяма държава, ние трябва да направим всичко възможно и за радост, наблюдавах и много внимателно срещите на президента Ердоган с президента Макрон. Ние сме длъжни 2018 г. да нормализираме и да направим отношенията между ЕС и Турция такива, каквито бяха преди само няколко години. Аз съм бил, когато президентът Ердоган идваше в Страсбург, премиерът идваше на европейски съвети. Е, изборите на много места минаха.    И бизнес отношенията, и културните отношения, и най-вече сигурността и толерантността, минават през подобряване на отношенията. Въобще не си поставяме, макар, че ние сме велика, малка държава, да играем някакъв съществен принос, но ако може да помогнем в тази посока, ще помогнем, разбира се. Аз съм убеден, че това е пътят\", категоричен бе Борисов.", "date": "2018.01.09", "title": "Борисов: Ние сме длъжни 2018 г. да нормализираме отношенията между ЕС и Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377173-%D0%B2%D0%B8%D0%B4%D0%B5%D0%BE-%E2%80%9C%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%BD%D0%B8-%D0%B8%D1%81%D1%82%D0%B8%D0%BD%D0%B8%E2%80%9D-%D1%81-%D0%BC%D0%B8%D0%BD%D1%87%D0%BE-%D1%85%D1%80%D0%B8%D1%81%D1%82%D0%BE%D0%B2-06-01-2018-%D0%B3", "text": "  Позор: министри ни пробутват и легализират “трети пол” в законите и учебните програми.  \r\n   600 лева за гражданска отговорност.  \r\n   Хиляди протестират в защита на българската природа. \r\n    Продължават наглото източване на болниците.  \r\n   Депутати съучастници с картела на горивата.  \r\n   Защо България е далеч след Румъния по доходи?  \r\n   Грабежът на банките. \r\n", "date": "2018.01.09", "title": "ВИДЕО: “Премълчани истини” с Минчо Христов 06.01.2018 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377175-%D0%BD%D0%BE%D0%B2%D0%B0-%D1%81%D0%B3%D1%80%D0%B0%D0%B4%D0%B0-%D0%B8-10-%D0%BC%D0%BB%D0%BD-%D0%B7%D0%B0-%D1%81%D1%83", "text": "10 млн. лв. ще получи Софийския университет „Свети Климент Охридски\" за поддръжка на инфраструктурата си, както и нова сграда за Медицинския факултет, стана ясно след среща на ръководството на Алма Матер и финансовия министър Владислав Горанов и колегата му от образователното ведомство Красимир Вълчев. СУ ще получи сградата на Професионалната гимназия по облекло на бул. \"Черни връх\" в София – като компенсацията за тази на булевард \"Александър Стамболийски\" (бившия техникум \"Сталин\", бел.ред.), която беше дадена за ползване на ВСС. А професионалната гимназия ще се премести в друга сграда в квартал „Лозенец\". Преди Коледа правителството даде сградата на бившия механотехникум, където трябваше да учат студенти от Медицинския факултет, на ВСС Така напрежението в Алма Матер, където обмисляха протест, беше потушено. Решението от днес вероятно ще бъде потвърдено на заседанието на Министерския съвет в сряда. \"Софийският университет е основан през 1888 г. е основан и това ни дава повод да протегнем отново ръка и да отпуснем немалък ресурс – около 10 млн. лв. за допълнителни инвестиции в инфраструктурата, която СУ ползва\", коментира министърът на финансите Владислав Горанов.", "date": "2018.01.09", "title": "Нова сграда и 10 млн за СУ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377176-%D0%B0%D0%BB%D0%B5%D0%BA%D1%81%D0%B5%D0%B9-%D0%BF%D0%B5%D1%82%D1%80%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F", "text": "        - Аз лично винаги съм бил привърженик на това разследването да зависи единствено от специалистите. Ако можем, ние, гражданите и вие, журналистите да сме от полза, това би било добре да се случва преди инцидентите.   Тук, без да искам да укорявам журналистите, но все пак ще кажа, че е важно, ако може да давате по-малко сензационност на бомбастичните версии. Защото животът е пред нас и ако някой от нас пострада, пак ще отиде в полицията или прокуратурата. Не трябва да се пречи, а да се помага на органите на реда. Това е ключово за едно общество, за да бъде демократично, а не полицейско.       - Нямам никакво съмнение, че хората, които работят в МВР и разследват убийствата, ще си свършат работата и този път, както според мен много бързо разрешиха случая в Нови Искър.   Все пак обаче си мисля, че трябва да се изведе друга поука от случилото се.   Ние, гражданите, освен да изискваме от органите на реда да си вършат работата, трябва да проявяваме и нашата активна гражданска позиция. Важно е да се показва бдителност, защото случаят с така наречения Горски човек е абсурден и аз недоумявам в тези дни, особено вчера и днес, как е възможно човекът, който разказва чудеса за извършителя на това тежко престъпление, да не се намира в ареста.   Тук визирам кмета, собственика на сервиза и поне един-двама домоуправители. Говорим за човек, който е извършил блудство, по разбираеми причини не е отишъл в ареста, защото там има жестоко отношение към тези затворници. В същото време нито един от тези хора, които са знаели кой е, не са подали сигнал в полицията, за да бъде установен, задържан и приведен в ареста.     - Към онзи момент кметът е знаел за деянието. Съседът, който е знаел, че този човек тренира стрелба в съседния двор, също е отговорен. Също и няколко домоуправители, които са си затворили очите, този човек да живее някъде...   Освен това е странно, че го взимат на работа и вместо неговият приятел, който разказва легенди и собственика на сервиза да са в ареста, ние сега трябва да стоим да гледаме, да слушаме и да се впечатляваме едва ли не от героизма на този човек.   Изводът тук е следният. Ако искаме полицията, специалните служби в днешните демократични условия да си свършат работата по най-добрия начин, хората трябва да знаят, че няма как стане и да се противодейства на престъпниците и тероризма, ако гражданите не са активни.   Няма как да се получи тази разузнавателна информация, ако тези престъпници и терористите се намират сред гражданите и хората, а те си мълчат. Ако те не проявят бдителност и не съобщят, ще трябва да се върнем към едни други времена, когато имаше агентурен апарат и сега мнозина казват, че противоречи на демокрацията.   Ако трябва да се търси отговорност на хората, които трябва да разкриват престъпници и терористи, гражданите не трябва да се държат като на мач и да люпят семки.     - На първо място за прикриване на престъпление, и то сериозно.     - Аз нямах никакви съмнения, че за този човек това е единственият логичен изход. Той не може да отиде за цял живот в затвора, да го тормозят другите затворници, защото е блудствал. Този феномен е малко познат на хората и по тази причина могат в някаква степен да бъдат заблудени от конспиративните теории на някои ваши колеги.   За мен няма никакво съмнение, че този човек е сложил край на живота си. Първо заради това, че отива в затвора доживот, второ заради това, че ще го тормозят за извършените от него блудства.     - Случаят с Горския не ме притеснява, макар и да става дума за нечовешко и наистина зловещо убийство на шест човека.   Притеснява ме стрелбата по данъчния служител и днешния случай с Петър Христов. Защото и в двата случая става дума за нещо подредено, организирано, става дума за елиминиране на сериозни интереси, което в днешните условия създава несигурност в хората, които създават нещо успешно.   За гражданите особено в контекста на председателството на Съвета на ЕС обаче е важно да знаят, че трябва да сме активни, бдителни и да съдействаме на службите и полицията. Тогава ще имаме основание да търсим от тях резултати. Има една вечна дилема - повече сигурност или повече демокрация. Но ако искаме да няма една вечна полицейщина за сметка на демокрацията, гражданите трябва да проявят активност.   Аз пряко се занимавам специално с тероризма и знаете, че там няма фронт и няма симетрично противодействие – трябва да се действа асиметрично. Това означава, че насреща нямаш враг, а той се намира някъде при теб, при гражданите. За това всеки един трябва да прояви бдителност, активност и да погледне в съседната къща, на горния етаж, в домовата книга и, ако усеща притеснение, той трябва да се обърне към компетентните органи.     - Специално за медиите не знам как трябва да се постъпи, защото имате голяма власт. Но има много случаи и по света, когато се е случвало по радиото или телевизията ваши колеги да разказват действията на службите. Разбирате какъв е ефектът от подобно нещо и как се помага на престъпниците Има добри практики по света, при които има обучение за взаимодействие при терористични актове и разследване на подобни случаи или издирване на опасен престъпник. Има правила, които всеки трябва да спазва. Редно е да важат и в България и за медиите да се отнася това, което и за гражданите - да съдействат на властите за предотвратяване на тежки престъпления или тероризъм, особено в контекста на европредседателството, което логично повишава риска от подобни действия.", "date": "2018.01.09", "title": "Алексей Петров с ексклузивен коментар за разстрелите в София"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377177-%D0%BF%D1%83%D1%81%D0%BA%D0%B0%D1%82-%D0%BF%D1%80%D1%8F%D0%BA%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D0%B4%D0%BE-%D0%BB%D0%B5%D1%82%D0%B8%D1%89%D0%B5%D1%82%D0%BE", "text": "Министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. „Брюксел\" до летище София, съобщи пресцентърът на транспортното ведомство. Тя ще осигурява пряка връзка с Терминал 2, като така ще се избегне преминаването покрай комплекса от офисцентрове и сградата на РВД. Допълнително са изградени и две нови пътни връзки до Терминал 1. Проект \"Пътна връзка за летище София с обхват от бул. \"Брюксел\" до ул. „Мими Балканска\" е на обща стойност 13,7 млн. лв. с ДДС, а финансирането е осигурено от бюджета на МТИТС. Строителните дейности стартират през септември 2016 г., а срокът за завършване е февруари 2018 г. Изпълнител на проекта е \"Брюксел 2015\" ДЗЗД, съставено от \"ПСТ Груп\" и \"Инфраструктурно строителство\".", "date": "2018.01.09", "title": "Пускат пряката връзка до летището"}
{"url": "http://www.classa.bg/%D1%81%D0%B2%D1%8F%D1%82/item/377169-%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%BC%D1%8A%D1%81%D1%82%D0%B8,-%D0%B0%D0%BA%D0%BE-%D0%BD%D0%B5-%D0%B1%D1%8A%D0%B4%D0%B5-%D0%BF%D0%BE%D0%BA%D0%B0%D0%BD%D0%B5%D0%BD-%D0%BD%D0%B0-%D0%BA%D1%80%D0%B0%D0%BB%D1%81%D0%BA%D0%B0%D1%82%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0", "text": "Президентът на САЩ, Доналд Тръмп, може да отхвърли търговско споразумение с Обединеното кралство за периода след Brexit, ако не бъде поканен на кралската сватба през май, предупреди Майкъл Уолф, автор на книгата \"Огън и ярост\", в която той разкрива много мръсни тайни на сегашната администрация.   Уолф, чиято книга за това какво се случва в Белия дом вече е издателска сензация, заяви в неделя пред вестник The Daily Mail, че президентът на САЩ ще бъде много обиден, ако принц Хари и Меган Маркъл не му обръщат внимание, защото \"не той обича да получава пренебрежение и иска винаги да бъде център на вниманието\".   Журналистът е подчертавал, че външната политика на президента \"е проста и той ще поддържа специалната връзка с Лондон, ако получи това, което иска\".   Той също коментира, че Тръмп е доста невеж за всичко, свързано с Великобритания: \"Нямаше представа какво е Brexit до две седмици преди референдума през 2016 г., който реши страната да напусне Европейския съюз\".", "date": "2018.01.09", "title": "\"Тръмп може да отмъсти, ако не бъде поканен на кралската британска сватба\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377164-%D0%BB%D0%B0%D0%BB%D0%B5-%D1%81%D0%BE%D0%BA%D0%BE%D0%BB%D0%BE%D0%B2-%D1%82%D0%B0%D1%82%D1%83%D0%B8%D1%81%D1%82%D1%8A%D1%82-%D0%BD%D0%B0-%D0%B0%D1%83%D1%88%D0%B2%D0%B8%D1%86-%D0%B8-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%BB%D1%8E%D0%B1%D0%BE%D0%B2%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "В продължение на повече от 50 години Лале Соколов живее с тайна, родена във времената на военна Европа и идваща от мястото, което става свидетел на едни от най-големите жестокости от страна на хора към други човешки същества.   Соколов не споделя с почти никого, докато не става на 80 години. Когато разкрива историята на своя живот, се намира на хиляди километри от Европа. Причината е, че по време на Втората световна война Лале е главният татуировчик на Аушвиц.     Той е роден през 1916-а като Лудвиг \"Лале\" Айзенберг в еврейско семейство от Словакия. През април 1942-а, когато е на 26 години, е отведен в Аушвиц - най-големия нацистки лагер на смъртта. Това го белязва доживот, карайки го да страда от параноя - страхува се, че ще бъде сметнат за съучастник на нацистите.     Когато нацистите пристигат в родния му Кромпахи, Лале, за разлика от братята и сестрите си, е безработен и неженен. Той обаче е в разцвета на силите си, което кара нацистите да отведат именно него от дома му. По онова време младият мъж още не е наясно с ужасите, които се случват в лагерите в окупираната югозападна част на Полша.   Още при пристигането си името му е сменено с набор от цифри и той става \"32407\". Затворник 32407 е изпратен да работи по строежа на допълнителни сгради в разрастващия се лагер. В основна негова задача се превръща това да не се набива на очи пред пазачите заради сприхавия им нрав.   Но малко след като е разпределен, Лале се разболява от коремен тиф. Грижите за него поема мъжът, който му е татуирал идентификационния номер - френски учен на име Пепан.     Учи го как да оцелява в трудните и непредсказуеми условия на лагера. Един ден обаче Пепан изчезва и никой никога не успява да разбере какво точно се е случило с него. Лале заема неговото място като главен татуист в концентрационния лагер - отчасти заради връзките си с французина, отчасти защото знае словашки, немски, руски, френски, унгарски и малко полски.   Нацистите му дават чанта, пълна с необходимите принадлежности, както и документ, който съдържа думите \"Политически отдел\". Лале се числи към Политическото крило на SS и има офицер, назначен специално да следи отблизо работата му, което му дава някакво подобие на безопасност.   Като татуист Лале живее на крачка по-далеч от смъртта, отколкото другите затворници. Храни се в административната сграда и получава по-големи порции, спи сам в отделна стая. Когато приключва работата си и няма новодошли затворници, на него му е позволено да има свободно време. Но в същото време се опитва да не възприема себе си като съучастник на нацистите.     Само че Лале просто се опитва да остане жив, без да има особен избор как. Никой не го пита дали приема работата, или не. Ситуацията е такава - съгласяваш се на каквото ти се предлага, за да имаш шанс да се събудиш и на другата сутрин. И дори и тогава гаранцията не е стопроцентова.   Често Йозеф Менгеле лично участва в разпределянето на новодошлите, подбирайки си \"пациентите\", преди да ги изпрати към татуиста. В много случай докторът идвал до Лале и му прошепвал \"Един ден ще взема и теб...\".   В следващите две години Лале татуира десетки хиляди затворници като има помощ и от асистенти. Тези насилствено направени татуировки с размазани цифри се превръщат в един от най-разпознаваемите символи на Холокоста и жертвите му.   Практиката е въведена през есента на 1941-а и до пролетта на 1943-а всички, заточени в лагерите, са татуирани. Първоначално се използва метална щампа с цифри, която ги отпечатва върху кожата, а после в раната се натрива мастило. Когато този метод се доказва като неефективен, SS въвеждат инструмента за татуиране с игли.   Този уред използва и Лале по времето, в което работи в Аушвиц. Когато заловените пристигнат в Аушвиц, те са разпределяни - или за насилствен труд, или за екзекуция. Всичките им принадлежности биват отнети.   След това се нареждат на опашка, за да получат своята маркировка. Единственото изключение са тези, които моментално биват изпратени към газовите камери. Татуирането е болезнено, а след него никой не използва имената на жертвите - те са заместени от номера.     И ако да татуира мъже е почти непоносимо за Лале, да държи слабата ръка на младо момиче го ужасява. Въпреки това трябва да следва заповедите, за да не бъде осъден на сигурна смърт. В това ново момиче и неговите светли очи обаче има нещо особено. Докато татуира номера на лявата й ръка, научава, че името й е Гита. Образът й се запечатва за дълго в главата му. С помощта на офицера, който го охранява, той започва да й предава нелегално писма, а писмата водят до тайни срещи.   Лале се опитва да се грижи за нея както може - дава й допълнителни порции, дори успява да издейства да я преместят на по-лек режим на работа. Въпреки че Гита мисли, че няма да се измъкне жива от Аушвиц, дълбоко в себе си Лале вярва, че ще оцелеят. Той знае, че е сред късметлиите там и се опитва да помогне на затворниците около него. Храната е валутата в лагера на смъртта и той използва завишените си порциони, за да изхранва Гита и приятелите си.   За да получи още храна и провизии, започва да разменя бижутата, дадени му от други затворници, със селяните, които работят близо до лагера. През 1945-а заради настъпването на руснаците нацистите започват да извеждат хората от лагерите. Жената, в която Лале е влюбен, също е сред тези, които напускат Аушвиц. Той знае само името й, но не й откъде е тя.   След като излиза от лагера, Лале стига до родния си Кромпахи като заплаща за пътуването с бижута, които успява да отмъкне от нацистите. Къщата от детството му е успяла да остане собственост на семейството му.     В опита си да я намери, той стига до Братислава - своеобразен сборен пункт, в който се събират много от оцелелите от лагерите. Дни наред Лале обикаля железопътната гара преди да го посъветват да се опита да открие любимата си в Червения кръст. По пътя натам млада жена изскача пред коня му. Познатото лице със светлите очи - Гита сама го намира! Двойката се жени през октомври 1945-а и сменя фамилията си на Соколов, за да отива повече на контролираната от Съветския съюз Чехословакия. Лале отваря магазин за платове. Благодарение на бизнеса си събира и изпраща пари в помощ на движение, подкрепящо обособяването на израелска държава. Когато властите откриват това, Лале е вкаран в затвора при лек тъмничен режим, а бизнесът му е национализиран.   Късметът все пак се усмихва отново на семейство Соколов - по време на една отпуска за уикенда той и Гита успяват да напуснат границите на Чехословакия. Следват Виена и Париж, а после в усилието си да се махнат колкото се може по-далеч от Европа - те се отправят към Австралия.   В Мелбърн Гита започва работа като дизайнер на рокли, а през 1961-а се ражда синът им Гари. За целия си живот тя посещава Европа едва няколко пъти. Лале от своя страна никога не се връща.     Когато все пак разбира невероятната съдба на майка си и баща си, той започва усилено да я разпространява публично. За него най-важното е да сподели с колкото се може по-голяма аудитория за човека, който е бил натоварен с тежка задача, позната само на малцина. Лале умира през 2006-а, но историята му за Аушвиц и любовта му към Гита продължава да живее чрез разказите на сина му, които обикалят света.", "date": "2018.01.09", "title": "Лале Соколов - татуистът на Аушвиц и неговата невероятна любовна история"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377165-true-detective-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Ако за министър Лиляна Павлова годината започна със симфоничен концерт \"Духът на Европа\", който символично отбеляза началото на европредседателството, на вътрешния министър Валентин Радев началото на 2018-а донесе 8 трупа още в първите 10 дни.   Две тежки престъпления, едното от които - шесторно убийство, последвало от самоубийство на извършителя, а другото - убийство на сравнително популярен бизнесмен, имат силата да напрегнат общественото внимание и да извадят на бял свят някои неудобни въпроси.     Макар случаят в Нови Искър да беше разрешен за дни и властите да са категорични във вината на Росен Ангелов, той предизвика много повече въпроси, отколкото отговори.     Идеята, че всевъзможни теории ще се появят след такова голямо убийство, далеч не е нова, нито невероятна. Хора - много, интернет е голям, а свободата на мнения е безспорна. Проблемът идва от това, че от цялата ситуация страда доверието в самата полиция.   Само като за начало да погледнем факта, че журналисти откриха ключова улика на местопрестъплението. От една страна - как са го пропуснали криминалистите при огледа на терена? И как са допуснали журналисти и въобще неслужебни лица на самото местопрестъпление? Това би трябвало да е място с ограничен достъп, на който човек да не може току така да влезе, камо ли да си снима свободно тефтерчета.   Като добавим към това целия шум около обиска в Луково, вдигнал на крак селото, след което трупът на Ангелов бе намерен в къща съвсем наблизо само че 3 дни по-късно, се получава едно далеч нелицеприятно послание.     Това, от своя страна, създаде една огромна неяснота. И до момента не може да се потвърдят половината от слуховете по темата. Така в един момент почти всеки в държавата се оказа със собствено виждане по въпроса и своя си версия за събитията от новогодишната нощ в Нови Искър.   Навсякъде по света криминалните истории, особено ако са толкова тежки, се следят с интерес. Въпросът обаче е къде е полицията, как говори тя и какво позволява да изтече като информация. А когато изсипеш такова масирано присъствие на униформени, все едно си тръгнал на война, а после намериш самоубил се със заглушител човек, няма как да не предизвикаш медийно внимание и спекулации.     Детайлите, мотивите и доказателствата тепърва предстоят да бъдат разнищвани. Неофициално се твърди, че жертвата - Петър Христов - е помогнал на властите за разкриването на може би най-голямо престъпление през 2009 г. (отвличанията на бандата на “Наглите“). И ако е така, сега какво? Има ли място за паника?   Много ни се искаше темата за поръчковите и показните убийства в България да сме я оставили някъде в 90-те, а сега да си говорим само за затворените улици заради Европредседателството. Само че се оказва, че 2018-та много прилича на 2016 - та, когато на същата тази дата - 8 януари, докато разхожда кучето си беше убит собственикът на \"Агресия\" Александър Антонов. Убиецът и до днес не е разкрит.   Или на 2015-а, когато на 12 януaри беше застреляна началничката на кабинета на кмета на Пазарджик Татяна Стоянова.     Така че освен да поръсим малко захар срещу публичните убийства по време на Европредседателството, може би е време да поговорим дали прословутото \"ние ги хващаме, съдът ги пуска\", не се е променило до \"никой не ги търси\". Иначе как да си обясним, че човек с издадена присъда и обявен за общодържавно издирване като Росен Ангелов, е можел да си живее необезпокоявано 8 години.", "date": "2018.01.09", "title": "True Detective България"}
{"url": "http://www.classa.bg/%D1%81%D0%B2%D1%8F%D1%82/item/377166-%D1%80%D0%B0%D0%B7%D0%BC%D1%80%D0%B0%D0%B7%D0%B5%D0%BD%D0%B8-%D0%B8%D0%B3%D1%83%D0%B0%D0%BD%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%84%D0%BB%D0%BE%D1%80%D0%B8%D0%B4%D0%B0", "text": "Щат Флорида, в югоизточната част на САЩ, е станал сцена в последните дни на различни атаки срещу хора с участието на размразени игуани. Температурите в този щат с полу-тропически климат тази седмица паднаха под 5 градуса по Целзий, което доведе до замразяване и падане на много от тези животни, които се парализират, когато термометърът слиза до тези стойности.   Мнозина вярваха, че тези тропически животни от Централна и Южна Америка са мъртви и бяха готови да ги вземат, но бяха изненадани, когато влечугите започнаха да се размразяват и да показват агресивно поведение.   Такъв е случаят на местен жител в Кий Бискейн, който събрал няколко сиви игуани, замръзнали като камъни, паднали от група дървета и ги натоварил в колата си.Скоро след това опривидно мъртвите игуани оживяли благодарение на отоплението на автомобила и нападнали шофьора, съобщи радиостанцията NPR.   Изглежда, че не за пръв път жителите на Флорида попадат в капана на псевдосмъртта на тези дървесни гущери.   \"През 2010 г., когато замразените игуани започнаха да падат, съседът ги сложи в една голяма черна торба за боклук, която натовари в колата си, за да я отнесе на сметището. Тогава се случи масовото размразяване на игуани, което му докара голям уплах.\", заяви микробиологът Лари Ланин.   За да не станат жертва на този вид ситуация, биолозите препоръчват да не се доближавате до замразени игуани, тъй като те могат да се почувстват застрашени и да хапят, след като бъдат размразени.", "date": "2018.01.09", "title": "Размразени игуани атакуват жителите на Флорида"}
{"url": "http://www.classa.bg/%D1%81%D0%B2%D1%8F%D1%82/item/377167-%D0%B8%D1%80%D0%B0%D0%BD-%D0%B7%D0%B0%D0%B1%D1%80%D0%B0%D0%BD%D0%B8-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F-%D0%B5%D0%B7%D0%B8%D0%BA-%D0%B2-%D0%BD%D0%B0%D1%87%D0%B0%D0%BB%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5", "text": "Иран забрани преподаването на английски език в началните училища, след като висшите духовници в страната, включително и върховният лидер Али Хаменей, предупредиха, че научаването на този език в ранна възраст, ще открие пътя към Западна \"културна инвазия\", предаде Ройтерс.   \"Преподаването на английски език в държавни и частни училища в рамките на официалната програма нарушава законите и наредбите\", подчерта в събота директорът на Държавния съвет на висшето образование, Мехди Навид-Адхам. Служителят също така подчерта, че английският курс по извънкласен път също може да бъде ограничен.   Като цяло, преподаването на английски в иранските училища обикновено започва, когато децата са на възраст между 12 и 14 години, но понякога започва в по-ранна възраст", "date": "2018.01.09", "title": "Иран забрани английския език в началното училище"}
{"url": "http://www.classa.bg/%D1%81%D0%B2%D1%8F%D1%82/item/377168-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BA%D0%BB%D1%8E%D1%87%D0%BE%D0%B2-%D0%B3%D1%80%D0%B0%D0%B4-%D0%B2-%D0%B8%D0%B4%D0%BB%D0%B8%D0%B1", "text": "Сирийската армия направи стъпка напред в своята антитерористична операция в северозападната част на страната, с освобождаването на стратегически град в провинция Идлиб. Войските сега се борят да си възвърнат контрола върху военно летище на няколко километра от сегашните си позиции.   Според ливанската верига Al Mayadeen, правителствените сили са изгонили фронта \"Ал Нура\" от град Синджар, на около 300 километра северно от Дамаск, държан под терористична окупация в продължение на шест години. Те също така са поели контрола над селата Ал Мутавасита, Ал Джиара и Кафрая Ал Марая.   В областта се намира летища Абу ал Духур, завладяно от бунтовниците през 2015 г. Неговото възстановяване от сирийски войски ще означава възобновяването на въздушно покритие при прочистването на терористи в Идлиб, особено на останките от движението \"Тачифи\", от което произлиза Ал Нусра.   Битките срещу последните терористични огнища са се преместили в Идлиб през последния месец, след победата над Ислямска държава в Сирия, с превземането на последния анклав на изток. Според сирийския президент Башар ал Асад, проблемът не е насочен към тази терористична група, а по-скоро върху факта, че фронтът на \"Ал Нусра стои начело на този ужас\".", "date": "2018.01.09", "title": "Сирийската армия освободи ключов град в Идлиб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377159-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B3%D0%B5%D0%BE%D1%80%D0%B3%D0%B8-%D1%85%D0%BE%D0%B7%D0%B5%D0%B2%D0%B8%D1%82", "text": "Преподобният Георги Хозевит се родил на остров Кипър в благочестиво семейство. По-големият му брат Ираклид, още докато били живи родителите му, отишъл в светия град Иерусалим. След като се поклонил тук на местата, осветени от стъпките и кръвта на Господа Иисуса, той отишъл в долината на Иордан, и се установил в Коломановата лавра, където приел монашество. Свети Георги останал единственото дете на родителите си, които го възпитавали в благочестие и страх Божий. След смъртта на родителите сиракът и бащиното имущество останали под попечителството на негов роднина, който толкова го обикнал, че искал да му даде за жена единствената си дъщеря. Но светецът не понасял теготата на мирската суета и не желаел да съжителствува с жена. Скрил се при друг свой роднина, който бил игумен на манастир. Напуснатият роднина научил за местонахождението му и понеже искал кроткия младеж за свой духовен син, отишъл при игумена и настоявал да му върне момчето. Щом разбрал, Георги тайно напуснал манастира, качил се на един кораб и се отправил за светия град Иерусалим. Поклонил се на светите места, спуснал се в долината на Иордан и намерил брат си в Коломановата лавра.  Понеже бил млад и още нямал брада, по заповедите на светите отци, брат му не пожелал да го остави в лаврата, а го отвел в обителта на Пресветата Владичица, наречена Хузива, и го предал на игумена ѝ. Тук свети Георги получил пострижение и тръгнал по пътя на подвижничеството. Трудел се за слава Божия и за спасението на душата си, но най-много се упражнявал в смирение и послушание.  Бог прославил Своя угодник и го отличил с дара на чудотворството. Братята се чудели много, като виждали такова съвършенство и такова дръзновение към Бога у младо момче, при това новоначално. Светецът, който се опасявал от изкушенията на суетната слава, тайно напуснал обителта и отишъл при брат си в лаврата. Установил се да живее с него в тъй наречената Стара църква, където прекарвали времето в молитва, богомислие и постнически трудове. Готвели топла храна само ако някой ги посещавал. Веднъж авва Ираклид казал на брат си: - Вземи брадвата и да отидем за дърва! Георги взел брадвата и брат му заповядал да отсече палмата, която растяла до тяхната килия и вече не раждала. Той се поклонил на брат си и започнал да го моли: - Недей, отче, нека не я отсичаме, може би ще ни бъде полезна. Но той му казал заплашително: - Отсечи я, вече няколко години не ражда, защо да заема място? Тогава Георги му се поклонил смирено и рекъл: - Обещавам ти, че скоро ще даде плод. След тези думи Ираклид отстъпил и оттогава палмата започнала да дава изобилен и прекрасен плод. По онова време в Иерихон живеел един земеделец, когото братята подвижници обичали. Неговият единствен малолетен син починал. Той го сложил в една кошница, покрил го с първите плодове, които бил откъснал и побързал да го отнесе в лаврата. Влязъл в килията на Ираклид и Георги, поставил кошницата пред по-големия брат с молба да благослови плодовете на неговия труд и веднага излязъл. Ираклид извадил плодовете от кошницата и намерил мъртвото дете. Тогава казал на брат си: - Извикай този човек, защото иска да изкуси нас, грешните. Но Георги му възразил: - Не се тревожи и не се гневи, отче, а да призовем с вяра благоутробния и милостив Бог и ако Той чуе нас, грешните, и възкреси младенеца, баща му ще си го вземе жив като награда за вярата си. Ако ли пък Бог не поиска да го направи, ще кажем на бащата, че ние, грешните, не сме достигнали такова дръзновение към Бога, за да му помогнем в бедата му. Старецът послушал брат си и двамата започнали да се молят със сълзи и сърдечно съкрушение. И всемилостивият Господ, Който изпълнява волята на ония, които Му се боят, ги чул и възкресил младенеца. Тогава те повикали бащата и му върнали детето живо, като му заповядали да не разказва на никого за чудото. Тъй светите Ираклид и Георги живели мирно и богоугодно, скромно и смирено, и никой не ги чул да спорят, нито да проявяват каквото и да било презрение един към друг или към ближния си. Минало известно време и на седемдесетгодишна възраст Ираклид починал. Авва Георги, като останал сам в килията, плакал и скърбял за кончината на брат си и в същото време доблестно подражавал на живота и трудовете му. Кой може да разкаже за подвизите му в пустинята, за непрестанната молитва и за богомислието му? Кой може да опише въздържанието и поста му? За подвижническия си живот старецът бил удостоен с дяконски чин и често прислужвал на светите отци по време на богослужение. Междувременно в лаврата починал игуменът. Настъпило разцепление и несъгласие по повод на новоизбрания настоятел. Тогава свети Георги, който не можел да понася смут, със скръб напуснал Коломановата обител и се заселил отново в Хозевитския манастир, в отделна килия, която му дал игуменът. Като започнал да се подвизава на мястото на някогашния си отшелнически живот, преподобният Георги не получавал нито вино, ни елей, нито хляб или одежди, а обикалял купчините с боклуци, събирал парцали и от тях си правел дрехи. От парцали било и леглото му. Помолил монасите от обителта да му събират през седмицата остатъците от трапезата на отците и пришълците, било то плодове или зеленчуци, или даже кости. Всичко това счуквал в каменен хаван, правил го на топчета и ги сушил на слънце. Ядял с вода топчетата през два-три дена.  Освен това старецът молил братята да не пекат без него хляб, защото вярвал, че който се занимава с това по тези свети места ще има голяма награда на небето, тъй като в Палестина съществувал обичай излишният хляб да се дава на странниците, които идвали да се поклонят на тамошните велики светини. В пекарната преподобният предпочитал да пали пещта. Работа, особено тягостна по ония места през лятото, когато от тежкия зной се топели даже свещите на свещниците. Но преподобният Георги, независимо от горещината, работел непрестанно в пекарната, по два и по три пъти палел печката и печал хляб. Братята трудно понасяли работата тук и непрекъснато се редували. Ето защо се чудели на неуморимостта на Георги и го наричали железен. Тъй се подвизавал този земен ангел и небесен човек, който с подвизите си назидавал другите. Когато персите нахлули в светата земя, той напуснал за известно време лаврата и се скрил в Коломан. След като опасността преминала, старецът се върнал отново в Хузива. Тук продължил подвижническите си трудове. Поучавал всички, които идвали да чуят неговото богомъдро слово. Поучавал, наставял в Божието Слово и в благочестието. Като угодил на Бога с благочестивия си живот, преподобният Георги напуснал света в дълбока старост и отишъл в небесните обители. За блажената му кончина разказва неговият ученик, преподобният Антоний: “След много трудове светият наш отец Георги се разболя от болест, от която си и отиде. Вечерта, когато почина, по Божий промисъл, имаше много посетители и бях много зает с послушанието си. Някои от братята, които седяха при стареца, мине не мине, идваха и ми казваха: - Старецът пита за теб, казва: “Къде е Антоний? Повикайте го, защото вече умирам.” Аз се чудех какво да правя в желанието и да изпълня послушанието си, и да отида при стареца. Като разбрал духом за това, старецът изпрати да ми кажат: - Не скърби и не се смущавай, чедо, а изпълни послушанието си, аз ще почакам, докато дойдеш. Едни от посетителите ставаха от трапезата, други сядаха и стана кажи-речи среднощ, а старецът беше още жив. Изпълних послушанието си, изпратих всички и отидох при него. Като ме видя, той ме прегърна, целуна и като ме благослови, обърна се на изток и каза: - Излез сега, душе моя, в Господа, излез. Повтори тези думи три пъти и предаде дух на Господа. Престави се тъй, мирно и тихо, като явно предаде духа си в Божиите ръце, както е писано: “А душите на праведните са в Божия ръка, и мъка няма да ги докосне” и още: “скъпа е в очите на Господа смъртта на Неговите светии”. Като разбрах, че предаде дух, паднах на гърдите му и плаках, и ридах, защото се лиших от преподобния си отец. С псалми и пеене, и с духовни песни ние подредихме тялото му и го положихме в гробницата на преподобните отци. И сега заедно със светиите той се моли за нас и за целия свят. Амин.", "date": "2018.01.09", "title": "Св. преподобни Георги Хозевит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377160-9-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1317 г. - Филип V е коронован за крал на Франция.     1349 г. - Под претекст, че са носители на чума, в Базел (Швейцария) са изгорени заедно с домовете им около 700 евреи.   1399 г. - Войските на монголския хан Тимур завземат Бейрут.   1431 г. - Започва процесът срещу Жана Д'Арк в Руан.     1768 г. - Филип Астли отваря в Лондон първия модерен амфитеатрален цирк.   1788 г. - Кънектикът става петият щат, който се присъединява към САЩ.   1799 г. - В Англия за първи път в света е въведен данък върху дохода.   1861 г. - Параходът Star of the West, изпратен от президента Джеймс Бюканън в помощ на Форт Съмтър с храна и амуниции, е обстрелван от оръдията на Южна Каролина.   1878 г. - Руско-турска война (1877-1878): Руските войски удържат победа в битката при Шипка-Шейново.   1878 г. - Умберто I става крал на Италия.   1882 г. - Оскар Уайлд изнася първата си лекция на тема „Английският ренесанс в изкуството\" в Ню Йорк.   1892 г. - Приета промяна в организационната структура на българската армия - от полкова към дивизионна.   1900 г. - В Рим е основан футболният клуб Лацио.   1901 г. - Генерал Рачо Петров застава начело на служебен безпартиен кабинет.   1909 г. - Ирландският изследовател Ърнест Шакълтън достига на 156 км от Южния полюс - най-близко от всички изследователи до този момент.   1912 г. - Военноморски кораби на САЩ навлизат в Хондурас.   1927 г. - Инцидент с камерата създава паника в киносалон в Монреал (Канада), загиват 77 деца, което е причина на многогодишна забрана на децата да посещават киносалони в Квебек.   1929 г. - В Лондон за първи път е използван суров пеницилин като лекарство.   1941 г. - Втората световна война: Германия изпраща военна помощ на Италия в Северна Африка.   1941 г. - Холокост: При масов погром в Букурещ са избити 6 хиляди евреи.   1941 г. - Осъществен е първият полет на британския бомбардировач Авро Ланкастър.   1943 г. - Втората световна война: Прояпонското правителство на Китай обявява война на САЩ и Великобритания.   1944 г. - Втората световна война: Англо-американската авиация бомбардира София.   1951 г. - В Ню Йорк е официално открита сградата на ООН.   1954 г. - В Юкон (Канада) е измерен абсолютен минимум на температурата на въздуха за тази страна - минус 63 °С.   1960 г. - Започва строежът на Асуанския язовир в Египет.   1964 г. - Край Панамския канал избухва антиамерикански бунт на панамски студенти, при който загиват 29 души.   1969 г. - Във Великобритания се извършва първи пробен полет на прототипа на Конкорд.   1972 г. - В Хонконг изгаря лайнерът Кралица Елизабет.   1992 г. - Сърбите в Босна и Херцеговина обявяват своя република, част от СР Югославия.   1995 г. - Космонавтът Валери Поляков завършва своя 366-дневен престой на борда на космическата станция Мир.   1996 г. - Фирмата Sun Microsystems обявява създаването на JavaSoft.   2005 г. - В Палестина се провеждат избори за поста на починалия през 2004 г. Ясер Арафат, спечелени от Махмуд Абас.    ", "date": "2018.01.09", "title": "9 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377161-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D0%B2-%D0%BA%D0%B8%D1%82%D0%B0%D0%B9,-%D0%BF%D0%B5%D0%BA%D0%B8%D0%BD-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D1%81%D0%B8-%D0%BE%D1%82-%D0%BB%D0%BE%D0%BD%D0%B4%D0%BE%D0%BD-%D0%BA%D1%8A%D0%BC-%D0%BF%D0%B0%D1%80%D0%B8%D0%B6", "text": "Президентът на Франция Еманюел Макрон направи първото си официално посещение в Китай за преговори, целящи да засилят глобалното влияние на двете страни и да установят по-тесни връзки с Европейския съюз.   Тридневната визита, първа на лидер на страна от ЕС, след като като Си Цзинпин укрепи властта си на конгреса на компартията през октомври, идва след призива на Макрон в новогодишното му послание за по-силна Европа, “за да противостои на Китай и Съединените щати”.   И Пекин, и Париж описват визитата на Макрон като възможност за трансформиране на двустранните връзки и установяване на по-силно партньорство между Китай и ЕС. Президентът Си ще се надява на френското - а оттам и на европейското - одобрение за неговата експанзионистична инициатива “Един пояс - един път” и на мълчаливо съгласие с амбициите на Китай да се наложи като алтернатива на САЩ в новия световен ред. Макрон се стреми да разшири своето - а оттам и френското - международно влияние във вакуума, създаден от Брекзита и избирането на Доналд Тръмп.   Многозначителен е фактът, че Пекин ще приеме Макрон преди Тереза Мей, която се очаква да посети Китай в края на януари. Тя неколкократно отлагаше своето пътуване, предвидено за миналото лято. Преди вота за Брекзита в Обединеното кралство Пекин тачеше Лондон като свой ключов съюзник в ЕС и тръбеше за “златна ера” в британско-китайските връзки. Оттогава неговият фокус се пренасочи към френската столица.  ", "date": "2018.01.09", "title": "Еманюел Макрон в Китай, Пекин прехвърля вниманието си от Лондон към Париж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377162-%D0%B0%D0%BA%D0%B0%D0%B4-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%B7%D0%B0-%D1%82%D0%BE%D0%B2%D0%B0-%D0%BA%D0%BE%D0%B9-%D0%B8%D0%BC%D0%B0-%D0%B8%D0%BD%D1%82%D0%B5%D1%80%D0%B5%D1%81-%D0%BE%D1%82-%D1%84%D0%B0%D0%BB%D1%88%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5-%D0%BD%D0%B0-%D1%80%D0%BE%D0%B4%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "\r\n\t \r\n \r\n\t \r\n   /BiTelevision/Да станеш най-четен автор за 2017 г. в категорията научна литература е повече от постижение, особено днес. Отличието е за академик  .  \r\n   Коя е най-голямата мечта на българския историк и кой има интерес от фалшифициране на родната история, вижте в рубриката “Непредизвикани диалози” с продуцента на предаването Инна Боянова. \r\n    ", "date": "2018.01.09", "title": "Акад. Георги Марков за това кой има интерес от фалшифициране на родната история"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377163-%D0%B5%D0%BA-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B4%D0%BE%D0%B2%D0%B5%D1%80%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B2%D0%BB%D0%BE%D1%88%D0%B0%D0%B2%D0%B0", "text": "  През декември общото икономическо доверие в Европейския съюз отбеляза повишение до най-високо ниво от лятото на 2000-а година насам, като в същото време аналогичният индекс на Европейската комисия за България отбеляза известно отстъпление от неговия посткризисен връх, достигнат през предходния месец.   Индексът, измерващ икономическото доверие в ЕС, се повиши през декември до 115,9 пункта от 114,3 пункта през ноември, когато достигна най-високо ниво от юни 2007-а година насам – около година преди да стартира световната финансова и икономическа криза. Аналогичното проучване на ЕК само в рамките на еврозоната също отчете ръст на икономическото доверие до нов 17-годишен връх. Солидното подобрение в рамките на целия ЕС се дължи на рязко нарастване на икономическото доверие във Великобритания с 3,6 пункта (водещата икономика извън еврозоната), както и на доверието във втората по големина икономика в Европа извън еврозоната – Полша, където съответният индекс се повиши с 1,2 пункта.   Последното проучване на Европейската комисия регистрира подобрение на доверието в индустриалния и промишлен сектор (нарастване на съответния индекс до 8,8 от 8.0 пункта месец по-рано), солиден подем в сферата на услугите (от 12,5 до 16,1 пункта) и в строителството (от 0,6 до 1,8 пункта) при стабилизация на доверието в търговията на дребно на ноемврийското ниво от 6,1 пункта. Силно повишение отчита и индексът, измерващ доверието в областта на финансовите услуги (до 22,8 от 19,2 пункта).   През декември индексът на потребителското доверие в 28-те страни на ЕС нарасна до -0,6 пункта от -0,7 пункта през ноември, достигайки най-високо ниво от 2001-ва година насам.   Важният показател на ЕК за икономическото доверие в България обаче се понижи през декември за пръв път от шест месеца насам, достигайки 108,7 пункта, но след като през ноември нарасна до 110,8 пункта – най-високо ниво от септември 2008 година, когато беше разгарът на глобалната финансова и икономическа криза. Трябва да се има предвид, че индексът на икономическото доверие за България се задържа трайно над важното ниво от 100 пункта от края на 2014 година насам.   Бизнес доверието в отделните сфери на българската икономика бележи разнопосочни движения, като съответният индекс на доверието в промишления и в индустриален сектор се влоши през декември за втори пореден месец до 1,4 пункта от 3,4 пункта през ноември, а индексът в сферата на услугите – до 12,8 от 15,1 пункта, докато при търговията на дребно има повишение до 19,3 от 17,0 пункта, а в строителната сфера – до -10,3 от -11,1 пункта.   Индексът на потребителското доверие в България също отчете известно понижение до -23,6 пункта, след като месец по-рано нарасна до -22,4 пункта, достигайки най-високо ниво от юни 2007 година насам.   Преди време Националният статистически институт също отчете известно влошаване на бизнес климата в нашата страна в края на 2017-а година, но въпреки това продължава да задържа стабилно над дългосрочното си средно равнище. Влошаването на стопанската конюнктура през декември беше в резултат на по-неблагоприятен бизнес климат в промишлеността, строителството и в сектора на услугите при негова стабилизация в търговията на дребно спрямо предходния месец, отбелязва НСИ.  ", "date": "2018.01.09", "title": "ЕК: Икономическото доверие в България се влошава"}
{"url": "http://www.classa.bg/%D1%81%D0%B2%D1%8F%D1%82/item/377151-%D0%B8%D0%BC%D0%B0-%D0%BB%D0%B8-%D1%82%D1%80%D1%8A%D0%BC%D0%BF-%D0%BF%D1%81%D0%B8%D1%85%D0%B8%D1%87%D0%BD%D0%B8-%D0%BE%D1%82%D0%BA%D0%BB%D0%BE%D0%BD%D0%B5%D0%BD%D0%B8%D1%8F", "text": "          Патологичните нарцистични личности не търпят критика и се смятат за безгрешни. Това не важи ли и за Доналд Тръмп? Психиатри и психолози не от вчера са разтревожени за евентуалното нестабилно психично състояние на новия американски президент. Психоаналитичката Бербел Вардецки е публикувала няколко книги на тема нарцисизъм. В интервю за Дойче Веле тя обяснява какво всъщност е нарцисизмът и защо всички ние сме малко или много нарцистични личности. Кога човек се превръща в Нарцис? Нарцистична личност ли съм, ако се харесвам и смятам, че съм добър в много отношения?   Бербел Вардецки: Не. Понятието нарцисизъм не може да бъде дефинирано толкова лесно. Аз гледам на нарцисизма като на определен подход към света и го деля на позитивен и патологичен нарцисизъм. Хората, които сами смятат, че са \"супер\", просто имат положително самочувствие.    Те познават и неувереността, но винаги са в състояние да се организират вътрешно, да се утешат и да се подкрепят. Те познават своите възможности, но и своите граници. В очите на мнозина това е вид патологичен нарцисизъм. Но всъщност това е позитивен нарцисизъм. Патологичният нарцисизъм е в основата на нарцистичното личностно разстройство, което трябва да бъде компенсирано от изграждането на изключително голям Аз.   Смятате ли, че Доналд Тръмп страда от нарцистично личностно разстройство?   Бербел Вардецки: Трудно мога да поставя такава диагноза от разстояние. Не познавам Доналд Тръмп и мога само да интерпретирам неговото поведение. Възможно е държанието му да е плод на друго личностно разстройство, но това, което виждаме, е типичен пример за нарцистична личност. Поведението му, подходът му към хората и склонността му да дели света на добър и лош, са типични симптоми на нарцисизъм.   Кога психолозите диагностицират нарцистично личностно разстройство?   Бербел Вардецки: Има много критерии, които трябва да бъдат изпълнени, за да говорим за личностно разстройство. Нарцистичният човек реагира бурно на критика, ядосва се или се чувства унизен. Той преувеличава своята значимост и има чувството за изключитела правота. Използва отричащ механизъм, за да омаловажи неадекватността или провалите си. Изгражда връзките си с хората под мотото: \"Не ти си важен, а твоята функция за мен!\".    Нарцистичните личности постоянно търсят вниманието и положителната подкрепа на другите. Те развиват болезнени фантазии за безграничен успех, власт, блясък, красота и идеална любов. Освен това патологичната нарцистична личност не изпитва съпричастие. Макар че по тази тема се водят спорове. И накрая, хората с нарцистично личностно разстройство са изключително завистливи.   Казвате, че в основата на патологичния нарцисизъм е залегнал комплексът за малоценност. Означава ли това, че зад последните заплахи на Тръмп с \"по-големия и мощен ядрен бутон\" се крият страхове и опасения, че всъщност притежава \"по-малък ядрен бутон\"?   Бербел Вардецки: Точно така. Страхът в основата на това личностно разстройство звучи така: \"Аз не съм достатъчно добър\". Този страх може да бъде екзистенциален. Хората с нарцистична структура често не знаят кои са в действителност. Много от тях са били експлоатирани като деца, трябвало е да отговарят на една определена представа. Те създават високото си самочувствие по външни белези - власт, луксозни автомобили или високи постове. Но зад тази фасада се крие едно емоционално пренебрегнато дете, което никога не е получило ласките, от които е имало нужда.   Значи може само да ни е мъчно за Тръмп?   Бербел Вардецки: Интересен въпрос. Нарцистичните личности успяват да накарат другите или да ги мразят, или да им се възхищават. Човек трудно може да изпитва съчувствие към такива личности. Всъщност те имат нужда от някого, който да им каже \"ти си едно лошо момче\".   Дали патологичният нарцисизъм е типично разстройство сред политиците?   Бербел Вардецки: Всички ние имаме нарцистични тенденции. Всички ние имаме нужда от известно потвърждение отвън. Нарцисизмът се превръща в личностно разстройство тогава, когато човек стане ненаситен, когато иска все ново и ново потвърждение и внимание. За да бъдеш политик, трябва да държиш на себе си и да можеш с удоволствие да се изтъкваш пред другите. Въпреки това не всички политици страдат от личностно разстройство.   Как тогава трябва да подхождаме към една нарцистична личност като Тръмп?   Бербел Вардецки: Това е изключително труден въпрос. По принцип подходът към такива личности е предизвикателство към нашето собствено самоуважение. Защото нарцистичните личности бързо успяват да накарат околните да се чувстват обезценени и нищожни. Човек трябва да се научи да заема ясна позиция, да надига глас, да не се оставя да бъде сплашен. И да си тръгне, когато връзката с конкретната нарцистична личност стане прекалено деструктивна. Нещо, което, за съжаление, не можем да сторим в този случай.  ", "date": "2018.01.09", "title": "Има ли Тръмп психични отклонения?"}
{"url": "http://www.classa.bg/%D1%81%D0%B2%D1%8F%D1%82/item/377152-%D1%87%D0%B5%D1%82%D0%B8%D1%80%D0%B8-%D0%BE%D1%82-%D0%BD%D0%B0%D0%B9-%D0%BD%D0%B0%D1%88%D1%83%D0%BC%D0%B5%D0%BB%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B8%D1%8F-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            В Ханой съдят Трин Ксюан Тан за присвояване на големи суми пари   Казусът Трин Ксюан Тан предизвика дипломатическа криза между Виетнам и Германия. Миналото лято 51-годишният бивш функционер от виетнамската Комунистическа партия беше отвлечен посред бял ден в Берлин, за да бъде прехвърлен във Виетнам. Ханой отрича някакво участие и твърди, че Тан се е завърнал доброволно в родината си. Там той ще отговаря пред съда, заедно с още 21 други обвиняеми, за лошо фирмено управление - Тан е бивш шеф на държавната нефтена компания PetroVietnam Construction. Обвинен е още, че е присвоил огромна сума пари, след което се е укрил в Германия, където е поискал политическо убежище.   Това не е единственият случай на отвличани в Германия хора с цел да бъдат изведени от страната. Особено в годините на Студената война това се е случвало на няколко пъти.   Джефри М. Карни   На 22 април 1991 година в Берлин е отвлечен 27-годишният гражданин на Федералната република Йенс Карни. На излизане от жилището си в Берлин-Фридрихсхайн той е похитен от шестима мъже, които го натикали насила в кола, с която отпрашили в неизвестна посока.   Тогава обаче федералното правителство не протестирало гръмко. Причинита: Йенс Карни в действителност се казвал Джефри М. Карни. Американският войник бил стациониран в Западен Берлин. Той служел в подслушвателна станция и бил вербуван от ЩАЗИ под псевдонима \"Хлапето\". След завръщането си в САЩ Карни заминал през 1985 г. за Мексико, където потърсил убежище в източногерманското посолство, откъдето по-късно бил прехвърлен конспиративно в ГДР. Там се установява в Източен Берлин под фалшиво име. И така до малко след падането на Берлинската стена.   Според юристи, отвличането на Карни е сериозно нарушение на международното право. Най-малкото защото пет седмици преди това е било изтекло окупационното право на САЩ, т.е. те вече не са имали никакви по-особени права в Германия. След 11 години затвор в родината си, през 2003 Карни е освободен и прави постъпки за връщане в Германия. Германските власти обаче отказват да признаят германското му гражданство.   Исан Юн   Корейският композитор Исан Юн почина на 78-годишна възраст в една берлинска болница   И южнокорейският композитор Исан Юн е отвлечен от разделения навремето Берлин. В ранното утро на 17 юни 1967 година двама корейци му се обаждат по телефона с молба да се включи в организацията на музикално събитие. Непознатите отказват да го посетят в дома му в Шпандау и той приема предложението им да се срещнат в центъра на Берлин. Там Юн е похитен и по-късно прехвърлен тайно в Сеул - с активното съдействие на корейското посолство в Бон. След време също и съпругата му е подмамена да се яви в посолството в Бон, откъдето е прехвърлена - заедно с още 17 други южнокорейци - в Сеул. Всички те са обвинени в подготовката на държавен преврат и в шпионаж в полза на Северна Корея.   Съдът в Сеул дава на тогава 50-годишния композитор доживотна присъда. Малко по-късно присъдата е намалена на десет години затвор. След остри международни протести, в които участват такива имена от музикалния свят като Карлхайнц Щокхаузен и Херберт фон Караян, Исан Юн е освободен през 1969 година и се завръща във Федералната република. Две години по-късно той получава и германско гражданство.   Карл Вилхелм Фрике   Похитен, измъчван и съден в ГДР: противникът на комунистическия режим Карл Вилхелм Фрике   Най-активни в Германия са ЩАЗИ и КГБ. Само до средата на 1960-те години двете тайни служби похищават 400 души от бившата ГДР - основно противници на комунистическия режим.   Един от най-нашумелите случаи е с източногерманския журналист Карл Вилхелм Фрике, който през 1949 година успява да избяга във Федералната република, където пише критични материали за режима в ГДР. На 1 април 1955 година агенти на Щази го отвличат от берлинското му жилище, след той е упоен от жена, работеща за източногерманската комунистическа полиция.    Фрике е изтезаван в затвора на Щази Хоеншьонхаузен, а после на закрит процес е осъден на четири години затвор. След като е пуснат на свобода той заминава първо за Хамбург, а след това се премества да живее в Кьолн, където ръководи отдела Изток-Запад на Дойчландфунк. През юни 2017 година журналистът става първият носител на учредената от Фондацията за преосмисляне на престъпленията на комунизма едноименна награда.   За разлика от жертвите, повечето извършители на политически отвличания се разминават със затвора. Само 13 бивши неофициални сътрудници на Щази и три лица за свръзка дотук са отговаряли пред съда за престъпленията си. Седем от тези дела са приключили с постановени условни присъди.", "date": "2018.01.09", "title": "Четири от най-нашумелите политически отвличания в Германия"}
{"url": "http://www.classa.bg/%D1%81%D0%B2%D1%8F%D1%82/item/377153-%D1%89%D0%B5-%D1%81%D0%B5-%D1%80%D0%B0%D0%B7%D0%B1%D0%B5%D1%80%D0%B0%D1%82-%D0%BB%D0%B8-%D0%B4%D0%B2%D0%B5%D1%82%D0%B5-%D0%BA%D0%BE%D1%80%D0%B5%D0%B8", "text": "            Би трябвало да е по силите на един \"стабилен гений\", както Тръмп сам се нарече, да проследи спокойно и внимателно едно важно политическо развитие. Но на Доналд Тръмп това очевидно не му е дадено.   През тази седмица, за първи път от много време насам, Северна и Южна Корея отново ще говорят една с друга, вместо една за друга. На първо време те ще обсъдят единствено въпроса дали севернокорейски спортисти ще участват в предстоящите Зимни олимпийски игри в Южна Корея. Както самите разговори, така и евентуалното изпращане на севернокорейска делегация биха били наистина положителни сигнали в един регион, откъдето през последните месеци рядко се чуват добри новини.     Отсега е ясно, че въпросните разговори няма да доведат до някакъв напредък по същинския конфликт - ядрената програма на Пхенян. Затова и нямаше никаква нужда Тръмп да се самопредлага като събеседник на севернокорейския лидер Ким Чен Ун. Всичко с времето си. Но проблемът тук е следният: Тръмп очевидно е твърдо убеден, че без неговите героични туитове изобщо нямаше да се стигне до вътрешнокорейските преговори.   Много по-вероятно е следното тълкуване: режимът в Северна Корея се въоръжи до такава степен, че вече може да се чувства застрахован срещу всякаква непосредствена опасност. Ким плати за това висока цена - нови тежки санкции. И тъкмо в тази ситуация му се вижда логично да залага на \"националната карта\", окуражавайки сънародниците в Южна Корея да пооблекчат положението на страната му. Още повече, че от няколко месеца в Сеул управлява един президент, който желае да води политика на разведряване. Да не говорим, че самата Южна Корея има интерес от едни успешни Олимпийски игри.     С други думи: има ли нещо по-логично от това да се изпратят севернокорейски спортисти за игрите в Южна Корея и така да се направи услуга на съседите на юг? Но не просто така, естествено, а срещу някаква цена. Познавайки Пхенян, не е трудно да си представим, че тази цена може да се окаже доста висока. Но във всеки случай ще спечелят и двете страни: Южна Корея ще получи мирни Олимпийски игри, а Северна Корея - пари или материална помощ. Или дори и двете. Това на свой ред ще стабилизира допълнително режима на Ким и ще затвърди убеждението му, че винаги получава това, което иска. Ето така би действал един \"стабилен гений\".   Петер Щурм,", "date": "2018.01.09", "title": "Ще се разберат ли двете Кореи?"}
{"url": "http://www.classa.bg/%D1%81%D0%B2%D1%8F%D1%82/item/377154-%D0%BC%D0%BE%D1%8F%D1%82%D0%B0-%D0%B1%D0%B8%D1%80%D0%B0-%D0%B5-%D1%87%D0%B5%D1%82%D0%B8%D1%80%D0%B8-%D0%BF%D1%8A%D1%82%D0%B8-%D0%BF%D0%BE-%D0%B5%D0%B2%D1%82%D0%B8%D0%BD%D0%B0", "text": "            \"Първо ни трябва гореща вода\", обяснява Вузлат Йоздемирхан. Неговата кухня вероятно е най-малката пивоварна в Истанбул. Един път месечно той произвежда собствена бира в един специален пластмасов бидон. Малц, захар и мая - това са основните съставки. Вузлат Йоздемирхан си е свалил рецептата от интернет. А вече е натрупал и доста опит. \"Варя си сам бирата, за да пестя пари.    Алкохолът в Турция поскъпна страхотно. Просто не мога да си позволя да купувам бира от магазина. Моята бира ми излиза четири пъти по-евтино от тази, която продават в магазините\", споделя той. Вузлат разказва, че междувременно хиляди турци са започнали да варят бира в домашни условия. Макар че това не е съвсем безопасно. Потребителите на различни сайтове си разменят рецепти за различни алкохолни напитки. Вузлат има една любима - домашната му бира с лек аромат на кафе. Сместа, която забърква, трябва да ферментира около четири седмици, след което бирата е годна за пиене, казва той.   Вузлат Йоздемирхан   Алкохолът - все по-скъп   Консумацията на алкохол в Турция е значително по-ниска от тази в много други страни, тъй като повечето от 80-те милиона турци са мюсюлмани. Германците например консумират пет пъти повече алкохол. Ататюрк, който превърна остатъците от бившата Османска империя в светска национална държава, обичаше да се показва пред хората с чашка \"ракъ\" в ръка.    Сегашният президент Ердоган обаче, като благочестив мюсюлманин, не употребява алкохол. При неговото ислямско-консервативно правителство акцизите върху алкохолните напитки се повишават постоянно. При някои напитки данъкът представлява две трети от цената. Имайки предвид и високата инфлация, е разбираемо, че много турци не могат да си позволят лукса да посещават заведения. Това се забелязва и по кръчмите в европейската част на Истанбул. Много собственици на барове се оплакват от намаляващ оборот.   Борак Кочоглу все още работи всеки ден в своя бар. Казва обаче, че познава много собственици, които вече са се отказали. \"Нищо чудно, при тези цени\", споделя той. Една чашка \"ракъ\" например днес струва двойно или дори тройно повече, отколкото преди няколко години. \"И ще става още по-лошо. Данъците се вдигат два пъти в годината. А сега ги увеличиха още веднъж. Имам усещанато, че властите са си наумили да закрият баровете и клубовете. Може би причината е свързана с религията\", казва той.   Борак Кочоглу     Правителството заявява, че данъчната му политика няма нищо общо с религията. Президентът Ердоган обаче не крие, че би се радвал, ако айрянът стане националната напитка на Турция. И се застъпва лично за по-строги закони.   От 2014 година насам рекламата на алкохолни напитки в Турция е забранена. И тази забрана се отнася до всички: до собствениците на магазини, ресторанти, кръчми и супермаркети. Производителите на алкохолни напитки нямат право да стават рекламни спонсори. А сцените с употреба на алкохол във филмите и сериалите се тушират. От 2013 година магазините нямат право да продават алкохол между десет вечерта и шест сутринта. Само в кръчмите и ресторантите се сервира алкохол по всяко време.   Правителството оправдава тези забрани със загрижеността си за здравето на турците. Критиците пък виждат в новите правила и покачването на акцизите още доказателства за пълзящото ислямизиране на страната. В истанбулския квартал Юскюдар, където живеят много консервативни мюсюлмани, никой не се оплаква от високите цени на алкохолните напитки. \"Аз съм за пълна забрана на алкохола. Никой не трябва да пие алкохол. Това е вредно\", казва един млад мъж. Друг му приглася: \"Трябва да бъдат въведени още забрани за защита на нашите деца.\" \"Ислямът забранява употребата на алкохол\", казва една жена, която току-що излиза от джамията. Тя обаче допълва, че \"всеки трябва да решава сам за себе си\".   Вузлат Йоздемирхан гледа на нещата по същия начин. Той иска и в бъдеше сам да решава какво ще пие. Освен това е убеден, че \"домашно приготвеното питие е най-вкусно\".", "date": "2018.01.09", "title": "\"Моята бира е четири пъти по-евтина\""}
{"url": "http://www.classa.bg/%D1%81%D0%B2%D1%8F%D1%82/item/377155-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D1%80%D0%B0%D0%B9%D0%BD%D0%B0%D1%82%D0%B0-%D0%B1%D0%B5%D0%B4%D0%BD%D0%BE%D1%81%D1%82-%D0%B2-%D0%B0%D0%BC%D0%B5%D1%80%D0%B8%D0%BA%D0%B0", "text": "Увеличаващият се дял на бездомните, като в Сан Диего, е един от белезите на растящата бедност в САЩ. „Довърши си яденето”, казваше майка ми. „Някое дете в Африка би се зарадвало на това, което ти остана.” Беше ефективен възпитателен метод, още повече, че семейството ми е от Африка. Но моят опит не е уникален. Картини от бедността в „Третия свят” – тогава и сега – се появяват в американското общество, уверявайки ни, че следваме правилната демократична посока, която крие потенциал за изкачване по социалната стълбица. Това, което икономистите наричат „крайна бедност”, повечето американци смятат за някакъв далечен проблем, запазена марка на по-слабо развития свят. Но може ли да има крайна бедност и в една от (може би не за дълго) най-богатите и най-силни държави в света? Напълно е възможно. За да отговори на този въпрос, ООН наскоро реши да изследва крайната бедност в САЩ. Филип Алстън, специалният докладчик на ООН за крайната бедност и правата на човека, предприема 15-дневна обиколка из Съединените щати. Екипът му посещава Алабама, Калифорния, Пуерто Рико, Западна Вирджиния и Вашингтон, окръг Колумбия. Това, което той открива и публикува миналия петък (15 декември 2017 г. – бел. прев.), е ширеща се бездомност, лоши хигиенни практики, полицейско следене, криминализация и тормоз на бедните. Също че нарастването на бедността засяга най-вече цветнокожите и жените, но и големи групи бели американци. Докладът заключва, че разпространението на бедността и неравенството са „в шокираща степен обратно пропорционални на огромното богатство на Съединените щати и заявяваната отговорност в спазването на човешките права.” Трябва да уточним, че бедността в САЩ не е същата като бедността в по-слабо развитите държави. Тя никога не е била държава, в която няма неравенство и бедност, но рязкото им увеличение през последните две десетилетия противоречи на проповядваната й отдаденост на равните възможности и на вярването, че благоденствието на нацията зависи от благополучието на обикновените американци. В края на XIX и началото на XX в. нерегулираният капитализъм в САЩ води до рязка икономическа експанзия, характеризираща се с увеличаващо се класово неравенство и икономическа несигурност сред бедните – рецепта, която допринася за настъпването на Голямата депресия. Последвалата криза ражда социалната държава. Заради масовите народни протести политиците и бизнес лидерите започват да вярват, че капитализмът ще работи по-добре – а той дори процъфтява – ако на американците бъде гарантиран един основен жизнен стандарт. Въпреки че социалната държава подпомага най-вече бялата средна класа с жилища и образование, подобрява се положението и на много от бедните (бели и цветнокожи) чрез въвеждането на пенсионна система, помощи за самотни майки и инвалиди и въвеждането на минимална заплата. По-късно към социалната спасителна мрежа са прибавени и купони за храна, обществени жилища и здравеопазване. Неравномерно разпределена и заклеймявана, държавната помощ все пак спасява повечето хора от крайна бедност. Социалната държава захранва икономическия растеж след Втората световна война, укрепва консуматорския капитализъм като дава пари на средната и работническата класа и поддържа надеждата (макар и невинаги реалност) за изкачване по социалната стълбица чрез достъп до образование и минимална икономическа сигурност. Но след 70-те години започват да се появяват дупки в спасителната мрежа. Премахнати са закони в защита на работниците и се намалява финансирането на образованието и социалните програми. Най-силен е ударът върху бедните. Социалната реформа от 1996 г. въвежда за самотните родители ограничение на помощите до пет години и изискване за задължителна работа. Някои щати изискват от тях да преминават през процедури като снемане на пръстови отпечатъци и тестове за наркотици, което на практика ги криминализира. Изискванията за получаване на помощи се увеличават, а самите помощи намаляват. Броят на семействата, получаващи социални помощи, намалява от 4,6 милиона през 1996 г. на 1,1 милиона тази година. Но орязването на социалните програми съвсем не значи, че бедността намалява. Напротив, дупките в спасителната мрежа водят до увеличение на бедността. Днес бедните американци са 40 милиона, като близо половината от тях живеят в тежка бедност – по критериите на ООН това са хората, чиито декларирани доходи са под 50% от прага на бедността. Съединените щати има най-висок процент на детска бедност – 25%, сред  развитите държави. После идват и крайно бедните, които живеят с под 2 долара на ден и нямат достъп до основни човешки нужди като подслон, образование и здравеопазване. Това са хора, които не могат да си намерят работа, които са използвали петте си години за получаване на помощи, които не се класират за други програми или живеят по затънтени места. Те са откъснати както от социалната мрежа, така и от пазара на труда. Освен заради орязаните държавни помощи и социални услуги, за нарастването на крайната бедност спомага и увеличаващото се неравенство. Според  , „Американската мечта все повече се превръща в американска илюзия, тъй като САЩ… е с най-нисък процент на социална мобилност сред богатите държави.” През 1981 г. най-богатият 1% от населението печели средно 27 пъти повече от най-бедните 50%. Днес печели средно 81 пъти повече. Намаляващите заплати в долния край на социалната стълбица затрудняват спестяването на средства за трудни времена. Работещият една година на минимална заплата работник, често на позиция без перспектива, попада под прага на бедността, ако има жена и дете, затова често му се налага да разчита на купони за храна. Законопроектът за данъчна реформа на Доналд Тръмп обещава да задълбочи проблема, предоставяйки големи данъчни облекчения на корпорациите и най-богатите американци, умерени данъчни облекчения за семействата от средна класа и още по-голямо орязване на програмите за бедни, за които федералният бюджет отделя 1,5% днес. Нарастването на крайната бедност в една от най-богатите държави е показател, че не трябва да говорим за орязване на финансирането на социалните програми, а за разширяването на тези услуги в полза на най-уязвимите сред нас. 1,5 милиона домакинства днес живеят в крайна бедност – почти два пъти повече, отколкото преди 20 години. Ако тенденцията продължи, несъмнено ще видим още по-рязко увеличение на крайно бедните, застрашаващо ценностите на демокрацията и човешките права. Да накараш децата си да си изядат яденето е любопитен проблем за тези, които имат достатъчно за ядене. Що се отнася до моите деца, изглежда, че по-подходящият възпитателен метод би бил: „Изяжте си яденето, защото надолу по улицата има дете, което много би се зарадвало на това, което ви остана.”  ", "date": "2018.01.09", "title": "Завръщането на крайната бедност в Америка"}
{"url": "http://www.classa.bg/%D1%81%D0%B2%D1%8F%D1%82/item/377156-%D0%BA%D0%B0%D0%B4%D0%B8%D1%80%D0%BE%D0%B2-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%B5%D0%B4%D0%B8%D0%BD%D0%B5%D0%BD-%D1%84%D1%80%D0%BE%D0%BD%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%B5%D0%B2%D1%80%D0%BE%D0%BF%D0%B0-%D1%81%D1%80%D0%B5%D1%89%D1%83-%D1%81%D0%B0%D1%89", "text": "Чеченският лидер Рамзан Кадиров призова Европа и Русия да застанат на един фронт срещу САЩ Според него САЩ правят всичко възможно да създадат горещи точки около Русия и да предизвикват хората да се избиват.    Той дори очерта три фронта, по които действат: признаването на Йерусалим за столица на Израел, подкрепата на опозицията в Сирия и подбуждането на гражданска война в Иран.     „Властите на САЩ дискредитират религията, държавността и световния ред\", обяви Кадиров в социалните мрежи.   В бъдеще хаосът може да заплаши и европейските страни. Кадиров счита, че крайната цел на САЩ е чрез смъртта на милиони хора да поемат контрол над природните богатства и припомни, че Владимир Путин винаги е бил против еднополюсния модел.   „Нашите европейски партньори трябва да разберат, че Русия заема позицията на справедливостта и опазването на живота на Земята. Европа не трябва да се страхува да представи позиция срещу вероломството, в противен случай все повече страни ще бъдат потопени в хаос, включително европейските\", допълни Кадиров.", "date": "2018.01.09", "title": "Кадиров призова за единен фронт между Русия и Европа срещу САЩ"}
{"url": "http://www.classa.bg/%D1%81%D0%B2%D1%8F%D1%82/item/377157-%D0%B1%D0%B5%D0%B7%D1%83%D0%BC%D0%B8%D0%B5%D1%82%D0%BE-%D0%BD%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5", "text": "Изминалата година беше много спокойна за икономиката. Ако не броим бума на криптовалутите и по-конкретно на биткойна, нямаше нито едно глобално значимо събитие, което би могло да бъде квалифицирано като сензация. Световната икономика се развиваше по вече утъпкания от предишни години път. В целия свят икономическият ръст се оказа малко по-оптимистичен, отколкото се очакваше.    Европа продължи бавно, но неотклонно да се движи към Brexit. Цените на нефта се стабилизираха на нива от 45-60 долара за барел. В Русия инфлацията забави своя темп до 2.5%, вместо 4%, както прогнозираха властите. Като цяло изминалата година беше напълно предсказуема, за разлика от новата. В навечерието на нова година се появиха множество прогнози за развитието на ситуацията в икономиката и на фондовите пазари, но всички те бяха доста традиционни и скучни.      Прогностиците като правило представляват интересите на едни или други инвестиционни компании и банки, а това означава, че в техен интерес е да има стабилност и планомерен ръст. Освен това, инерцията на „новите норми“, установили се в световната икономика, провокира болшинството от тях да кажат, че и в бъдеще нещата ще продължат да се развиват по същия начин, защото това е най-вероятния модел за развитието им в подобни случаи. И все пак, винаги се намират достатъчен брой отчаяни експерти, прогнозиращи сътресения, кризи, стремителни издигания и гръмки падения. Прогнозите за 2018 г. не направиха изключение от този стереотип.     Преди години на пиедестал беше издигнат Нуриел Рубин, предсказал точно глобалната кредитна криза в края на 2000 г. Този път за тази роля претендира финансовият журналист Гари Дент. В миналото той предсказа с точност няколко събития настъпили в края на 1980 г. По-точно, той предсказа 20-годишния период на растеж в американската икономика и фондовите пазари, а в края на 90-те години, предсказа и неизбежния крах на доткомите. Пет години по-късно той предвиди кризата на пазара за недвижими имоти.    .    Аргументите му са, че причините за това са демографски. Според Дент, поколението на бейби бумърите, родени в периода от 1934 г. до 1961 г., масово излиза в пенсия и постепенно измира. На смяна идва много по-малобройното поколение на милениалите (родените в периода от 1980 г. до 1990 г.). Отчитайки този факт, той счита, че обещанието на президента Тръмп за 3-4% ежегоден ръст на икономиката е напълно нереално   .   Единствено добра и истински надеждна инвестиция в бъдещето Дент вижда в хосписите за стари хора.     Всеки декември традиционно Saxo Bank пуска серия от свои шокиращи прогнози за следващата година. Банката признава, че вероятността да се сбъднат тези прогнози не е голяма, но в никакъв случай не е нулева. Този път банката избра десет събития, които могат да повлекат след себе си радикални промени на световните фондови пазари и/или в глобалната икономика.         Такова нещо не се е случвало даже в годините на Втората световна война, макар че условията за това сега са назрели.    .    Такава стъпка е напълно в духа на администрацията на Тръмп, която в името на собствената си популярност е готова да приложи най-нестандартни решения. Резултатът от едно такова действие може да сложи началото на по-агресивна финансова политика (като например, прословутия „вертолет“ на бившия директор на ФЕД, Берн Бернанке), заедно с рязкото ограничаване на ставките по държавни облигации. Сега те са близки до историческия минимум, но в случай, че преминат под контрола на правителството на САЩ, неизбежно ще тръгнат нагоре. Примерът на САЩ може да бъде последван и от други страни в света. Резултатът от това ще бъде силно фрагментирана световна финансова система с преобладаваща роля на политическите фактори.        Става дума за Вишеградската четворка. Към нея ще се присъедини и Австрия, където на последните избори убедителна победа спечелиха десните парти, които сформираха управляваща коалиция. Лидерите на потенциалния нов алианс, условно наречен „Австро-Унгария“ са известни със своя евроскептицизъм, но нищо не им пречи и да се опитат да оглавят машината на ЕС. Съюзници биха могли да им станат Словения и Италия, които през следващите години ще поемат председателството на ЕС, а така също ветеранът на европейската политика Силвио Берлускони, или популистът Бепе Грило.    .  .     Публиката беше шокирана не само от Saxo Bank. В началото на годината агенция Bloomberg също излезе със своя серия сензационни прогнози. Те обаче са по-дългосрочни и обхващат периода до 2020 г. Според агенцията, определени ефекти от реализацията на прогнозираните сценарии могат да се проявят дори още през следващата година.        Bloomberg прогнозира, че първите наченки на това ще се почувстват още през следващата година, когато „мощен тайфун ще нанесе колосални щети на втората икономика в света”. Залагайки цялата си политическа мощ, Си Дзинпин ще уговори Доналд Тръмп отново да се присъедини към Парижкото споразумение за промените в климата, но преди края на своя мандат американският президент ще „забрави“ за обещанието си, което ще доведе до противопоставяне между двете свръхдържави.       Друга впечатляваща песимистична прогноза на Bloomberg е свързана с началото на война, но не в търговията, а между поколенията. Началото й може да сложи пенсионната реформа, която президентът на Франция Емануел Макрон ще започне през новата година под натиска на пенсионерите. В резултат на това, както той, така и Ангела Меркел в Германия ще станат толкова непопулярни, че всичките им опити да създадат финансова дисциплина в ключовите европейски страни, като Италия и Испания ще претърпят крах.    Във Франция младежта ще доведе на власт лидера на левицата Жан-Люк Меланшон, а във Великобритания ще победи идеологическия му събрат и ляв лейбърист Джереми Корбин. Успехите на двамата левичари тотално ще дезорганизират Европа. Белгия, на чиято територия е столицата на Евросъюза, може да се разпадне на две части, Валония и Фландрия. Всичко това ще се развива на фона на перманентна икономическа криза, в условията на която младежите просто ще откажат да плащат данъци.     .    В същото време както в развитите, така и в развиващите се страни стават политически кризи и се засилва противопоставянето между отделните държави, а също така и вътре в самите тях. Какво ще се случи ако „новата норма” за стабилност се пропука, никой не знае. Но независимо от това кои от сценариите ще се реализират през новата година и кои ще отпаднат, броят на песемистичните прогнози се увеличава.  ", "date": "2018.01.09", "title": "Безумието на експертите"}
{"url": "http://www.classa.bg/%D1%81%D0%B2%D1%8F%D1%82/item/377158-%D0%B7%D0%B0-%D0%B8%D0%B7%D0%BB%D1%8A%D1%87%D0%B2%D0%B0%D0%BD%D0%B5-%D0%BF%D0%BE-%D0%BD%D0%BE%D0%B2%D0%B0%D1%82%D0%B2,-%D0%B1%D1%82%D0%B2,-%D0%B1%D0%BD%D1%82-%D0%B8-%D0%B4%D1%80%D1%83%D0%B3%D0%B8-%D0%B0%D0%BD%D0%B0%D0%BB%D0%B8-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n \r\n   \r\n     \r\n   \r\n    Някогашният скандинавски рай изостава в това отношение единствено от африканската държава Лесото, където на 100 000 жители се падат 91.6 регистрирани изнасилвания. Този показател в Швеция показва 53.2 изнасилвания на 100 000 души. Въпреки високите шведски данни,  \r\n   \r\n\t \r\n   \r\n\t \r\n     \r\n", "date": "2018.01.09", "title": "За излъчване по НоваТВ, БТВ, БНТ и други анали (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377149-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B2%D0%B8%D0%B4%D1%8F%D1%85%D0%BC%D0%B5-%D0%BA%D0%B0%D0%BA%D0%B2%D0%B8-%D1%85%D0%BE%D1%80%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          Още първите дни на новата година дадоха красноречиво доказателство за това какви хора управляват България. И какъв е техният интелектуален и ценностен „багаж\". Не че не беше известно и преди това, но заради европредседателството можеше да се очаква, че ще се поприкрият, за да не компрометират старателно изгражданата роля на цивилизована европейска държава, която се ръководи от върховенството на закона, зачита и закриля правата и достойнството на всички свои граждани. Уви, оказа се, че дори на това не са способни.     Още на първото си заседание правителството прие проектозакон за ратификация на Истанбулската конвенция за превенция на насилието срещу жени и момичета. Експертите я оценяват като революционен документ, който за първи път създава цялостна правна рамка за защита на жените и момичетата от всички форми на преследване и насилие, както и за възпитание от най-ранна възраст в толерантност и зачитане на равенството между половете.   Би могло да се очаква, че в България, където всяка трета жена е била подлагана на някаква форма на насилие, тази конвенция ще бъде приета лесно и без съпротива. Уви, и това очакване не се оправда. Да, правителството в края на краищата я прие, но след срамен пазарлък, с много резерви и твърде крехко мнозинство.   Съпротивата бе оглавена, естествено, от т.нар. националисти, но те не останаха сами. Цели осем министри гласуваха „против\" - включително няколко от министрите на ГЕРБ, сред които и, забележете, министърът на образованието и науката. За да не останат по-назад, към тях побързаха да се присъединят и т.нар. социалисти, както и СДС - днешният призрак на някогашния носител на демократичните промени.       Впрочем, лидерът на последните би всички с абсурдното твърдение, че заради конвенцията жените спортистки щели да бъдат дискриминирани, когато се състезават с мъже. При кандидатстване за работа пък жените можело да бъдат изместени от мъже, преоблечени като жени. Аргументите на останалите противници на конвенцията не са по-състоятелни. Като бдителни привърженици на „нормалните сексуални отношения\" и безкомпромисни защитници на „традиционните национални ценности\" те съзряха опасност конвенцията да доведе до „узаконяване не третия пол и на еднополовите бракове\", да принуди България да приема „травестити от Иран\" и да наложи „учебни програми за изучаване на хомосексуализъм и травестизъм\" и „индоктриниране на децата в училище по тези теми\".   Всички тези „опасности\" са напълно измислени, защото в конвенцията няма нищо подобно. Съдържащата се в нея дефиниция за пол като „социално изградени роли, поведения, дейности и характеристики, които определено общество смята за подходящи за жените и мъжете\" по никакъв начин не подменя биологичния пол. Тя се отнася до онези наслагващи се над биологията социални конструкции и стереотипи, които така или иначе, независимо от желанието или нежеланието на противниците на конвенцията, съществуват във всяко общество и често стават основание за насилието срещу жени.   Като например, че жената трябва да си стои вкъщи, да пере и готви, да си мълчи и безпрекословно да изпълнява каквото ѝ се каже. Предвидените образователни мерки пък нямат никаква връзка с въпросите на сексуалността (въпреки че е крайно време и по тези въпроси училището да измести улицата), а се отнасят единствено до равенството между половете и стереотипи като този, че момичетата са непълноценни спрямо момчетата.   За да твърди обратното, човек трябва или да не е чел конвенцията, или да е недобросъвестен, или самият той да е жертва на предразсъдъци и невежество, поради което да не разбира какво чете.     Съпротивата срещу конвенцията и аргументите на противниците ѝ са много повече от някакво недоразумение, което е плод на неосведоменост и затова подлежи на изчистване в хода на дебата. Защото да поставяш условия, за да подкрепиш борбата срещу насилието, дефакто означава толериране на това насилие. Заради посочените „аргументи\" може да се стигне дори до отхвърляне на конвенцията в парламента (за което на практика се изказаха три от петте партии в него) или до приемането ѝ с някакви срамни съпътстващи уговорки и декларации.   Има обаче и нещо още по-срамно и страшно. Така нареченият дебат по Истанбулската конвенция на практика представлява унизителен пазарлък с правата и съдбите на различни групи в обществото. В случая този пазарлък звучи така: ще ви угодим за правата на подложените на насилие жени, но само при условие, че по никакъв начин няма да повдигате въпроса за правата на хората от „третия пол\", за хомосексуалните, бисексуалните, трансджендър хората (т.нар. ЛГБТ-общност). Забележете например как се говори за еднополовите бракове - сякаш са нещо поне толкова страшно, ако не и по-страшно от боя и изнасилването на жени.     В България отношението към тази група хора има три основни характеристики. Първата е пренебрежение и стигматизиране, основано на безпросветност и предразсъдъци. Реалността е много по-сложна от представите и не зависи от желанията на защитниците на „традиционните ценности\" и „нормалните сексуални отношения\". Така например науката отдавна е установила, че навсякъде и във всички времена е имало хора, които под влиянието на физически, психологически или други фактори не се вписват в бинарната квалификация на половете. Днес многообразната група на хората с междинен или „трети\" пол представлява около 1,7% от световното население.   Втората характеристика е дискриминацията, пример за което е отношението към еднополовите бракове. В България на книга всички са равни пред закона, но еднополовите двойки са лишени от правото да уредят по законен начин отношенията и живота си.   Третата характеристика е, така да се каже, активната омраза. Тези хора не застрашават никого с нищо. Самите те обаче от ранна възраст живеят в потайност, страх и ужас, защото са подложени на враждебност, унижение и тормоз. А не рядко и на насилие.   Такава е съдбата на „различните\" в България. Такава е доминиращата тук среда. Дали и в каква посока се променя тя - това е спорно. Сигурно е обаче, че за да стане България държава, която се ръководи от върховенството на закона и защитава правата и достойнството на всички свои граждани, са нужни просветени и смели лидери, които да се противопоставят на масовите предразсъдъци. Случаят с Истанбулската конвенция показа за пореден път, че сред управляващите такива или няма, или много добре се прикриват. Но пък изобилства от хора, които очевидно смятат, че защитата на човешкото достойнство не спада към т.нар. „традиционни национални ценности\".", "date": "2018.01.09", "title": "Истанбулската конвенция: видяхме какви хора управляват България"}
{"url": "http://www.classa.bg/%D1%81%D0%B2%D1%8F%D1%82/item/377150-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D1%8A%D1%82-%D0%B7%D0%B0%D1%89%D0%BE-%D1%81%D0%B5-%D1%81%D1%82%D0%B8%D0%B3%D0%BD%D0%B0-%D0%B4%D0%BE%D1%82%D1%83%D0%BA", "text": "          Надали някой е искал да поставя под въпрос самочувствието на източноевропейските страни-членки на ЕС. Въпреки това унгарският премиер Виктор Орбан използва гостуването си в централата на баварския Християнсоциален съюз, за да заяви ясно, че неговите сънародници смятат мюсюлманските бежанци за мюсюлмански завоеватели.      \"Ние не искаме такова нещо\", заяви той. Освен това Унгария нямало да се остави да бъде принуждавана да прави нещо, което не иска, заяви той за вестник \"Билд\". Неговата страна заслужавала много повече уважение и респект - така пък Орбан отговори на критиката на председателя на социалдемократите Мартин Шулц.   Няма спор: ЕС се разцепва политически. При това страните от бившия източен блок копнееха да станат членове на Общността. И оттогава изминаха само 25 години. Междувременно ЕС среща все по-сериозни проблеми със своите млади членове. И обратното. Полша и Унгария одобряват брюкселската общност на ценностите само като дойна крава. Те категорично отхвърлят брюкселския централизъм и съзират заплаха в мултикултурализма на Западна Европа. Вместо това във Варшава и Будапеща се издигат новите стари ценности - родината, христянската вяра, семейството. Същите политически обществени идеали изповядват Чехия и Словакия. Постепенно възникна едно контрадвижение срещу отворените западноевропейски общества.   Зад него се крие следната идея: в безкрайно глобализираното съществуване на преден план трябва отново да застане нацията. Така Виктор Орбан и неговата партия ФИДЕС дефинират ценностните стандарти за унгарската нация по новому. Те се опитват да превърнат сложния и изпълнен с усещането за заплаха свят в по-лесен. Същия курс е поел и полският премиер и председател на партията \"Право и справедливост\" (ПиС) Ярослав Качински. И двамата управляват автократично и изобщо не крият своите резерви спрямо западните общества. Виктор Орбан кръсти своята нова Унгария \"нелиберална държава\", а Качински нарича своите държавни промени \"една добра промяна\". Създава се впечатлението, че на Изток предефинират европейската идея.     Вследствие на това в източната периферия на ЕС се наблюдава значителен завой на дясно. Този завой е свързан само частично с икономическото положение. Предположението, че разтърсената от кризи икономика и безработицата насърчават националистическото съзнание бързо може да бъде опровергано - например в Чехия. Страната отбелязва икономически ръст от почти пет процента, а безработицата от три процента е най-ниската в целия ЕС. Това обаче не осуети чешкия завой на дясно. Подобно е развитието и в Полша. През 1990-те години средният поляк печелеше само една дванадесата част от това, което печелеше средният германец. А през 2016 година - една трета. Въпреки това национализмът в Полша е в подем. А \"Ню Йорк Таймс\" писа, че \"популизмът се е настанил в Източна Европа\".   Това се дължи на факта, че след 1990-та трансформиращите се източноевропейски страни не преминаха през една социалдемократична ера, твърди известният полски политолог Пьотр Бурас. Според него, неолиберализмът изведнъж е навлязъл изцяло в раздробеното от комунизма общество. \"Нямаше социална държава, синдикатите бяха слаби и капитализмът навалезе безпрепятствено. А всичко това остави дълбоки следи. Например комплекса за малоценност на тези общества, който съществува до днес\", казва той. Писателят Земовит Шчерек казва, че поляците гледат на себе си така, както Западът гледа на тях. \"Те се чувстват малко бедни, малко изостанали и неефикасни.\"     Протест на десни радикали във Варшава     Миналата седмица новият полски премиер Матеуш Моравецки направи първата си чуждестранна визита. Не в Брюксел, а в Будапеща. И това е ясно политическо послание: Унгария е по-важна за Полша от ЕС. След това той посети и колегата си в Словакия. В Полша всъщност почти не се надигат гласове, които да призовават страната да обърне гръб на ЕС. Но въпреки това Варшава се държи като чуждо тяло в европейското семейство.   Много хора смятат, че ЕС им отнема достойнството, казва полската писателка Инга Ивасьов. От Запада идвали само \"ограничения, проблеми и морални упреци\". \"В Полша все още не се обсъждат теми като равнопоставеността, светската държава и правата на малцинствата\", твърди писателката. Вместо това - в ерата на ПиС- поляците са заети най-вече със самите себе си. И тази склонност към аутизъм се забелязва отчетливо в юбилейната 2018 година, когато Полша отбелязва възстановяването на държавния си суверенитет преди 100 години. Нацията е мащаб за всичко. Варшава не иска поучения от Брюксел или Берлин. А правосъдието, според логиката на ПиС, се е подчинило на \"волята на народа\". Зад всички нови феномени на десния завой стои усещанато на поляците, че винаги са били жертва. И отговорът им гласи: патриотизъм и национализъм.   Унгария върви по същия път. Премиерът Орбан назначава в правосъдната система и администрацията само верни хора. Ректорът на Централния Европейски Университет в Будапеща Майкъл Игнатиев казва, че представата, че политическата промяна през 1990-те години ще бъде последвана от демократична конституция, пазарна икономика и мултикултурализъм е били погрешна. Основаният от унгарско-американския ивнеститор Джордж Сорос университет е известен по цял свят. Това учебно заведение е трън в очите на Виктор Орбан. \"В него следват онези, на които унгарците нямат доверие. Джордж Сорос е символична личност на онзи финансов капитализъм, за когото популистите твърдят, че застрашавал традициите\", писа през декември списание \"Шпигел\".   И тук културната битка дава дълбоко отражение върху колективната идентичност. Унгария става независима държава едва през 1920 година. Младата нация се откъсна от Австро-унгарската империя и имаше да наваксва по отношение на идентичността. Завръщането на Орбан към \"унгарските традиции\" вдъхва на много унгарци сигурност и стабилност. Или както пише \"Шпигел\", той създава един свят \"без чужденци, без биоманиаци и брюкселски чиновници\".   Преди 25 години мнозинството от умните европейски глави изобщо не предполагаше, че в източната периферия на ЕС може да последват подобни развития. Приемането на демократичните стандарти и свободната пазарна икономика, с или без социални елементи, минаваха за закон. През 1990 година германският социолог Ралф Дарендорф опроверга това становище. Той прогнозира, че за изграждането на едно демократично общество ще се необходими 60 години. Сега тъкмо отличниците сред новоприетите страни-членки доказват, че пътят към храмонизирането на Европа е дълъг.", "date": "2018.01.09", "title": "Източна Европа и национализмът: защо се стигна дотук?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377147-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B8%D0%B7%D0%B2%D1%80%D0%B0%D1%82%D0%B5%D0%BD%D0%B8%D1%82%D0%B5-%D0%B8-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8-%D1%81%D1%80%D0%B5%D0%B4-%D0%B7%D0%BE%D0%B4%D0%B8%D0%B0%D0%BA%D0%B0%D0%BB%D0%BD%D0%B8%D1%82%D0%B5-%D0%B7%D0%BD%D0%B0%D1%86%D0%B8", "text": "Лицето, което хората показват в ежедневието си, в повечето случаи по никакъв начин не съвпада с това какви са в секса. Когато става дума за интимност, повечето хора имат много различна същност от тази, която другите виждат.    Това е тази страна на личността, която е запазена само за интимните партньори. Астролозите твърдят, че зодията говори много не само за характера на човека, а и за неговото поведение в секса.    Така че знаейки зодията на човека срещу вас, можете да си направите изводи какво харесва той в леглото. Ето какви са сексуалните предпочитания на всяка от зодиите:     Смели и настроени приключенски по природа, представителите на тази зодия определено са най-извратените в зодиака. Наистина са много малко нещата в секса, които един Овен не би се съгласил да опита. Те не се нуждаят от много убеждаване в това отношение.    Абсолютна противоположност на представителите на зодия Овен, Телците са „най-меките\" в зодиака, когато става дума за секс. Известни с мързела си, те са почитатели на старомодния бърз секс и стандартна мисионерска поза. Често те са по-заинтересовани от това да приключат, отколкото от цялото пътуване.     Близнаците са изключително секси. Те се наслаждават на любовната игра и обичат да експериментират, затова знайте, че винаги ще се забавлявате, когато сте с тях. Те често обичат да включват и секс играчки, които да нажежат още повече обстановката.     Родените под този знак са невероятно безкористни любовници. На първо място те искат партньорът им да бъде щастлив в леглото. Освен това са и много чувствени. Но Раците могат също да изненадат своите любовници, освобождавайки по-тъмната своя страна. Това обаче може да се случи, когато смятат, че наистина могат да се доверят на партньора.    Лъвовете са старомодни романтици. Те се наслаждават на дългите прегръдки почти толкова, колкото и на активността между чаршафите и се наслаждават на това, че виждат партньора си удовлетворен. Всъщност Лъвовете може до такава степен да се съсредоточат върху удоволствието на партньора, че съвсем да забравят за своето.    Родените под този знак са естествени перфекционисти и няма изключение, когато става дума за забавление в леглото. Подобно на Лъвовете, Девите също ще се постараят партньорът им да се чувства повече от добре по време на секс, което ги прави едни от най-добрите любовници в зодиака.   Везните са изключително чувствени любовници. Те са съсредоточени върху удоволствието на Партньора им и се наслаждават на интимността, която сексът подхранва. Разтапящ поглед, любовен шепот и дълги целувки са едни от най-любимите им занимания в леглото.     Понякога обичат да експериментират. Те са готови да опитат почти всичко, за да запалят искрата. Всъщност, ако сте Скорпион и все още не сте опитали някое по-нестандартно занимание в леглото, вероятно изпускате.     Стрелците са естествено любопитни, като това включва и интереса им към порното. То е не просто чудесно за захранване на любопитството, но и за нови идеи, които да опитат в спалнята. А Стрелците са големи фенове на експериментите. Важното в случая е да могат да направят разлика между секса в тези филми и в реалния живот, тъй като това може да остави чувство на неудовлетворение у тях.    Козирозите обичат да поддържат интереса висок, когато става дума за секс. Те обичат да сменят пози и да използват различни техники по време на любовната игра. Представителите на тази зодия искат да се уверят, че цялото преживяване е приятно и за двамата партньори. Те също така са склонни да се приспособяват към предпочитанията на партньора им.     Водолеите са със свободен дух и са почитатели на \"мръсния\" секс. Те нямат против да се забавляват на публично място или да бъдат шумни в леглото. Представителите на тази зодия искат да живеят живота си на пълни обороти, включително и по отношение на секса. Те обикновено се чувстват уязвими, когато се отдадат на интимния момент. Това ги прави и много добри любовници, тъй като по този начин се засилва връзката между партньорите.     Рибите са готови да направят всичко, за да бъде доволен партньорът им. Много вероятно е да притежават доста богата колекция от секси бельо, с което допълнително да разпалват страстите. Рибите искат да поддържат вълнението в леглото живо, дори ако са с един и същи партньор от години.", "date": "2018.01.09", "title": "Кои са най-извратените и кои са най-добрите любовници сред зодиакалните знаци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377148-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D1%8F%D0%BD%D1%83%D0%B0%D1%80%D0%B8", "text": "Очаква ви изпълнението на дългогодишни планове, които не сте мислили, че ще се осъществят. Всичко ще се случи толкова изненадващо, че дори няма да имате време да се подготвите психически. В личния живот събитията ще се развиват твърде бурно, така че трябва да бъдете по-обективни и сдържани. Инициатива проявявайте, ако тя наистина е нужна. Във всичките ви начинания, ще ви подкрепят не само бизнес партньорите, но и близките приятели. Ще напреднете толкова бързо, че сами, ще сте изненадани от това. По-малко нерви хабете в любовните дела, така няма да решите проблемите. Вечерта, може да получите добра печалба от предишна работа. Предстоят ви, сериозни парични разходи за семейните и домашни нужди. С роднините, бъдете по-деликатни, не влизайте в кавги и не доказвайте вашето мнение. Благоприятен ден, за подписване на дългосрочни договори и сделки. Скоро ще разберете, колко изгодно сте инвестирали парите си. Възможни са проблеми в личния ви живот, поради което настроението ви, ще падне на нула. Потърсете подкрепа от близките си, но не се само съжалявайте и не плачете. Колкото по-мъдро се отнесете към случващото се, толкова по-добре. Клюките по време на работа трябва да игнорирате, за да не се окажете сред завистниците. Не се препоръчва, да предприемате каквото и да било действия, ако ситуацията във финансите е плачевна. Опитайте се, да следвате някаква тактика във всичко, което правите. Творческите личности, ще постигнат всичко, към което са се стремили. Особено, ако не обръщат внимание на мнимите съвети на приятелите си. Вечерта посветете на хобито си. Очакват ви, драматични промени в професионалната сфера. Ако ви се предложи работа, за която мечтаете от дълго време, дори не се замисляйте. Шефовете със сигурност, ще се опитат да ви задържат, но е необходимо да останете непоклатими. В любовта, не тръгвайте да си изяснявате отношенията с избраника, в противен случай ще се стигне до скандал. Не се препоръчва, да показвате твърде много емоциите си, в противен случай бързо ще се уморите. Опитайте се, да останете спокойни, дори да ви е трудно да го направите. Финансовите въпроси, ще се развиват добре, стига да не започнете да се месите там където не е необходимо. Вниманието на пътя, трябва да бъде на преден план, ако пътувате извън града. Трябва да внимавате за слухове и клюки, както и да не се занимавате с любовни интриги. Денят е доста сложен, така че се погрижете за нервите и здравето си. Можете да планирате почивката си и да пътувате, да заемате пари и да оформяте документи. Невероятен прилив на сила, ще усетите вечерта, когато отидете на гости на приятел.   Очаква ви, успешно решение на проблеми, които в миналото са изглеждали непреодолими. Ще подхождате толкова умело към новите задачи, че колегите искрено ще ви завиждат. Майсторство на най-високо ниво - така може да се опише работата ви. На критиката от страна на близък човек, реагирайте спокойно, така че да не се стигне до кавга. Трябва да сте предпазливи, по-отношение на нови предложения за финансови инвестиции. Ако нещо е пропуснато или неправилно изчислено, може да се окажете на червено. Неудачен ден за брак, годеж или дълго пътуване. Трябва да наберете сила и търпение, за да решите вътрешните проблеми. Вечерта не взимайте заеми или кредит. Препоръчва се, да завършите миналите си дела, за да не пречат на изпълнението на новите планове. Ако може, хармонизирайте взаимоотношенията с хора, които преди са ви били \"неприятни\". Обърнете внимание, че всичко се връща, ако сте били непримирими и обидчиви. В любов, трябва да избягвате лидерството и да показвате чувственост и нежност. Ще може да реализирате най-дръзките си фантазии. Бъдете самоуверени - днес това ще донесе добри резултати. Един добър ден за образование, обучение и професионално развитие. Само трябва да бъдете внимателни към вашето здраве, за да не се разболеете. Възможно е влошаване на хронични заболявания.", "date": "2018.01.09", "title": "Дневен хороскоп 9 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377144-%D0%B3%D0%B0%D0%BB%D0%B5%D0%BD%D0%B0-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D0%B8", "text": "Вълна от упреци заля фолк певицата Галена заради нейните собствени противоречия. Звездата е възмутена, са я направили лице на отслабващ продукт без нейно знание и без да й е заплатено, а към фирмата, която го разпространява, са отправени множество поръчки, пише Хот Арена. „Лицемерието на смядовката стана ясно след като публикува официално изявление онлайн, в което заявява притесненията си за здравето на хората.      Похвално е, че #МамаУраган предупреждава феновете си за евентуално опасен продукт и показва загриженост. Но бихме искали да напомним, че през последните месеци полугола рекламира марка цигари в профила си, който се гледа от много подрастващи нейни фенове. Най-възмутителното е, че пайнерката дори не е пушачка. Вижте силно тушираните и нагласени снимки как акцентират на отворената кутия цигари.    Певицата никога не е пушила и рекламата на цигари е единствено с цел финансови облаги. Не показват личен избор и начин на живот. Нещо, което за съжаление не е станало с хапчетата за отслабване. Всеки неин фен четящ статията би се усъмнил в достоверността и още в началото. Цялата тази гласност и възмущение от страна на певицата ни води на мисълта, че Галена не е против грозните клюки, обиди, наречия по неин адрес, а безплатната реклама на неин гръб е проблемът. Започваме да се замисляме дали всички досегашни грозни и някои дори абсурдни твърдения по неин адрес са верни\", алармира неин фен.", "date": "2018.01.09", "title": "Галена разочарова феновете си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377145-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5", "text": "Съпругата на аржентинския национал Есекил Гарай – Тамара Горо, позира гола в „Инстаграм“. Телевизионната водеща и модел отбеляза по този начин достигането на един милион последователи в социалната мрежа.   Тя се снима в гръб, седнала на кревата. На гърба й е изрисувано голямо червено сърце с надпис „1М“, символизиращ броя на последователите й.   Тамара Гора има повече от два пъти повече последователи от съпрута си в „Инстаграм“. 31-годишният централен защитник на Валенсия има 450 000 фенове в социалната мрежа. В средата на декември Тамара и Гарай се сдобиха с второ дете. Те имат и малко момиченце.                                              ", "date": "2018.01.09", "title": "Жената на аржентински национал се съблече"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377146-%D0%B5%D0%B4%D1%80%D0%BE%D0%B3%D1%8A%D1%80%D0%B4%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8,-%D0%BA%D0%BE%D0%B8%D1%82%D0%BE-%D0%B7%D0%B0%D0%B4%D1%8A%D1%80%D0%B6%D0%B0%D1%82-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%BF%D1%80%D0%B5%D0%B4%D0%BC%D0%B5%D1%82%D0%B8-%D1%81-%D0%BF%D0%B0%D0%B7%D0%B2%D0%B8%D1%82%D0%B5-%D1%81%D0%B8", "text": "Големите гърди могат да бъдат благословия, но също така и проклятие като някои от надарените жени страдат от проблеми с гърба. Една част от едрогърдите дами са открили и някои особени преимущества на тези форми, пише \"Дейли Мейл\". Жени от целия свят използват пазвите си за съвсем практични цели, за което ще ви убеди следната подборка от весели кадри от цял свят, публикувани в социалната мрежа.      Някои от представителките на нежния пол балансират напитки между гърдите си като дори шофират и танцуват по този начин.      Други рационални жени пък си държат химикалки или телефони в пазвите.                      ", "date": "2018.01.09", "title": "Едрогърди красавици, които задържат различни предмети с пазвите си"}
