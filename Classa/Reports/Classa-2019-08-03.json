{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398517-%D0%B0%D0%BD%D0%B0%D0%BB%D0%B8%D0%B7%D1%8A%D1%82-%D0%BD%D0%B0-%D0%B8%D1%81%D0%B0-%D0%BD%D0%B5%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%82%D0%BD%D0%BE%D1%81%D1%82-%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE,-%D1%81%D1%80%D0%B8%D0%B2-%D0%B2-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BA%D1%8A%D0%BC-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "  България е в режим на индивидуално оцеляване или апатичен бойкот, което е предпоставка за разпад на общностния конструкт на държавата. Институтът за стратегии и анализи (ИСА) публикува политическия си анализ за събитията в България, в Европа и в света през месец юли 2019 година под заглавие:   БЪЛГАРИЯ ВЛЕЗЕ В ЕСКАЛИРАЩА НЕСТАБИЛНОСТ И СЕРИЯ ОТ КРИЗИ   - ДЪРЖАВАТА УДАРЕНА ОТ НАП-ЛИЙКС И АФРИКАНСКА ЧУМА ПО СВИНЕТЕ - СДЕЛКАТА ЗА F-16 УВЕЛИЧИ БЮДЖЕТНИЯ ДЕФИЦИТ - БОРИСОВ С МЕЖДУНАРОДНА АКТИВНОСТ И С МЪЛЧАНИЕ ПО КРИЗИТЕ ВЪТРЕ В СТРАНАТА - ПРЕЗИДЕНТЪТ С ОСТРА КРИТИКА КЪМ ВЛАСТТА, НО С БАВНИ РЕАКЦИИ - ГЕРБ С ВЪЗМЕЗДИЕ ЗА САМОЗАБРАВИЛИ СЕ ФУНКЦИОНЕРИ - БСП СЕ ОТВАРЯ КЪМ ПАРТНЬОРИ ЗА МЕСТНИЯ ВОТ - ДПС С КЛЮЧОВА РОЛЯ В ПАРЛАМЕНТА   Пледлагаме ви резюме    I. ОСНОВНИ ИЗВОДИ И ПРОГНОЗИ Най-горещият месец в годината се оказа с едни от най-високите политически и социални амплитуди. Серия от кризи динамизираха юлските седмици  - източването на сървърите на НАП, чумата по свинете, сделката за закупуване на нови изтребители за ВВС. Ветрило от по-малки за обществената чувствителност, но не по-маловажни за общественото бъдеще събития допълниха критичността на картината – промяната във финансирането на политическите партии, отмяната на машинното гласуване, изборите за водещи имена на европейските институции, изборът на главен прокурор. Управлението демонстрира ярка липса на достатъчна експертиза, бързина на реакциите и капацитет за справяне с тежките ситуации. Това пролича особено ясно при развитието на скандала с НАП и ескалацията на африканската чума в страната. Миналогодишните уроци и клетви (чумата при козите и овцете и пробивът в Търговския регистър) се оказаха не просто ненаучени, но и престъпно пренебрегнати. ОСНОВЕН ИЗВОД: В държавата в момента НЯМА СИГУРНОСТ – нещо, за което Борисов винаги е държал сметка. Публичното пространство бе залято от тежки пробиви в проблемни области, свързани с киберсигурост, биосигурност, пътна сигурност, национална сигурност. Година след тежката криза с чумата по свинете в съседна Румъния българските институции не взеха адекватни мерки,  които бяха предприети в Чехия, Унгария и Австрия и чумата не се разпространи натам. Бумът на заразата сочи, че блокажът и бездействието е на всички нива на държавното управление,  въпреки изобилието от всякакви чиновници, структури, комисии, звена. Трайно се наслагва усещането за ниското ниво на компетентност на държавните институции,  които са завладени от верни на властта хора, но недостатъчно професионалисти, без опит и знания на тежките проблеми, които ни връхлитат. В огромен проблем за киберсигурността на държавата се превърна пробивът в сървърите на НАП,  откъдето бяха източени данните (ЕГН, имена, адреси, данъчни декларации,) на милиони български граждани и фирми, които бяха разпратени до медиите и складирани в интернет. В основни въпроси около този казус се очертават - намиране на мотивите  (с каква цел са източени данните и защо са пуснати публично)  и кой е поръчителят  (ако има такъв). Безразборните обвинения в началото на скандала показаха объркването, хаотичността, непрофесионализма в действията на разследващите и политическото ръководство. Този пробив е поредният срив в доверието на българските граждани към управлението и собствената им държава . Хоросанът на държавата се нарича доверие. Когато се изрони, следва рухване на сградата. Доверието на хората за парите и имуществото им трябва да е най-високо в държавните институции. Данъчна тайна и лични данни вече не съществуват като понятия в България. При сделката със самолетите средата се пропи с парадокси и нелогични противоречия. Бедна България едновременно финансира американския и руски военнопромишлени комплекси (покупка на F-16 и поддръжка на МИГ-29). Реално модернизацията се оказа процес на демодернизация – скъп, закъснял, извън световните тенденции на развитие за следващите 5 години. Светът върви към безпилотни изтребители, които са бъдещето и вече се разработват. Безпилотни автомобили (включително таксита), тирове, дронове с ракети вече са улична и военна реалност. България върви след историята и си плаща за това. Целият дебат по сделката за закупуването на Ф-16 бе профанизиран и партизиран . Допусна се обществото да бъде настроено срещу сделката, създаде се впечатление, че САЩ ни „изнасилват“ да купим на висока цена техните самолети, което активира антиамерикански настроения. Управляващите действаха на инат срещу опозицията в парламента и срещу президента и пропуснаха да привлекат на своя страна общественото мнение. Говорителите в защита на сделката бяха агресивни и защитаваха тезите си с внушението, че са последна инстанция. Властта не показа сетивност за обществените нагласи, с което се създаде убеждението, че с тази сделка правителството „си купува“ спокойствие до края на мандата. Изборният процес се тресе от перманентна неустойчивост с постоянните промени на правилата преди избори  и отменянето на приети решения, резки смени на позиции, нагаждане на правни норми. Промените в начина на финансиране на партиите променят ДНК-то на политическата и партийна система в страната. Корекцията бе предприета в средата на годината без сериозна оценка за въздействието, каквато липсва при огромна част от приеманите законопроекти. ОТБЕЛЯЗВАМЕ, че унищожителните критики към 44-то Народно събрание по отношение качеството на законодателството и честите му промени не са от днес, но въпреки няма никакво движение в позитивна посока. Партийната и политическа система бавно, но уверено върви към волен или неволен рестарт. Европейската статистическа служба (Евростат) отчете рекордно историческо дъно от 4,4% на безработица в България. То е най-ниското от 2000 година насам, откогато и Евростат разполага с данни за страната ни. За първи път тази година българите толкова масово гласуваха с краката си и решиха да инвестират ваканционните си пари в Гърция.  Пропагандирането на Запад на България като евтина дестинация за алкохол и проститутки доведе до отвращение на средностатическите европейци и остави социални маргинали и младежи авантюристи на първа линия. Тази година дори те избягаха. В зона на стрес и несигурност влезе и Държавен фонд „Земеделие“  - смяна на директор, акция на спецпрокуратурата, задържани служители (и освободени под гаранция), рокади по върховете и като резултат 20 от общо 23-ма шефове на дирекции излязоха в болнични в един и същи ден. Данните за май на БНБ показват отрицателни или нулеви стойности на всички видове инвестиции - дялов капитал, реинвестирана печалба и дългови инструменти. Заради ниския стандарт тук не останаха подготвени кадри, образованието се развива хаотично, без връзка с нуждите на бизнеса и без визия за икономиката. Синдикатите настояват и за увеличение на работните заплати в секторите образование, държавна администрация, здравеопазване и култура между 10 и 20%. Общият знаменател на всички предложения е „не може повече така“. Налице са серия от индикатори за задаваща се тежка социално-икономическа ситуация в държавата. Новият модел на здравно осигуряване, който предложи екипът на министър Кирил Ананиев, е фалстарт. ПРОГНОЗИРАМЕ, че или ще бъде оттеглен, или ще нанесе повече щети на здравеопазването вместо ползи. Здравеопазването не може да почива върху пазарен фундаментализъм. Здравеопазването се превърна в кълбо от огромни интереси, за чието разплитане няма политическа воля. Действа се на принципа „да изкараме мандата докрай“. България все по-често попада под ударите на европейските институции.  За небрежност по отношение на африканската чума съобщи Европейската комисия. Съдът на ЕС пък предяви нов иск към България за неспазване на европейските стандарти за качеството на въздуха. Като цяло се очертава въпросът за екологичните и здравословни условия, които държавата осигурява на своите граждани. На фона на гигантските проблеми, в които затъва страната (увеличение на дълга и бюджетния дефицит, демографска криза, пробив в НАП) президентската институция губи темпо. Президентът е силен в словата си и плах в действията си. Не използва в пълнота правомощията, дадени му от Конституцията. Става публичен факт дисбалансът в ангажираността на президентската институция с модернизацията на армията за сметка на всички останали мегапроблеми, които се стоварват върху обществото. Радев започна да губи съюзници.  Периметърът на публичните му говорители и поддръжници мина санитарния минимум. Управлението на Борисов еволюира до модел, при който институции, държавни органи, регулатори и комисии са само формално независими,  но при нужда влизат в ролята на „бушони“, които смъкват общественото напрежение. Борисов използва умело целия този властови ресурс. Контактите между Радев и Борисов са в мъртва точка. Междуинституционалният диалог е взривен. В ГЕРБ тече процес на възмездие за самозабравили се местни партийни функционери.  Въпрос от ключова важност за партията са предстоящите местни избори. Реално местната власт в държавата принадлежи на ГЕРБ. Много е вероятно да има отстъпление като брой кметове и общински съветници. Основната битка ще е за големите градове, които имат потенциал да повлияят на цялостната политическа картина в държавата. БСП се отваря за партньорства за местния вот.  Вътрешните проблеми в партията продължават вече и на местно ниво след баталните сцени в Националния съвет около евроизборите. Проблемът с местния феодализъм е проял партията до самите основи. Разчистването му е неизбежен процес, в случай, че се търси нов образ, доверие от гражданите, изграждане на алтернатива на управлението. Очевидно Нинова ще търси справяне с този проблем, но прекалената децентрализация на партията и анархо-демократичност е като окови за политическо действие с положителна целесъобразност. Кардинален въпрос за партията и лично за Нинова е представянето на местния вот. В тази връзка тя е облагодетелствана, защото тръгва към изборите от кота нула. Перспективите пред партията за местните избори в големите градове обаче не са добри. ДПС вече играе ключова роля в 44-то Народно събрание не само за осигуряване на кворума, но и за продължителността на правителствения мандат. ДПС продължава да съчетава остра реторика срещу управлението и подкрепа за управлението по ключови казуси, каквито са например президентските вета. До юли тази двойственост в поведението не водеше до ерозия на публичния є образ. Кризите около управлението обаче, чиито деструктивен потенциал расте, засилват подобен риск. Коалиция „Обединени патриоти“ преживя първото си и дългоочаквано разцепление.  Войната, която две години беше вътрешна, става външна, което означава само едно: още по-голямо ожесточение помежду им. Официалният развод не предизвика политически трус, апокалиптични прогнози за перспективите пред властта или дори намек за парламентарна криза, каквито ефекти подобно събитие би имало в нормално развиващи се политически системи. Последователното поведение не е устойчива характеристика на „Атака“ и нейния лидер. Те са по-скоро функция и обект, а не субект на политиката. Стратегията на Красимир Каракачанов за интеграцията на циганите съдържа редица рационални моменти и връща ролята на държавата в управлението на процеса. Форматът НФСБ-ВМРО има шанс да направи заедно пробив в Пловдив,  където на местните избори за кмет се кандидатира Славчо Атанасов, ексградоначалник, бивш член на ВМРО, сега депутат от НФСБ. Там ще се хвърлят сериозни усилия, за да се затвърди ролята на формата като стабилен и сериозен партньор. Югоизточният фланг на НАТО и втората по численост армия в Алианса вече се отбранява от Русия с руски зенитно-ракетни комплекси С-400.  Доставката на ракетите за Турция доведе до изваждането є от програмата за американските изтребители от пето поколение F-35. Заговори се за закриване на американската военна база в Инджирлик. Очевидно е, че при този сценарий ще се върви към тежки преговори, в които основен залог ще е създаването на Кюрдска държава. Светът е на прага на Четвърта технологична революция. Безкешово общество, глобални валути, изкуствен интелект в медицината, безпилотни коли и самолети.   Но фона на това България сякаш живее в 19-ти век! България е в режим на индивидуално оцеляване или апатичен бойкот, което е предпоставка за разпад на общностния конструкт на държавата.   Анализът е изготвен от авторски колектив:   Д-р Калоян Методиев -  политолог   Валерия Велева -  Изпълнителен директор на Институт за стратегии и анализи   Таня Джоева -  Институт за стратегии и анализи     Международни наблюдатели:     Д-р Антон Панчев  (Албания, Косово) Борислав Ангелов  (Русия, Украйна)   Д-р Пламен Христов  (Гърция, Кипър)   СЪДЪРЖАНИЕ: I. ОСНОВНИ ИЗВОДИ И ПРОГНОЗИ   II.  УПРАВЛЕНСКА ДИНАМИКА - УПРАВЛЯВАЩАТА КОАЛИЦИЯ СЕ ПРЕДЕФИНИРА - МЕЖДУНАРОДНАТА АКТИВНОСТ НА ПРЕМИЕРА БОРИСОВ И ПРЕГОВОРИТЕ ЗА ЕВРОПОСТОВЕТЕ - НАП-ЛИЙКС – ПРОБИВ В СИГУРНОСТТА НА ДЪРЖАВАТА И УДАР СРЕЩУ МИЛИОНИ ГРАЖДАНИ - СДЕЛКАТА ЗА F-16 ПОСТАВИ В РИСК ИКОНОМИКАТА И ФИНАНСИТЕ НА СТРАНАТА - ЧУМАТА ПО СВИНЕТЕ – КАТАСТРОФА В СЕКТОРА - СРИВ НА ТУРИЗМА – ВЪПРОСИ, ПРИЧИНИ И СЛЕДСТВИЯ - СЪТРЕСЕНИЯ В ДЪРЖАВЕН ФОНД „ЗЕМЕДЕЛИЕ“ - КОНЦЕСИЯТА НА ЛЕТИЩЕ „СОФИЯ“ - ВСИЧКИ НЕУСПЕЛИ КАНДИДАТИ ОБЖАЛВАТ - КАКВО ТЪРСЯТ ЧУЖДИТЕ ИНВЕСТИТОРИ И КАЗУСЪТ С ГИГАНТА VW ПАРЛАМЕНТЪТ – ФЛУИДНО МНОЗИНСТВО И УСТОЙЧИВА КОНФРОНТАЦИЯ МЕЖДУ ГЕРБ И БСП - СЪДЕБНА ВЛАСТ И ИЗБОР НА ГЛАВЕН ПРОКУРОР - ПРЕЗИДЕНТЪТ – БЛИЗКИ ВРЪЗКИ С КИТАЙ, ДАЛЕЧНИ С ВЛАСТТА В СОФИЯ   III.  ПРОБЛЕМНИ КАЗУСИ В РАЗВИТИЕ - ЗДРАВНА РЕФОРМА – НОВИЯТ МОДЕЛ СРЕЩА УНИЩОЖИТЕЛНА КРИТИКА - ДЕМОГРАФСКИ УПАДЪК И ВРЕМЕ ЗА ДАНЪЧНИ ПРОМЕНИ   IV.  ПОЛИТИЧЕСКИ ПАРТИИ - ГЕРБ - ВЪЗМЕЗДИЕ ЗА САМОЗАБРАВИЛИ СЕ МЕСТНИ ПАРТИЙНИ ФУНКЦИОНЕРИ - БСП СЕ ОТВАРЯ ЗА ПАРТНЬОРСТВА - ДПС С КЛЮЧОВА РОЛЯ В ПАРЛАМЕНТА, ВДИГА ЛЕТВАТА ЗА МЕСТНИЯ ВОТ - ОБЕДИНЕНИТЕ ПАТРИОТИ ИЗКЛЮЧИХА „АТАКА“ - „ВОЛЯ“ – ТВЪРДО ЗА ПРАВИТЕЛСТВОТО, ТВЪРДО ПРОТИВ САМОЛЕТИТЕ ДЕМОКРАТИЧНА БЪЛГАРИЯ   V.  МЕЖДУНАРОДНА ДИНАМИКА - ЛИБРА ВАЛУТАТА НА ФЕЙСБУК – СТРАТЕГИЯ ЗА НОВА ФИНАНСОВА РЕАЛНОСТ - ВЕЛИКОБРИТАНИЯ – НОВ ПРЕМИЕР И ЗАДЪЛБОЧАВАЩИ СЕ РАЗДЕЛЕНИЯ - РУСИЯ - ПРОТЕСТИ В МОСКВА ПРЕДИ МЕСТНИЯ ВОТ - ГЪРЦИЯ СЛЕД ПРЕДСРОЧНИТЕ ИЗБОРИ - КИПЪРСКИЯТ ВЪПРОС И ЕНЕРГИЙНИТЕ РЕСУРСИ - КОСОВО - НОВО ПРАВИТЕЛСТВО ИЛИ НОВИ ИЗБОРИ - АЛБАНИЯ – ПОЛИТИЧЕСКАТА КРИЗА ПРОДЪЛЖАВА - УКРАЙНА СЛЕД ГЛАСУВАНЕТО ЗА ВЪРХОВНА РАДА – ПРОМЯНА ИЛИ ПОДМЯНА Пълният 68-страничен вариант на анализа е достъпен само за абонати.  За контакти и абонамент - 0878 852 713       ", "date": "2019.08.03", "title": "Анализът на ИСА: Некомпетентност в управлението, срив в доверието към държавата!"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/398518-%D0%BA%D0%B5%D0%B2%D0%BE%D1%80%D0%BA-%D0%BA%D0%B5%D0%B2%D0%BE%D1%80%D0%BA%D1%8F%D0%BD-%D1%81-%D0%BF%D0%B8%D1%81%D0%BC%D0%BE-%D0%B4%D0%BE-%D0%BA%D0%BE%D1%88%D0%BB%D1%83%D0%BA%D0%BE%D0%B2", "text": "Преди малко прочетох дописката на   „Кой ограби БНТ?“ –  .  Ако още не си я прочел – направи го. И след това се обади на главните редактори на  по-известните медии – и ги помоли да препечатат дописката. Ако откажат, значи и те са в кюпа, така сами ще си го признаят. Направи дописката достояние и на хората от БНТ – те заслужават да знаят, кой ги мами и краде. Кой им готви некролога от години. БНТ е виждала/изтърпяла всичко от всякакви негодници – обаче някакъв Тупарев да е новият „Кръстник“, вече е прекалено. Дори и да е бил довереник на Цветанов. Популяризирай дописката „Кой ограби БНТ“ – това ще ти е клетвата, че няма да бъдеш същият като предишните директори. И няма да позволиш да те превърнат в кукла на конци. Поискай САМ ревизия на последните пет мандата преди твоя. Да уволниш шефката на Новини Пръмова – кукличката на Първанов, не е достатъчно. Тя и следващите директори трябва да отговарят за далаверите през последните 15 години. Мрете да показвате по телевизиите – включително и БНТ – някакви клетници за незначителни нарушения.  Обаче за десетките милиони, профукани от директори на БНТ – нищо. И за какво ги търпяха – за да изглеждат цветановци  по-умни? Е, оказаха ли се изобщо умни? Дръж тупаревци на пушечен изстрел разстояние от БНТ. Нищо не могат да ти направят – освен да се опитат да те купят. Надявам се обаче, да не влезеш в калната им локва. А ако е вярно, че председателката на СЕМ/Съвет за електронни медии е била секретарка на Тупарев – прекъсни всякакви отношения със СЕМ. СЕКРЕТАРКА! Ако си мълчиш, ще станеш техен затворник – но ти си бил в истински затвор – за разлика от тия подлоги, които извадиха душата на БНТ. Не се съобразявай със случайнци – колкото и да е поразена държавата от тях, имаш шанс, всеки има шанс, да се пребори с тия нещастници. Послепис за читателите.  Знам, че БНТ отдавна загуби запазеното си място в сърцата ви. Наясно съм също, че си имате предостатъчно грижи, за да ви занимава провала на една толкова важна институция. Но, все пак, имайте едно на ум, когато се опитват да ви поучават. И вразумяват.    ", "date": "2019.08.03", "title": "Кеворк Кеворкян с писмо до Кошлуков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398519-%D1%88%D0%BE%D1%83%D1%82%D0%BE-%D0%B8%D0%B4%D0%B2%D0%B0-%D0%BD%D0%B0%D0%B2%D1%80%D0%B5%D0%BC%D0%B5,-%D1%81%D0%B5%D0%B3%D0%B0%D1%88%D0%BD%D0%B8%D1%8F%D1%82-%D0%BC%D0%BE%D0%B4%D0%B5%D0%BB-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B5-%D0%B8%D0%B7%D1%87%D0%B5%D1%80%D0%BF%D0%B0%D0%BD", "text": "Вече няколко дни цялата политоложка и политолъжка гилдия ни облъчва с анализи за новината – Слави влиза в политиката и как той щял да стане ключов фактор, да преформатира политическото пространство… Парадоксалното е, че това не е никаква новина. То бе предизвестено и ясно отдавна. Аз не знам какви са шансовете на СТ. Случаят не е такъв, но 3-4 парламента поред се случва едно и също – измисля се някаква партия-идиотка (да припомня само онова нещо Яне, после другото нещо без цензурата, третото нещо с волята), започва да се коментира, да се внушава, че тя влиза в парламента и постепенно става така, че тя влиза в парламента, защото сработва ефектът Самосбъдващо се предсказание. Все пак българинът не обича да си дава гласа за онзи, който няма шансове да влезе в парламента и така накрая получаваме каквото трябва – имаме Пето колело на властта, ако някой златен пръст се ояде или започне ни да се води, ни да се кара. Вярно е, сега случаят е по-друг. Тук нямаме партия-идиотка, защото нейният водещ не е идиот отникъде. Аз не го познавам лично и не говоря за личните му, в смисъл човешки качества. Само ще кажа, че още в далечната 2003 г. бях написал анализ за президента Първанов „В страната на Бойко и Слави“. Идеята беше, че това са двете страни на една и съща монета, два скачени съда, два сиамски близнака, като единия прави от политиката шоу, а другият – от шоуто политика. За мен влизането на Шоуто в политиката е толкова очаквано, че повече не може да бъде. Даже закъсня, защото Шоуто влезе в политиката едва сега, когато самото Шоу се изчерпи, а и в политиката нещата вече не са шоу, а политика без маска и без грим – озъбено свирепо куче. Затова се опасявам, че Шоуто идва точно навреме в политиката от друга гледна точка. Сегашният модел на политиката у нас е вече изчерпан, така повече не може да продължава. Да, ама то е като ловеца и мечката – не ловецът държи мечката, а мечката – ловеца. И единият сиамски близнак като че бе без полезен ход – разбира, че моделът му е изчерпан, но не може да го промени, защото моделът не го пуска. Моделът е изграден от партията на властта, която не иска да изпусне огромните ползи, които властта ѝ носи, осребрявайки всеки ден в злато. Сякаш беше улица без изход. Сякаш моделът държеше единия сиамски близнак и той нямаше полезен ход. Но ето, опасявам се, внезапно, може би все още без напълно да съзнава това, на помощ му се притича другият сиамски близнак. И животът не изглежда вече толкова опасно еднозначен за крепителя на модела. Моят страх е, че сега вече иначе обреченият модел може спокойно да започне да мутира. Така той ще продължи в нова форма и само частично променено съдържание. Много по-слабата вече харизма на единия сиамски близнак ще бъде компенсирана от остатъчната харизма на другия сиамски близнак. Само че каква ще бъде от това ползата за България? Тревогата ми е, че така най-много да се удължи с мандат-два агонията и още много илюзии да бъдат разбити и профукани. Защото въпросът на въпросите в България не е да няма такава държава, а да има държава. Въпросът на въпросите е не да се пооправи и поправи моделът, а да се намери друг модел, коренно различен. В този модел политиката е много сериозна работа – работа на визионери, на хора с мисия, със стратегия, с управленски умения, с професионализъм, с глобално мислене и локално действие, с владеене на езици за комуникация и езика за трансформиране на масата в Общество, адекватно за Обществото на рисковете. В такава политика няма място за шоу, а подозирам – и за Шоу. Това мисля аз притеснено, но кой съм аз, за да знам, че съм прав. Нямам патент върху истината от последна инстанция. Но си признавам, че тревогата ми е голяма. То на хората от моето поколение това ни остана – да се тревожим за България. И да се опасяваме, че след още някое десетилетие други като нас ще си казват същото – Каква я мислихме, каква стана!    ", "date": "2019.08.03", "title": "Шоуто идва навреме, сегашният модел на политика е изчерпан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398520-%D1%81%D0%BE%D1%84%D0%B8%D1%8F-%D0%B3%D1%80%D0%B0%D0%B4-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D1%85%D0%BE%D1%80%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0", "text": "От плана на Мусман насам развитието на София е белязано от копиране и прилагане на външни примери за развитието на града*: В периода до 1944 г. София се планира и развива по средноевропейски модел (напр. Виена) - пример за това е архитектурата и градоустройството на стара София*. След 9 септември 1944 г., както е видно от ансамбъла ЦУМ - Партиен дом - Шератон започва налагането на сталински класицизъм по примера на СССР*. От края на 50-те г. започва масовото строителство на панелни комплекси по френски модел, което води до впечатляваща модернизация на строителството и същевременно предизвиква градоустройствена катастрофа*. Опитите за следване на външни модели продължава и днес с пропагандиране на идеите на датския урбанист Ян Геел като например - “Личният автомобил заминава в историята”. Всички тези външни модели имат предимството че, се прилагат без нужда да се открива “топлата вода” и страната ни усвоява бързо нови технологии и нов вид градско планиране. За съжаление, този подход освен основните предимства на “франчайза” има един сериозен недостатък - не отчита особеностите на софийската география и най-вече на българския манталитет.       Всичко започна, когато на Марин му се роди седмото дете и дойде да обсъдим как да решим жилищния му проблем. В този момент си дадохме сметка, че дори големия му апартамент от 200 кв. м. не е достатъчен за порасналото му семейство. От простите изчисления, които направихме, стана ясно, че младо семейство от средната класа с двама работещи родители не може да си позволи да живее в къща, защото в нужния ценови сегмент няма никакво предлагане на пазара. В резултат на това написахме нашата първа статия по темата - “Още една стая или как да започнем да решаваме проблемите с раждаемостта”. Отзвукът от нея ни накара се задълбочим в темата. С времето проведохме разговори с различни хора. От тях нямаше нито един, който да не сподели, че мечтае да има къс земя, на която да сложи малка готова къща съвсем близо до града и да живее в нея целогодишно. Но ,както казваха всички, “това в София не е възможно”. А наистина ли е така? Наистина ли е невъзможно? Защо? Предистория От плана на Мусман насам развитието на София е белязано от копиране и прилагане на външни примери за развитието на града: * В периода до 1944 г. София се планира и развива по средноевропейски модел (напр. Виена) - пример за това е архитектурата и градоустройството на стара София. * След 9 септември 1944 г., както е видно от ансамбъла ЦУМ - Партиен дом - Шератон, започва налагането на сталински класицизъм по примера на СССР. * От края на 50-те г. започва масовото строителство на панелни комплекси по френски модел, което води до впечатляваща модернизация на строителството и същевременно предизвиква градоустройствена катастрофа. * Опитите за следване на външни модели продължава и днес с пропагандиране на идеите на датския урбанист Ян Геел, като например - “Личният автомобил заминава в историята[1]”. Всички тези външни модели имат предимството, че се прилагат без да е нужно да се открива “топлата вода” и страната ни усвоява бързо нови технологии и нов вид градско планиране. За съжаление, този подход освен основните предимства на “франчайза”, има един сериозен недостатък - не отчита особеностите на софийската география и най-вече на българския манталитет. Така с цел да бъдат догонени “по-развити” общества и градове ни се натрапват чужди за нашия манталитет модели на живот [2]. А това нанася поражения на обществото ни. Не е случайно, че патриотите в САЩ защитават не само страната и народа си, а и “американския начин на живот”. Също така наблюдаваме, че копирането на чужди образци в градското планиране продължава, дори след като техните дефекти си проличат и те бъдат отхвърлени в страните на техния произход. А няма нужда това да бъде така. В новата ни история има подходящ пример - българската данъчна система. Въведената обща ставка и най-вече проста система за облагане без “вратички” генерира висока събираемост и постоянно нарастващи приходи за хазната без да натоварва ненужно бизнеса и администрацията. Днес ние уверено можем да твърдим, че нашата система превъзхожда “западните образци”. Градоустроителите днес измислят утопии и после се чудят как да накарат хората да живеят спрямо тях. А ние смятаме, че София трябва да стане градаь в който хората могат в рамките на широки граници да избират сами как да живеят, а управата на града да се съобразява с това. Както не бихме допуснали утопичните образователни концепции на Жан-Жак Русо и Лев Троцки да определят нашата образователна политика, така идеите на Ян Геел и нему подобните прогресивни градостроители-утописти (въпреки че не са лишени от детски чар) не трябват да бъдат следвани сляпо по една проста причина - не са доказали, че могат да се справят с проблемите, пред които е изправена София. И за да онагледим риска от въвеждането на утопични идеи в градоустройството, е достатъчно да си припомним хаоса от въвеждането на стъпаловидното работно време в София през 80-те г. с цел облекчаване на градския транспорт. Време е да осъзнаем, че ако искаме София да прилича на Виена, Истанбул, Москва, Прага, Лондон или друг някой световен град, ние сами се поставяме в позицията на вечно догонващи комплексирани граждани. А това е последното, от което имаме нужда сега. София има нужда от промяна в градоустройствената политика, не защото досегашната е грешна, а защото тя вече е постигнала основната си цел - да изгради базовата инфраструктура на града. Днес София и най-вече софиянци имат нужда от нови цели. Те са свързани главно с качеството на живот и свободата да избираме как да живеем. Истинските проблем пред София могат да бъдат обобщени както следва: * Ниска раждаемост и липса на жизнено пространство за млади семейства с деца * Презастроени жилищни квартали със свръхнатоварена инфраструктура * Рестриктивна политика по отношение на застрояването, което ограничава свободата както на обикновените граждани, така и на предприемачите. Това води до:  а) Липса на избор за семействата от средната класа дали да живеят в апартаменти или в къщи  б) Липса на парцели за индустриални предприемачи, които са създателите на модерните работни места Определянето на целите за управлението на един град трябва да спре до три. Наличието на повече от три приоритета говори за липса на приоритет въобще. От наша гледна точка София трябва да има следните цели: 1. София трябва да стане метрополията в Европа, в която е най-лесно младите хора да създават семейства и най-лесно да могат да отглеждат своите деца 2. София трябва да стане метрополията в Европа, в която най-лесно се започва и прави бизнес, свързан с нови работни места 3. София трябва да стане града, който никой не желае да напусне Така, в крайна сметка, ще обърнем тренда за отрицателен естествен прираст на населението - един от най-големите рискове пред нас. А предлагането на достъпна земя е исторически най-успешният модел за справяне с този проблем. Примери за това са политиките на Русия от времето на Екатерина Велика при заселването на германци в Руската империя и политиката на САЩ при овладяването на Дивия Запад. Разширяването на града на север с квартали от еднофамилни къщи, търговия и чиста индустрия ще допринесе за постигането на тези цели, без да се натоварва града с финансови задължения, и същевременно ще даде възможност на хората да инвестират спестяванията си. По време на своето президентство Бил Клинтън си бе поставил една основна цел - всички, дори най-бедните американци, да могат да си купят жилища. За да постигне това, той с държавни регулации направи така, че дори най-бедните американци можеха да получат огромни заеми за покупка на жилища. С други думи - даде пари на тези, които дотогава нямаха[3]. Това доведе до: * драматично покачване на цените на имотите и надуване на имотен балон * обедняване и заробване за средната класа след спукването на имотния балон Тази не толкова отдавнашна криза ни научи на едно нещо - ако искаме да решим проблема с малкото жизнено пространство, държавата трябва да поощри предлагането, а не да подпомага търсенето. А механизмите за поощряване на предлагането са градоустройствени, а не фискални. По-горе ние посочихме, че вносните модели за развитие на града не отчитат нашите особености. Според нас София се отличава от повечето европейски метрополии, защото: * В и около София има много пространство. Дъгата от Равно поле през Световрачане до Банкя има 400 хил. дка слабо населени, равнинни територии на средно 15 км от центъра на града. Развитието на източната част на тази дъга беше спирано от замърсяването от комбинат “Кремиковци”, който вече не съществува. * Българинът иска да притежава своя дом и е готов да работи за това * Българинът иска да живее в къща и има силна връзка със земята си Нашето предложение за решаването на горепосочените проблеми на София е просто: Да овладеем слабозаселените територии в Северна София, като допуснем едно- и двуетажно застрояване в тези райони, подходящи за целогодишно обитаване. Така в близката периферия на града ще може да се живее в къща с двор на цената на 100 м2 апартамент в южните квартали. За да се осъществи овладяването на северните територии, трябва да се предприемат следните стъпки: 1. Промени в нормативната уредба * Промени в ОУП - Територии ССБ и ССП (Земеделски земи) трябва да бъдат преотредени в Жм3 (жилищна устр. зона с нискоетажно застрояване) * Препоръчителни промени в ЗУТ:  - чл. 16 ЗУТ от 25% до 35%, за да може СО да изгради необходимата инфраструктура, продавайки част от регулираните територии  - Валидност на етапността при еднофамилни къщи да се увеличи на 25 години. За да може с едно разрешение за строеж да се покрият всички бъдещи нужди на едно семейство, без да е необходимо ново разрешение за строеж  - Намаляването на бюрократичната тежест при строежа на едноетажни къщи и техните разширения 1. Администриране Функцията на СО ще се сведе до това да бъде администриран и законово уреден целият процес. Необходимите действия ще са: * Промяна в законите и нормативната уредба * Изготвяне на ПУП-ове * Изготвяне на типови проекти за къщи * Обществени поръчки за инфраструктура * Обществени търгове за парцели с цел финансиране на необходимата инфраструктура (парцелите трябва да се продават така че, физически лица да могат да участват в тях без посредници) * Изграждане на детски градини, училища, спортни съоръжения, поликлиники в комбинация с частни инвеститори, които искат да строят МОЛ-ове, индустриални производства и др. без нужда от голямо общинско финансиране. 2. Финансиране Преотреждането на земеделски земи в терени за строителство не изисква сериозни инвестиции от страна на СО. С няколко подписа, в икономиката на София ще се появят активи за милиарди евро. В допълнение към това тези активи ще събудят съзидателната енергия на десетки хиляди семейства и ще фокусират излишната в момента ликвидност, която залежава и затормозява банковата ни система и най-вече не работи. Изхождайки от горното можем да кажем, че: * При осъществяването на този проект може да се заложи изцяло на пазарни механизми без необходимост на финансиране от бюджета на града * В допълнение към това Столична Община ще спечели като: * Продаде имоти на пазара (СО все още разполага с големи терени в северната част на града) * Получи собственост на предвидената в чл. 16 от ЗУТ част от териториите * Получи допълнителни приходи от такси, свързани с продажби на имоти * Получи допълнителни приходи от имотни данъци * Ще спре непопулярното застрояване на южните квартали. Така СО няма да има нужда да се занимава със сблъсъците между граждани и предприемачи. 3. Създаване на инфраструктура с модерни технологии Строителството на инфраструктура на голо поле ще разреши използването на модерни и евтини технологии за нейното изграждане и поддържане като например: * Негравитачен канал * Интелигентно електроснабдяване * Локално потапяне на дъждовни води * Евтини пътища 4. Предимства * Регулиране на северните райони на София и разрешаването на строителство там е начин за подпомагане на работещи хора с ниски и средни доходи които се явяват гръбнака на обществото ни. Този механизъм няма да подпомага хора с високи доходи (те няма да искат да живеят в северните квартали) и хора разчитащи единствено на социални помощи (те няма да могат да си позволят да живеят в новите квартали). * Презастрояването на юг ще спре а СО ще получи собственост, която да се използва за обезщетяване на собствениците на парцели в южните и централни райони на града. * Притежаването на жилище е фактор, който ще намали емиграцията от София (хората по-трудно напускат собствено жилище). * Ще създаде предпоставки имиграцията към София да се увеличи. Хората ще могат със заплатата си да си позволят собствена къща. В Западна Европа това става все по-трудно. * Раждаемостта ще се повиши - животът в еднофамилни къщи е един от малкото доказани фактори[4], поощряващи раждаемостта. * Софиянци ще имат къде да влагат парите си. Средният вложител в България няма склонност да инвестира спестяванията си на БФБ. Единственият начин за влагане на малки и средни спестявания е в покупката и ремонта на жилище. А най-големият и най-ликвиден пазар на жилища в България се явява софийският. С подобен ход той ще увеличи драстично обема си. Това ще има много положителен ефект върху БВП на страната. * От този план няма да има губещи - софиянци, собственици на парцели, жители на южните квартали, предприемачи, строителен бизнес - всички ще могат да спечелят от този процес. ________________ [1] [2] “План за София” на групата “Спаси София” е много добър пример за този подход в днешно време. Ненужно детайлираното описание (300 стр.) на отделни управленски решения взаимствани от други градове е пример за липса на ясни приоритети какво ние искаме от града ни. Това може да бъде обобщено с цитати от плана - “Сравнението на българската столица с Виена - градът с най-високо качество на живот в света, показва, че …”; “В този процес ще ползваме чуждия опит, експертиза и модели на градове като Прага и Варшава…”; “Ценните препоръки на ... известен датски архитект Ян Геел …” които навяват носталгия за прогресивния плам описващ “челния опит на братските социалистически страни” от заглавните страници на в. “Работническо дело”. [3]  [4]      ", "date": "2019.08.03", "title": "София - град на свободни хора. Стратегия за развитието на столицата"}
{"url": "http://www.classa.bg/%D1%81%D0%B2%D1%8F%D1%82/item/398521-%D0%BA%D0%BE%D0%B9-%D1%81%D1%8A%D0%B7%D0%B4%D0%B0%D0%B4%D0%B5-%D0%B0%D1%80%D0%B0%D0%B1%D1%81%D0%BA%D0%BE-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB", "text": "Този човек няма някаква специална годишнина днес, нито какъвто и да е друг повод, за да пиша за него. Изключителна фигура на фона на разгорещените и често крайни съвременни национализми в битките им за територия на влияние. Захванах се да го проучвам и ето малка част от „портрета” на този уникален модел на интелектуалец „между културите”, неизвестен все още у нас.   Наистина е възхитително отдаването му на каузи, които остават в световната култура. Наскоро Националната библиотека на Израел съобщи за съхранението на близо половин милион заглавия и ръкописи в арабската и ислямската си колекция и за необикновената личност на основателя на колекцията – многостранен учен и страстен библиофил Авраам Шалом Йехуда (1877-1951). Роден е в Йерусалим в семейство на сефарадския евреин Бенджамин Езекил и ашкеназката еврейка Ребека Бергман, с корени от Ирак. И двамата му родители произлизат от семейства на равини.       Още 18-годишен започва да създава колекция от арабски и ислямски произведения, за която след 45 години казва: „Колекцията, която започнах да сглобявам преди около 45 години, беше събрана от всички части на Изтока. Те са закупени най-вече от частни учени и библиотеки, които са принадлежали на стари образовани семейства от Кайро, Дамаск, Халеб, Багдад, Тунис, Фес и други древни градове от ислямския свят. Някои са дарение от джамии в по-големи или по-малки градове в Египет, Палестина, Сирия, Месопотамия, Турция, Персия, Мароко, Индия и други части на Изтока, включително Йемен в Южна Арабия, Адана и Анкара в Мала Азия. Само много малка част беше придобита в Европа от частни колекции или на търгове.” От малък изучава т.нар. Равински юдаизъм и Писанията (Еврейската библия, Талмуд и религиозно право). 15-годишен Йехуда вече учи европейски езици и литературен арабски; семейството говори и арабски у дома. През октомври 1893 г., когато навършва 16, младият Авраам публикува първата си монография „Арабски антики” (на иврит) за предислямската арабска история и култура. Две години по-късно, през 1895 г., публикува превод на избрани класически арабски стихове (пак на иврит). Същата година стартира обучение по семиотика и ориенталски изследвания последователно в Университетите в Дармщат, Франкфурт на Майн и Нюрнберг. Докторант става в Университета в Страсбург. Тук съдбата го среща с известния ориенталист Теодор Ньолдеке и с унгарския учен Игназ Голдзихер, научен ръководител от докторантския период на Йехуда. Германецът Теодор Ньолдеке по това време е най-големият авторитет в областта на иранската национална епическа литература и един от водещите иранисти на своето време, изследовател на древноарабски и арамейски източници. Игназ Голдзихер пък е унгарски ориенталист и изследовател на Исляма. Заедно с Теодор Ньолдеке са считани за основатели на съвременните ислямски изследвания в Европа.     След смъртта на Голдзихер през 1921 г. Йехуда изиграва ключова роля за придобиването на частната му библиотека и колекцията му от ръкописи на арабски и иврит в полза на Израелската национална библиотека в Йерусалим – в името, както казва той, на създаването на „споделено интелектуално пространство за арабски и еврейски учени”: „И ето, такава библиотека като тази, която съдържа прекрасно и невероятно съкровище от най-доброто от арабската литература и най-добрите произведения на Исляма, наистина може да се превърне в място за среща както за арабски, така и за еврейски учени.” И така през 1924 г. в Йерусалим пристигат 6000 тома от „Библиотеката на Голдзихер“, което се превръща в огромен празник за елитното Йерусалимско общество и е приветствано от учени от всички религии и общности. Така стъпка по стъпка Йехуда допринася за формирането на огромния фонд от арабска и ислямска колекция на Националната библиотека на Израел, която – както писах – вече наброява близо половин милион заглавия. От 1905 до 1914 г. Йехуда е преподавател в Берлинската Hochschule für die Wissenschaft des Judentums (Висш институт за еврейски изследвания). През 1915 г. е първият професор по юдейски изследвания в Мадридския университет, където преподава едновременно курсове по еврейска история и литература, и арабска култура. В Испания той събира голям архивен материал за еврейската история тук и публикува множество статии по свързани теми. Йехуда участва в първите четири ционистки конгреса (1897-1901) и става последовател и довереник на ционисткия мислител Макс Нордау, който пръв вижда в антисемитизма, „един от симптомите на болестта на века” /става дума за края на 19 и началото на 20 век/. Работи всеотдайно за възраждането на еврейския език, организира обучения по иврит във Франкфурт и в други европейски градове. Трайно загрижен за еврейско-арабските отношения в Израел / Палестина, Йехуда работи години наред в помощ на лидерите на ционистите Теодор Херцел, чиято политическа дейност довежда до създаване на държавата Израел, и Хаим Вайцман, първи президент на Държавата Израел, голям учен учен с изключителен принос в световната наука.", "date": "2019.08.03", "title": "Кой създаде арабско-ислямската колекция в Националната библиотека на Израел?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398522-%D0%B1%D0%BE%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%83%D1%82%D1%80%D0%B5%D1%88%D0%BD%D0%B8%D1%8F-%D0%B4%D0%B5%D0%BD-%D0%BA%D0%B0%D0%BA%D0%B2%D0%BE-%D0%B5-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%80%D0%B5%D0%BB%D0%B8%D0%B3%D0%B8%D0%B8%D1%82%D0%B5", "text": "Ако преди 3500 години в земите на древен Иран по време на бронзовата епоха зороастризмът е бил първата монотеистична религия в света, 1000 години по-късно той вече е основната религия на най-голямата империя за времето си - Персийската. Още 1000 години по-късно изповядващите зороастризма са преследвани и избивани, а още 1000 години по-късно той е една изчезваща религия с малцина вярващи в нея. Често приемаме за даденост, че религиите се раждат, израстват и отмират. На тях се гледа като на нещо извън времето, като на свещена истина (или като на лъжа с цел манипулация на масите, ако човек е атеист). Но днес виждаме как старите религии се превръщат в митове и легенди. Така например египетските, гръцките и норвежките божествени пантеони вече не са обект на преклонение и религиозна отдаденост, а част от интересни и забавни митологии.  Дори и днешните най-разпространени религии са преминали през своята еволюция, за да стигнат до състоянието, в което ги познаваме. На Християнството например му отнема 3 века, за да се превърне в консолидирана религия, която въпреки всичко се разцепва на два основни големи клона (и множество продължаващи секти).     Ако смятате, че вярата ви носи в себе си абсолютната истина, вероятно ще отхвърлите идеята, че тя може да се променя изобщо. Но ако се позовем на историята, без значение от собствената ни вяра и колко дълбока е тя, то логично е да сметнем, че е доста вероятно в следващите поколения тя да се измени поне частично. Или още по-зле - да е започнала да избледнява. Но ако религиите са се изменили толкова много от миналото досега, как можем да очакваме, че ще се променят те в бъдещето? И има ли реална опасност те да изчезнат? И с целия този напредък на технологиите днес и постоянния прогес в тази област, може ли да се повярват съвсем нови форми на вярата? За да отговорим на тези въпроси, първо трябва да се запитаме - защо като цяло имаме религията? Един възможен отговор тук дава Волтер, който пише: \"Ако Бог не съществуваше, той трябваше да бъде измислен.\" Волтер сам е критик на организираната религия, но дори въпреки това той отбелязва, че вярата в Бог е необходима, за да функционира обществото, дори и сам да не одобрява монопола, който църквата държи над тази вяра. Много съвременни изследователи на религията се съгласяват с това. Широката идея, че споделената вяра обслужва нуждите на обществото, е известна като функционалистичен възглед за религията. Има много функционалистични хипотези - от идеята, че религията е „опиумът на масите“, използван от властта, за да контролира бедните, до предположението, че вярата подкрепя абстрактния интелектуализъм, необходим за науката и правото. Една повтаряща се тема е тази за социалното сближаване: религията обединява общността, която след това може да се обедини, за да осигури изхранването си, да построи храм, или да подкрепи даден политик. Според тази теза всяка религия, която трябва да предложи на своите привърженици осезаеми ползи, ако иска да оцелее. Така например според Конър Ууд от Центъра за разум и култура в Бостън християнството, което възниква като просто една от многото в Римската империя, успява да спечели привърженици с идеята си за милосърдие и грижа за слабите. По този начин християните успяват да устоят по-добре при появата на зарази от езичниците римляни, тъй като те се грижат за болните си. По подобен начин ислямът успява да се наложи като религия, привличайки последователи с идеите за чест, смирение и милосърдие в бурните времена на VII век в Арабския полуостров. Следователно може да се каже, че формата на религията следва нуждите на различните общества. Или ако приемем по-циничния поглед на Волтер - всяко общество измисля боговете, от които се нуждае.  И обратното - подобни общества може да се очаква да имат подобни божества, дори и да са се развили, без между тях да има контакт. И за това има някои доказателства - въпреки че що се отнася до религията, винаги има изключения от всяко правило. Ловците, например, са склонни да вярват, че всичко - независимо дали животни, растения или камъни - имат своя срвъхестествен аспект (анимализъм), както и че светът е пропит със свръхестествени сили (аниматизъм). В другия край на спектъра са онези народи, при които има един бдителен и всемогъщ бог, който налага своите морални норми за поведение и съществуване. Примери за това са трите големи монотеистични религии - християнство, ислям и юдаизъм. Психологът Ара Норензаян твърди, че вярата в тези „големи богове“ е позволила формирането на общества, надхвърлящи племенните структури. Дали тази вяра представлява причина или следствие наскоро се оспорва, но резултатът е, че споделянето на вяра позволява на хората да съществуват (относително) мирно едни с други. Идеята, че Бог ги наблюдава и съди делата им, гарантира, че те ще се държат според неговите правила. Или поне преди е било така. С навлизането и утвърждаването на държавните закони, ролята на религията като съдник за правилно и грешно минава на малко по-заден план. Секуларизмът е във възход, а науката предоставя инструменти за разбиране и оформяне на света. Затова и много критици на религията са убедени на база всичко това, че бъдещето на религията е тя да няма бъдеще. \"Представи си, че няма рай!\" През целия XX век и от началото на новия век досега множество интелектуалци защитават тази теза - че религията се е изчерпала и няма какво повече да даде на хората от науката и нейните достижения, които вече достатъчно добре обясняват света. Мнозина дори вярват, че през XXI век религията ще е останала само сред малки, затворени секти. Е, това твърдение специално поне засега може да се отчете като грешка, макар неговите поддръжници да се държат за социологическите проучвания, показващи ръст в атеизма сред повечето държави по света. Въпреки този ръст обаче атеизмът, с малки изключения, навсякъде е малцинство. Нещо повече, според проучване на изследователския център \"Пю\" в САЩ от 2015 г. се изготвя модел за прогнозиране на развитието на големите религии в световен мащаб въз основа на демография, миграция и общуване. Резултатите не съвпадат с идеята на религиозните скептици. Напротив - ако към 2015 г. 84% от световното население се определят като \"вярващи\", към 2050 г. се очаква техният дял да нарасне до 87%. Според прогнозния модел към 2050 г. също така мюсюлманите ще изравнят като брой християните. Моделът на Центъра \"Пю\" предвижда все по-масивно секуларизиране на Запада за сметка на ръст в религиозността в другите региони, особено в онези места, където икономическото, социално и политическо положение предполага несигурност. Нещо, което е логично, ако имаме предвид идеите за това, че колкото по-несигурен човек се чувства, толкова по-склонен е да се върне към базово заложени в съзнанието му вярвания, включително религията. Допълнително с това невярването в религии също няма да означава ръст в традиционния атеизъм и дори агностизъм. Много възможно е по-скоро да се увеличат онези хора, които просто не се асоциират с нито една съществуваща религия, но вярват в нещо (по-скоро неопределено).  Тук се намесват и онези рационалисти, които издигат науката и технологиите в култ. Такава е идеята и на новата религия е наречена \" \", зад която стои Антъни Левандовски, един от разработчиците на изкуствени интелекти за Google и Uber. Според него израстването на изкуствения интелект е неизбежно и той ще задмине човешкия като способности. Това рано или късно ще го доведе до позицията да започне да доминира над хората и постепенно да се превърне в бог за тях. Съответно и ролята на неговата църква е да облекчи неизбежното въздигане на нашето машинно божество и да научи изкуствения интелект \"от малък\" да обича и да защитава хората. Левандовски не е сам. В своята книга \"Хомо Деус\" Ювал Ной Харари твърди, че основите на съвременната цивилизация се размиват в лицето на възникващата религия, която той нарича \"датаизъм\". Според него хората, ако имат достъпа до достатъчно количество от информация, може да се издигнат над своите земни проблеми и връзки. Идеята тук е, че след получаването на достатъчно информация за заобикалящия ни свят, човек може да прозре по-големи истини, които да го освободят от дребните житейски драми и емоционални зависимости. На този фон една от религиите, която продължава да звучи като шега, набира и в момента все по-голяма популярност - джедаизъм. Вярата, идваща от рицарите джедаи от филмите за \"Междузвездни войни\" трупа все повече и повече последователи.  И ако за голяма част от тях всичко остава на ниво шега, други все по-сериозно приемат основните учения, заложени в джедайството. Храмът на джедаийския орден твърди, че членовете му са \"истински хора, които живеят живота си според принципите на джедайството\" - вдъхновени от художествена измислица, но живеещи в реалния живот според тази философия.  Въпреки това все още много правителства са скептично относно признаването на джедаизма за реална религия. За много подобни непризнати религии обаче официалният статус е без значение, особено ако можеш да привлечеш десетки и дори стотици хиляди последователи и вярващи зад вярата си.  С подобна нагласа са и \"Свидетелите на климатичните промени\" - група, отдадена на борбата с измененията в климата. Те вярват в климата, вярват, че той се променя, че това е в ущърб и на хората, и на планетата, и правят всичко по силите си да се борят с този процес. И ако за някои това звучи просто като социална кауза, за други е самостоятелна религия. Те имат своите си церемонии, духовни практики и т.н. На другия край са онези вярвания, които някога са били религии, а сега се възраждат за нов живот с нови последователи. Това може да се наблюдава особено сред северните народи в Норвегия и Исландия, където групи хора се опитват да възродят религията на старите викинги с Один, Тор и останалите северняшки богове, някои части от Русия, където въздигат остатъците от старите славянски вярвания или на Острова, където отделни групи търсят вярата на келтите от предсаксонска Британия. Това връщане към старите вярвания, според учените може да се дължи до голяма степен на желанието да се върнат \"традиционните\" ценности или да се акцентира на етническото самоопределение и славното, героично минало.  Всяка една от тези групи, независимо традиционна религия, вяра обърната към бъдещето или сбор от прастари ритуали, вярва, че има своето място в бъдещето. Там обаче могат да видят само онези, на които им е дадено свише, ако въобще човек вярва в това. Дали те ще просперират, или ще отмрат в историята, превръщайки се в легенди и митове, никой не може да каже. Все пак една малка секта от древен Иран успява да се превърне в доминираща световна религия, само за да залезе до нищожен брой последователи днес. Какво ще стане, както казват старите хора, е божа работа.    ", "date": "2019.08.03", "title": "Боговете на утрешния ден: Какво е бъдещето на религиите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398523-%D0%B5%D0%B4%D0%B8%D0%BD-%D0%BD%D0%B0-%D1%82%D1%80%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D0%B5-%D0%B5-%D0%BC%D0%BE%D0%B3%D1%8A%D0%BB-%D0%B4%D0%B0-%D1%81%D0%B8-%D0%BF%D0%BE%D0%B7%D0%B2%D0%BE%D0%BB%D0%B8-%D1%81%D0%B5%D0%B4%D0%BC%D0%B8%D1%86%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B8%D0%B7%D0%B2%D1%8A%D0%BD-%D0%B4%D0%BE%D0%BC%D0%B0", "text": "Около 30 процента от българите - почти всеки трети гражданин - не е могъл да си позволи едноседмична почивка извън дома през 2018 г. Това показват данните на Евростат за тенденциите при пътуванията с цел туризъм и почивка на жителите на страните от ЕС. Анализът на европейската статистика отчита обаче, че страната ни е единствена в ЕС, в която броят на хората, които не могат да си позволят почивка извън дома, е намалял близо два пъти за 5-годишен период. За сравнение - ако през 2014 г. броят на българите, които не са могли да си позволят лукса да почиват, е бил цели 66%, то през 2018 г. техният брой е спаднал до 30 на сто. За този период значително се увеличават и разходите, които отделят българите за пътувания с цел туризъм или почивка: през 2014 г. - 1,2 млрд. лв., а през 2018 г. - 1,8 млрд. лв. като разходи за туризъм у нас или в чужбина.     През миналата година българинът е похарчил за туристически пътувания в страната около 1,2 млрд. лева, докато разходите на сънародниците ни за туризъм в чужбина са били малко над 600 млн. лева. Данните сочат още, че 28,3% на сто от населението на ЕС на възраст 16 или повече години не е могло да си позволи едноседмична годишна почивка извън дома през въпросния период. През 2014 г. делът на европейците с подобни негативни възможности е бил около 40 на сто, тоест отчитат се 12 пункта в посока подобряване възможностите на европейците да почиват. Сред 28-те държави в ЕС страните, които през миналата година са регистрирали най-висок дял лица в ситуация да не могат да си позволят едноседмична почивка, са: Румъния - 59%, Хърватия, Гърция и Кипър - по 51 процента, Унгария и Италия - по 43 процента не са могли да си позволят едноседмична ваканция. На обратния полюс Топ 5 на страните, в които най-малко жители изпитват финансови затруднения да пътуват с цел туризъм и почивка, са: Швейцария - 6 на сто, Швеция - 9 на сто, Люксембург - 10 на сто, Австрия и Дания - по 12 на сто. При съседите ни също се наблюдават значителни аномалии при задоволяване финансовите потребности за едноседмична почивка извън дома: в Република Северна Македония - 62 на сто, в Турция - 60 на сто и в Сърбия - 57 на сто от жителите на тези страни не могат да си позволят 7-дневна почивка извън дома. Данните за Румъния са - 59 на сто и за Гърция - 51 на сто, отчита Евростат. Южната ни съседка е и единствената страна в ЕС, в която делът на хората, които не могат да си позволят почивка извън дома нараства за 5-годишен период от 49 на сто през 2014 г. - до 51 на сто през миналата година.", "date": "2019.08.03", "title": "Един на трима българи не е могъл да си позволи седмица почивка извън дома"}
{"url": "http://www.classa.bg/%D1%81%D0%B2%D1%8F%D1%82/item/398524-%D0%BF%D1%80%D0%B5%D0%B4%D0%B8-%D0%BF%D1%80%D0%B8%D0%BD%D1%86-%D0%BC%D0%BE%D1%85%D0%B0%D0%BC%D0%B5%D0%B4-%D0%B3%D0%BE-%D1%82%D1%8A%D1%80%D1%81%D0%B5%D1%88%D0%B5-%D0%B7%D0%B0-%D1%81%D1%8A%D0%B2%D0%B5%D1%82-%D1%81%D0%B5%D0%B3%D0%B0-%D0%B8%D1%81%D0%BA%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BC%D1%83", "text": "Шейх Салман ал-Ауда изчака в дома си в Рияд принц Мохамед бин Салман. Беше 2012 г. и харизматичният проповедник посрещна тогавашния 27-годишен принц с малко фанфари. \"Тогава не мислехме, че посещението е голяма работа. Той беше просто обикновен принц\", припомня синът на Ауда - Абдула Алауд, учен от юридическа служба със университет в Джорджтаун, който в момента живее във Вашингтон. Въпреки очевидната си амбиция, принц Мохамед по това време е смятан за политически новак. Баща му по това време още е губернатор на Рияд, управляващ от името на тогавашния крал Абдула, а в очите на политическата класа на страната, младият принц е едва един от над хилядата принцове от кралската фамилия на Саудитска Арабия. Принцът, който по-късно ще стане известен с инициалите си, МБС, обаче се оказва запален почитател на идеите на Ал Ауда за промяна в Саудитска Арабия. В тази среща и поне още две след това - включително една в кралския двор в компанията на бъдещия крал Салман, а духовникът, който по това време е на 55 години, възхвалява предимствата на реформите и приобщаващото управление. Пет години по-късно крал Салман издигна сина си за престолонаследник. Само три месеца по-късно МБС издаде заповед за арестуването на Салман ал-Ауда като част от мащабни репресии, извършени от агенцията за сигурност под контрола на новопомазания наследник на трона. След година в предварителния арест, през септември 2018 г., генералният прокурор на Саудитска Арабия предяви към клерика списък от 37 обвинения и препоръча издаването на смъртно наказание. В последната неделя на юли съдът трябваше да реши дали той е виновен по предявените му обвинения. Делото обаче беше отложено. По думите на сина му, духовникът е прекарал вече близо две години в изолирана среда, а през първите няколко месеца от задържането му \"краката и ръцете му бяха заключени с белезници. Пазачите от затвора хвърляха храната му по него\", разказа Алауд. През първите шест месеца от ареста си Ал Ауда е държан без комуникация с външния свят. Когато най-накрая позволяват на семейството да го посети, той им каза, че често го лишавали от сън и от храна.  Той успява да разкаже, че в крайна сметка се съгласил да подпише някакви документи, най-вероятно самопризнания за престъпленията. Той обаче не могъл да разбере какво точно подписва заради лошото си физическо и психическо състояние в този момент. Едно от честите обвинения на активистите за човешките права към Саудитска Арабия е, че кара затворници да подписват самопризнания под принуда и често след мъчения. По думите на Алауд след интервенциите кръвното на баща му е високо, както и холестеролът му. За няколко дни е бил приет в болница. \"Той го чувстваше като бавна смърт\", разказва синът. Когато през 2017 г. Организацията на обединените нации изрази опасения, че изтезанията са били използвани за получаване на признания от затворници, правителството на Саудитска Арабия отговори с писмо, в което отрича всички подобни твърдения. Според обвинителния акт признанията на духовника са свързани с неговия активизъм в полза на конституционна монархия и предполагаемата му връзка с високопоставени членове на групировката \"Мюсюлмански братя\". Историята на Шейх Салман ал-Ауда обаче е и историята за трансформацията - от радикален проповедник до звезда в социалните медии. Арестът през 2017-а не е първият за него. В началото на кариерата си като проповедник той се асоциира с едно от будещите страх движения в кралството - \"Пробуждането\" - група духовници с ултраконсервативни религиозни и политически възгледи. През 90-те Ал Ауда става едно от най-известните им лица с призивите си прогонването на американските войски, пристигнали в кралството по време на иракското нашествие в Кувейт. В своите проповеди той критикува остро и монархията, което в крайна сметка води до ареста му през 1994 г. по обвинения в проповядване на бунт срещу кралството. Пет години по-късно той е освободен, но от затвора изглежда сякаш е се е появил друг човек. Духовникът е претърпял сериозна личностна трансформация и след излизането си отново на свобода той започва да говори публично за достойнствата на политическата реформа, религиозната толерантност, пацифизма и борбата с корупцията. По думите му причината се крие във всички книги, които успява да прочете, докато е в затвора. Той осъди атаките от 11 септември 2001 г. в Ню Йорк, докато повечето други високопоставени духовници предпочетоха да запазят мълчание. През 2008 г. той дори става водещ в едно популярно телевизионно предаване по саудитската телевизия. По време на Арабската пролет през 2011 г. обаче той отново попада в полезрението на властите в кралството заради изказаната от него подкрепа за бунтовете за демократично управление в държавите от арабския свят.  Този период е особено напрегнат за Саудитска Арабия - в източната провинция, обитавана предимно от шиити, също започват протести. Междувременно в съседен Бахрейн саудитските сили успяват да потушат демократичното въстание, което едва не парализира островното кралство. В тази среда Салман ал-Ауда беше непреклонен поддръжник на демокрацията. Той влиза в социалните медии и успява да натрупа 13,4 милиона последователи в Twitter и редовно публикува свои видеа. Така той не е обикновен свещеник от джамиите, а редовно отправя обръщения към последователите си през телефона в ръката си. Изявеният критик на саудитското правителство Джамал Кашоги  веднъж го нарича \"един от най-красивите примери за лична трансформация\". \"Вижте Шейх Салман (ал-Авда) днес. Този красив, креативен духовник, който събира младите хора и ги въвежда в света\", казва в едно свое интервю саудитският журналист. В един момент в началото на септември 2017 г. обаче акаунтите на духовника в социалните медии замлъкват. Според неговото семейство и активисти, саудитски правителствен служител се обадил на Ал Ауда с инструктаж да се обърне към последователите си в Twitter и да се изкаже в подкрепа на готвеното срещу съседен катар ембарго. Вместо това той публикува туит за помирение между народите. Ден по-късно е арестуван. Саудитските активисти и сина му Алауд смятат, че това просто е била последната капка, която е преляла чашата с гнева на принц Мохамед бин Салман.  И преди този случай принцът не се интересувал особено от помощта на проповедника за програмата за реформи в кралството, а просто го използвал, за да събере популярност. Затова и неговото желание било духовникът да обявява подкрепата си за политиките, които МБС се опитва да прокарва. \"МБС просто се опитваше да натрупа популярност през баща му като част от усилията му да изгради образ пред обществото и пред влиятелните личности. Шейх Салман обаче не е човек, който може да бъде контролиран\", обяснява Алауд. По времето, когато Ал Ауда е арестуван, журналистът Джамал Кашоги вече е в самоналожено изгнание, бягайки от опитите на правителството да го накара да замълчи. \"Ако не бях напуснал Саудитска Арабия, макар и с толкова много болка в сърцето си, сега най-вероятно щеше да ми бъде забранено да пътувам. Или ако нямах късмет, щях да бъда с шейх Салман и други видни фигури в затвора\", коментира Кашоги в едно свое интервю. Обвиненията, пред които е изправена проповедникът, се фокусират главно върху подкрепата му за Арабската пролет през 2011 г. Прокурорите обаче го обвиняват и за връзки с групировката \"Мюсюлмански братя\", обявена през 2014 г. за терористична организация. Друго от обвиненията пък засяга критиките към властта за решението да бъде наложен бойкот на Катар. В една от лекциите си той отрича принадлежността си към \"Мюсюлмански братя\", но казва, че не вярва, че групата е терористична организация. Прокурорите представят като доказателство за обвиненията към Ал Ауда поредица от срещи в различни държави от Персийския залив с арабски интелектуалци по времето на Арабската пролет. Тези срещи, наречени \"Ренесансови сбирки\" се определят от прокуратурата като \"бунтарски\" и подстрекаващи към протести и в кралството. Въпреки всичко в обвинителния акт срещу него няма посочени актове на насилие или подбуда към насилие, които гарантират по-тежка присъда. Междувременно новините, че за проповедника се иска смъртно наказание, бяха посрещнати с осъждане от международни групи за права. На въпрос дали семейството на Шейх Салман ал-Ауда очаква духовникът да бъде екзекутиран, Алауд каза, че надеждите за освобождаването на баща му започват да затъмняват след убийството на Кашоги през октомври 2018 г. Той озвучава саудитски активисти, които казват, че всичко е възможно. \"В сегашното му ментално състояние, смятам, че е пресилено МБС да екзекутира баща ми. Не наистина\", казва Алауд.  ", "date": "2019.08.03", "title": "Преди принц Мохамед го търсеше за съвет. Сега иска смъртта му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398525-%D0%BF%D0%BE-%D1%81%D0%BC%D0%B5%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BA%D0%BB%D0%BE%D1%83%D0%BD%D0%B0%D0%B4%D0%B0-%D0%BE%D1%82-%D1%82%D0%B0%D0%B7%D0%B8-%D0%BD%D0%B0-%D0%B1%D1%81%D0%BF-%D0%BD%D1%8F%D0%BC%D0%B0", "text": "Да разчиташ на Нинова за каквото и да е, е психодиспансер. Жената не знае какво прави и постоянно го доказва. Разнопосочна, абсурдна, днес така, утре иначе, сега ще сваля и санкциите срещу Русия, усети, че затъва и започна с популизма. От американското посолство, където кисне непрекъснато, разрешили ли са й да „сваля“ санкциите?      До онзи ден Нинова забраняваше на депутатите си да отидат в Крим, днес й подшушнаха за новата линия – да сваля санкциите. По-смешна политическа клоунада от тази на БСП няма. Борисов и срещу тях да тича не може да ги стигне.     а", "date": "2019.08.03", "title": "По-смешна политическа клоунада от тази на БСП няма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398526-%D0%BA%D0%B0%D0%BA-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B8-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%83%D0%BF%D0%BE%D1%82%D1%80%D0%B5%D0%B1%D1%8F%D0%B2%D0%B0%D1%82-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%BD%D0%B0%D0%BF-%D1%88%D0%B5%D1%81%D1%82-%D1%82%D0%BE%D1%87%D0%BA%D0%B8-%D0%B7%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5", "text": "От историята с изтеклите данни на НАП накратко се разбра следното, което властите с помощта на медии прикриват или използват в свой интерес:     1. Не само данните на хора и фирми в НАП, а вероятно всички бази данни в държавата, се пазят лошо, лесно достъпни са, с калпава защита (ако въобще има такава навсякъде). Въпреки наливаните милиони всяка година, усвоявани от незнайно какви фирми. Тази пробойна се прикрива старателно, като вината се стоварва само върху злосторници, извлекли тези данни.   2.  Обвинението се насочва изцяло върху някаква съмнителна фирма (собственикът й е с тъмни петна в миналото и е от учредителите на ГЕРБ). Но не е сигурно дали е само тя и дали това, които поднася прокуратурата е достоверно. Разпространените досега доказателства трудно ще докажат в съда гръмките обвинения в тероризъм.       3.  Изявленията от страна на прокурорка, че е хакнато управлението на пръскачките за поливане в градинката около парламента, и така може да се извърши атака срещу официални лица, будят съмнение въобще в здравия разум и компетентността на прокуратурата. Още повече, че според общината пръскачките там са с ръчна настройка, а не се управляват през интернет.   4.  От разкритите масиви на НАП следват въпросителни с какво се занимават там, за какво служи например папка „Яне Янев“ с подбрани милион души в нея? Дали хора от властта не злоупотребяват с данните, за да създават специализирани „папки“ и да ги дават на определени хора, които ги използват за натиск, рекет и др.? Дали нямат по-специален интерес към неудобните за властта хора, доколкото данните на някои критици на Борисов и правителството се срещат многократно повече в масивите на НАП от тези на фирми с големи обороти и с множество магазини?   5.  Две близки до властта телевизии – „Европа“ и Нова тв след като избухна скандалът, показаха в емисиите си линк към хакнатия масив на НАП и паролата към него. Така направиха данните достъпни за широка аудитория и те бяха изтеглени от неограничен брой заинтересовани. Тепърва предстоят злоупотреби, фалшификати и рекет с набавените данни на фирми и физически лица. Защо точно тези телевизии показаха достъпа до хакнатите бази данни – от некомпетентност или съзнателно?   6.  Случаят с изтичането на данните се използва от прокуратурата с политически цели в услуга на изпълнителната власт, с обвинения в тероризъм и дестабилизация на правителството. Прокуратурата се опитва да прикачи в обвиненията и сайта „Биволъ“, който е постоянен изобличител на правителството и властите. Тоест, опитват се да ги обвинят и тях в опит за дестабилизация на държавата. Всички от тези обстоятелства в нормална държава щяха да предизвикат анкетна комисия на законодателната власт, която да разследва злоупотребите. И това вероятно ще се случи в следващ парламент. Засега сме оставени в ръцете на прокуратурата, която превръща новините в комедиен сериал.", "date": "2019.08.03", "title": "Как властите и прокуратурата употребяват скандала с НАП? Шест точки за разследване"}
{"url": "http://www.classa.bg/%D1%81%D0%B2%D1%8F%D1%82/item/398507-dolce-vita-%D0%BF%D0%BE-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B8", "text": "Има градове, които ви карат отново да се учите да ходите. Истанбул е един от тях. Плътно наредени коли по тротоарите, неравни плочки по стръмните криволичещи улици, безкраен поток от хора в квартал Бейоглу, на улица „Истиклял“, край отрупаните със стоки магазини на Капалъ Чарши или Пазара на подправките, фучащи автомобили, за които пешеходните пътеки са само досадна подробност от пътната маркировка.     Всичко това превръща придвижването в Истанбул в постоянно ходене с препятствия. Миг невнимание и може да настъпите опашката на някоя от многобройните улични котки, да съборите старателно подредените плодове на щандовете за вода и сокове, да блъснете възрастна дама или да паднете в шахта.     Но разходка из пъстрата плетеница от улици в града със забит в земята поглед също не е препоръчителна, защото така гарантирано ще пропуснете или минаре, което се подава зад магнолия, или архитектурен детайл от славното минало, когато Истанбул е бил столица на четири империи, или възрастен мъж, който умело си проправя път сред множеството, стиснал кръгъл поднос с пълни чаши за традиционния следобеден чай. Истанбул мирише на подправки, море и печени кестени. Огласян е от корабни сирени и призиви за молитва, носещи се от стотиците джамии. Вибрира с шумовете от живота на 15-те милиона души, които го наричат свой дом.     Ако пък сте един от над 40-те милиона туристи, които всяка година посещават града, много е вероятно да се превърнете в лесна плячка на някой от многобройните амбулантни търговци, кръстосващи улиците му със стоката си на гръб: „My friend! Where are you from? English? Deutsch?“. Искат да ви продадат риза, часовник, парфюм или поне да лъснат обувките ви. Разминавате се със забулени жени, за които е обида, ако ги погледнете, и с жени с къси поли, за които е обида, ако не ги погледнете. С мъже, облечени скромно в груби памучни дрехи, и с такива в скъпи костюми, бързащи за поредната делова среща. Всички рамо до рамо в огромния, пренаселен, мръсен, опияняващ град, едновременно стар и съвременен, процъфтяващ и порутен, западен и екзотичен, източен и затова някак познат.   Предстоят 72 часа на пълно потапяне в някои от сладостите на живота на най-големия турски град.   Хотел Pera Palace Когато отваря врати през 1892 г., хотел Pera Palace е най-модерният в Истанбул – единствената електрифицирана сграда в града освен дворците на османските султани, единствената с течаща топла вода, първата с електрически асансьор, който е и едва вторият в Европа (другият се намира в Париж). Всичко това в името на удобството и лукса на пътуващите в „Ориент Експрес“, за които Истанбул е последна спирка. Хотелът е любимо място за отсядане в града на известни писатели като Иън Флеминг, Умберто Еко, Греъм Грийн. Ърнест Хемингуей, който пристига в Истанбул през 1922 г. като военен кореспондент на канадския вестник Toronto Daily Star, за да отразява края на Гръцко-турската война, също се настанява в Pera Palace.     Никой друг известен писател обаче не е толкова силно свързан с хотела като Агата Кристи. Според легендата тя написала черновата на най-известния си роман – „Убийство в Ориент Експрес“, в стая 411 на Pera Palace. Друга легенда разказва, че в стаята бил скрит ключът към разгадаването на най-голямата мистерия в живота й - по-конкретно към голяма кутия с тайния й дневник, в който Кристи разказва за загадъчното си изчезване за 11 дни в края на 1926 г. Ключът действително е открит под прага на стаята, но не и кутията с дневника, така че странният епизод от живота на най-известната писателка на криминални романи в света, за който тя отказва да говори до смъртта си, остава неразгадан. Днес стая 411 е една от най-популярните в хотела, така че желаещите да се настанят в нея трябва да направят резервация много рано (и да са готови да се разделят с минимум 300 евро на нощ). Стаята, в която е запазено копие от пишещата машина на Кристи, е заета, не можем да я разгледаме, но за утеха получаваме ключ с номер 411 във формата на USB, „отключващ“ тайните от историята на хотела.     В стая 101 обаче няма посетители, защото е превърната в музей. Това е стаята, в която винаги отсядал Мустафа Кемал Ататюрк и където се намирал оперативният му щаб в Истанбул.   И здържана в любимия бледорозов цвят на основателя на Турската република, тя пази негови лични вещи, книги, подаръци, вестници и списания.     Решението за превръщането й в музей е взето през 1981 г. по повод 100-годишнината от рождението на Ататюрк и днес е отворена за посещения между 10 и 11 ч. сутринта и между 15 и 16 ч. следобед всеки ден. Петзвездният Pera Palace е привличал още един куп видни личности от политиката и шоубизнеса. Уинстън Чърчил, Грета Гарбо, крал Едуард VIII, Мата Хари, Алфред Хичкок, Джаки Кенеди Онасис, За За Габор, която според слуховете имала връзка с Ататюрк, също са били сред видните гости на хотела. През 2010 г. притежаваната от държавата грандама на истанбулските хотели е „подмладена“ с ремонт за 23 млн. евро, но в 115-те й стаи, където цените на нощувките варират между 230 и 4000 евро, са запазени около 300 от оригиналните им мебели. Днес стаите, в които са отсядали знаменитостите, носят табели с имената им, а споменът за тях се пази и в новото меню с „исторически коктейли“ на пищния Ориенталски бар в Pera Palace – „Уважение към Хемингуей“, „Последният изстрел в Ориент Експрес“, „Загадката на Агата“. Часовете между 15 и 18 във фоайето на хотела пък са запазени за следобеден английски чай, само че изведен до висините на угощение с безкрайно разнообразие от сандвичи, торти, сладки.     След него със сигурност ще ви се прииска или кратка дрямка в хотелската стая или разходка по тесните и криволичещи улици на квартал Бейоглу, където се намира Pera Palace.   Улица „Истиклял“ Избираме второто и само след около пет минути ходене се озоваваме на улица „Истиклял“, чието име в превод от турски означава „независимост“. 1,5-километровата пешеходна артерия е нещо като истанбулската „Витошка“, но за разлика от софийската е запазила трамвайните си релси, по които преминава само ретро трамвай.     Лъскави магазини на известни модни марки съжителстват с книжарници, художествени галерии, кафенета, кръчми и разбира се, отрупани с традиционни турски лакомства витрини с акцент върху най-разнообразни видове локуми и баклава.     „Истиклял“ има особено място в историята на Истанбул. До рухването на Османската империя през 20-те години на миналия век тя е в центъра на най-космополитния квартал в града по онова време – Бейоглу, населяван предимно от европейци и християни. Векове наред улицата е средище на чуждестранни търговци и дипломати, а построените тогава църкви и посолства са запазени и до днес. След Първата световна война характерът на улица „Истиклял“ се променя. Голяма част от дипломатите напускат града след създаването на Турската република през 1923 г. и преместването на столицата в Анкара. Улицата става изключително мюсюлманска и турска след напускането на голяма част от християнските малцинства, прогонени от антигръцките бунтове през 1955 г. „Истиклял“ обаче все още пази магазини и кафенета, които са любими на местните, изпитващи носталгия към „стария“ Истанбул. През последните десет години, възползвайки се от силния растеж на турската икономика, търговската улица постепенно е колонизирана от големи вериги за сметка на малките магазинчета, които са принудени да затворят врати заради високите наеми, достигащи между 40 хил. и 400 хил. долара на месец.     Улица „Истиклял“ е една от задължителните спирки в Истанбул за многобройните чуждестранни посетители, особено за жителите на арабските страни, които преобладават над западните туристи.   Босфора Местните обичат да казват, че Истанбул няма център, защото сърцето му е навсякъде. А сърцето на града е във водата - на Златния рог, на Босфора, на Мраморно и Черно море. Истанбул съществува чрез водата и тя играе основна роля в дългата му история.     Само облегнати удобно на парапета на някоя от плаващите по Босфора яхти или на един от многобройните му мостове можете да го видите, да му се възхитите, да го разберете истински. По цялото протежение на моста над Златния рог, който свързва като с тире „Новата джамия“ и кулата „Галата“, исляма и Запада, молитвата и войната, стотици мъже са хвърлили дългите си въдици в зелената и мътна вода и чакат да уловят вечерята си. А край бреговете на Мраморно море стотици яхти и круизни кораби се смесват с товарни кораби, които се готвят да преминат през Босфора, докато слънцето залязва между минаретата на Синята джамия и двореца „Топкапъ“.     Разходка с яхта за около час и половина е достатъчна, за да видите всичко най-забележително по двата бряга, висящите мостове над пролива и аристократичните резиденции, някои от които датират от XVIII век.     Капалъ Чарши и Пазарът на подправките Някои от разходките обаче обезателно трябва да се предприемат пеша. А ако искате истински шопинг по турски, няма по-добро място от Капалъ Чарши. Истанбул винаги е бил град на търговци и лабиринтът на огромния покрит пазар, построен през 1461 г. е най-убедителното доказателство за това.     4000 магазина предлагат продуктите си на площ от 200 хил. кв. м – подправки, сладки изкушения, сушени плодове, традиционни турски дрехи, бижута, килими. Всеки ден необятният пазар привлича над 250 хил. души. Малки радиостанции бълват оглушително последните местни хитове, продавачи на чай предлагат сладките си напитки на всеки, който иска да се подкрепи, докато си проправя път в развълнуваното море от хора, останалите търговци правят всичко възможно да привлекат вниманието на потенциални клиенти с настоятелна покана да разгледат стоките им. Внимавайте за джебчии и преди всичко се пазарете умело, но ако искате изгодна сделка, по-добре излезте от пазара и се насочете към някоя от съседните улици, където се предлагат почти същите стоки, но на по-ниски цени.     Макар и не чак толкова голям и прочут като Капалъ Чарши, Пазарът на подправките, който е един от най-старите в света, също не е за пропускане. Завършен е през 1667 г. и се превръща в най-важното място за търговия по Пътя на коприната в Истанбул. Тук се продават всякакви видове билки и подправки, а във въздуха му се носи миризма на канела и карамфил.      Капалъ Чарши и Пазарът на подправките са отлично място да се запознаете и с вкусната турска кухня – преливащи от мед баклави, локуми с най-разнообразни вкусове и цветове, печено месо и кебап с много подправки. Ако към това се прибавят ракия, която е националната напитка в Турция, или вино, угощението ще бъде повече от задоволително. Уличната храна в Истанбул е не по-малко впечатляваща, а едни от най-популярните изкушения за туристите са симитът, печената царевица и печените кестени. Поднасянето на традиционния турски сладолед дондрума пък е превърнато от собствениците на дюкянчетата в истинско фокусническо изкуство. За щастие е достатъчно гъст, така че няма опасност да се сдобиете с петно по дрехите си, но и така да е, преживяването си заслужава.     А в дълголетното оспорвано съревнование между турския чай и турското кафе резултатът изглежда продължава да е равен. Турците обичат еднакво както едната, така и другата гореща напитка. За кафето обаче си имат поговорка: „Една чаша турско кафе се помни четиридесет години“. Към която добавям: „72 часа в Истанбул – спомен за цял живот“.  ", "date": "2019.08.03", "title": "Dolce Vita по истанбулски"}
{"url": "http://www.classa.bg/%D1%81%D0%B2%D1%8F%D1%82/item/398508-%D0%BF%D0%B0%D0%B7%D0%B0%D1%80%D1%8A%D1%82-%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE-%D1%81%D0%B5-%D1%81%D0%B2%D0%B8%D0%B2%D0%B0", "text": "Цените на произведенията на изкуството на търговете са продължили да нарастват през първата половина на 2019 година, въпреки че обемът на продажбите сериозно се е свил със 17,4%, предаде Франс прес. Големите тръжни центрове нямат силни позиции с изключение на Хонконг - \"Меката\" на азиатското изкуство. Колекционерите на забележителни произведения на изкуството изглежда изчакват по-благоприятни моменти за продажбата им, въпреки че търсенето остава солидно. Това се посочва в шестмесечния доклад на Artprice - компания, специализирана в информацията за котировките на пазара на произведения на изкуството.     Проучването включва публичните търгове на произведения на изящните изкуства (картини, скулптури, рисунки, фотографии, отпечатъци от литография, видеа, инсталации и гоблени), отчитайки 262 300 продадени партиди на търгове в света. Акумулираният оборот е 6,98 милиарда долара, което е спад със 17,4% спрямо първите шест месеца на 2018 година.  Въпреки че продадените 262 300 партиди сочат леко увеличение с 0,1%, свиването на оборота е значително и засяга всички големи пазари: САЩ (3,3 милиарда долара, минус 20%), Китай (1,7 милиарда долара, минус 12%), Великобритания (1,4 милиарда долара, минус 25%), както и по-второстепенни като Франция (329 милиона долара, минус 12%). Модерното изкуство и античното изкуство не са предложили шедьоври.  Глобалният индекс на цените е нараснал с 5%.  Цените на съвременното изкуство са се увеличили с 40%. Изглежда някои колекционери изчакват да изкарат на пазара произведения, чиито цени продължават да се покачват, отбелязва АФП. Аукционните къщи се затрудняват \"да убедят колекционерите да продадат най-добрите си произведения\". Сред причините са разходите за трансакции, които остават високи. \"Време е пазарът да влезе в новата цифрова ера\", твърди президентът на Artprice Тиери Ерман. Той призовава да бъдат наваксани десетте години закъснение, като дилърите се откажат от празните зали и прекомерния персонал.  Хонконг се конкурира с Ню Йорк и Лондон, като продава на търг до 40% от китайското изкуство. Именно при съвременното изкуство Хонконг привлича западни звезди като американския уличен артист Коус или английския скулптор Тони Крег, както и най-добрите творци от цяла Азия.    ", "date": "2019.08.03", "title": "Пазарът на изкуството се свива"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398509-%D1%81%D0%B2%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B8%D1%81%D0%B0%D0%B0%D0%BA%D0%B8%D0%B9,-%D0%B4%D0%B0%D0%BB%D0%BC%D0%B0%D1%82-%D0%B8-%D0%BD%D0%B5%D0%B3%D0%BE%D0%B2%D0%B8%D1%8F-%D1%81%D0%B8%D0%BD-%D1%84%D0%B0%D0%B2%D1%81%D1%82", "text": "  Преподобний Исаакий, Далмат и синът на Далмат – Фавст се подвизавали в манастира, основан от император Теодосий Велики  (император 379-395)  близо до Цариград. За   е разказано вече в житието му на 30 май. След неговата смърт игумен на манастира станал монах Далмат. Той отначало бил войник на царска служба, а след това приел монашество и със сина си Фавст се поселил в манастира. Далмат така се прославил със своите подвизи на въздържание и благочестие, че самият манастир взел по негово име да се нарима “Далматски”.     В първата половина на V в. Църквата била силно развълнувана от ереста на Несторий , който учил, че Пресвета Дева не следва да се именува Богородица, понеже тя родила не Бога, а обикновен човек, с когото само по-късно се съединило Божеството. Бил свикан Третият вселенски събор  в Ефес. Несторий имал много приятели и привърженици, които съставили заедно с него отделен събор. Чрез лъжливо изложение на цялото дело те измамили император Теодосий Млади, който, след като подписал свалянето на Несторий, подписал и свалянето на неговите противници. Това полутържество на ереста предизвикало в Цариград силно негодувание. Уважаваният от всички игумен на Далматската обител, който цели 44 години не излизал от манастира, се отправил с монасите си при императора да го моли да преразгледа своето решение. Голямо множество народ окръжило двореца. Далмат всенародно прочел истинското изложение на Ефеския събор и истината възтържествувала. Фавст, синът на Далмат, също така се прославил с благочестие, но за неговия живот подробности не са запазени.", "date": "2019.08.03", "title": "Свв. преподобни Исаакий, Далмат и неговия син Фавст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398516-3-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1492 г.  — Христофор Колумб отплава от пристанището Палос в Испания на Първата си експедиция с корабите Санта Мария, Пинта и Ниня.     1492 г.  — В резултат на християнската Реконквиста евреите са прогонени от Испания.     1610 г.  — Капитан Хенри Хъдсън, търсейки нов проход към Тихи океан, открива проток, кръстен на неговото име.     1692 г.  — Деветгодишна война: Франция побеждава в Щайнкирк обединените холандски, немски и британски войски.     1778 г.  — В Милано е открит оперния театър Ла Скала.     1903 г.  — Обявено е създаването на Крушевска република.     1911 г.  — Италианските войски пускат със самолети бомби над турските позиции в Триполи, което е първото използване на самолети при военна операция.     1914 г.  — Първа световна война: Германия обявява война на Франция.     1927 г.  — Започва първата екуменическа църковна конференция в Лозана.     1933 г.  — На Лондонската международна икономическа конференция започва подписването на конвенции за определяне на агресията.     1934 г.  — В България е проведена общинска реформа, при която общините са лишени от автономия и броят им е намален повече от три пъти до около 800.     1940 г.  — Литва е включена официално в територията на СССР.     1940 г.  — Втората световна война: Италианската армия навлиза в Британска Сомалия.     1948 г.  — Публикуван е указ за закриване на чуждите училища в България.     1950 г. — Политбюро на ЦК на БКП решава да се поощрява с всички средства изселването в Турция на турското население и преди всичко от родопските гранични райони.     1952 г.  — Закрити са XV Олимпийски игри в Хелзинки, по време на които България печели първия си олимпийски медал — бронзово отличие за боксьора Борис Георгиев.     1960 г.  — Нигер получава независимост от Франция.     1980 г.  — В Москва са закрити XXII Олимпийски игри, бойкотирани от западните страни, в които България печели 8 златни, 16 сребърни и 17 бронзови медала и заема 3-то място в крайното класиране.     2004 г.  — Изстрелян е апарата на НАСА Messenger към Меркурий от военновъздушната база Кейп Канаверал, САЩ.     2004 г.  — Статуята на свободата в залива на Ню Йорк е открита за посещения след затварянето ѝ при терористичните атаки на 11 септември 2001 г.      ", "date": "2019.08.03", "title": "3 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/398510-%D1%80%D0%BE%D0%BD%D0%B0%D0%BB%D0%B4%D0%BE-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%B8%D0%B3%D1%80%D0%B0%D0%B5-%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D1%8A%D0%B4%D1%8F%D1%82-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5", "text": "Футболните фенове в Южна Корея подадоха иск срещу организатора на събития The Fasta Inc. заради рекламата, че Кристиано Роналдо ще излезе на терена по време на приятелски мач, който Ювентус игра в Сеул, но в крайна сметка това не се случи. Според Ройтерс, нападателят на \"Старата Госпожа\" е бил договорен от компанията да играе поне 45 минути срещу южнокорейския отбор K League All Stars на 26 юли. Той обаче не влезе дори за минутка на терена на очакващият го стадион, пълен с фенове, които присъстваха изключително, за да го видят. „Мнозина купиха билети, само за да го видят\", докато The Fasta Inc обяви, че компанията има споразумение с Juventus, което предвижда CR7 да играе поне едно пълно полувреме и да подписва автографи за феновете, обясни Ким. Делото първоначално иска обезщетение от около 59 долара за билет и 847 долара компенсация за „душевна мъка\". Ким се позова и на тази последна концепция: „Обикновено в такива случаи на кандидатите се възстановява цената на билетите, но аз поставям това в специален случай, тъй като компанията чрез фалшива реклама се възползва от фенове на футболната звезда. \" Адвокатът добави, че за момента има двама ищци, но каза, че могат да бъдат добавени над 60 000. Изпълнителният директор на компанията Робин Чанг обясни, че научил, че CR7 няма да играе едва по време на самия мач. Освен това той добави, че докато се играе мачът, той се обърнал към вицепрезидента на Ювентус Павел Недвед, за да се поинтересува за причината Роналдо да не влезе на терена, и той отговорил, че играчът просто „не го иска и няма нищо, което може да се направи за това\".", "date": "2019.08.03", "title": "Роналдо отказва да играе в Южна Корея и феновете съдят организаторите"}
{"url": "http://www.classa.bg/%D1%81%D0%B2%D1%8F%D1%82/item/398511-%D0%BD%D0%B0%D0%BC%D0%B5%D1%80%D0%B5%D0%BD%D0%B0-%D0%BD%D0%B0-%D1%82%D0%B0%D0%B2%D0%B0%D0%BD%D0%B0-%D0%BA%D0%BB%D0%B0%D1%81%D0%B8%D1%87%D0%B5%D1%81%D0%BA%D0%B0-%D0%B2%D0%B8%D0%B4%D0%B5%D0%BE-%D0%B8%D0%B3%D1%80%D0%B0-nintendo-%D0%BD%D0%B0-30-%D0%B3%D0%BE%D0%B4%D0%B8%D0%BD%D0%B8,-%D1%89%D0%B5-%D0%B4%D0%BE%D0%BD%D0%B5%D1%81%D0%B5-10-000-%D0%B4%D0%BE%D0%BB%D0%B0%D1%80%D0%B0", "text": "Стара видеоигра Nintendo, открита случайно на тавана на къща в град Рено (Невада, САЩ), може да бъде продадена за 10 000 долара, съобщават местните медии. Играта се нарича \"Kid Icarus\", тя бе пусната в САЩ. през 1987 г. и се смята за култова класика. Американецът Скот Амос я намери в кутия с някои неща от детството си, които майка му го помоли да изнесе от дома й. Касетата е в оптимално състояние и напълно запечатана в оригиналния си целофан. Тя никога не е била отваряна и бе намерена с фактура за покупката за $ 38,45. Въпреки че Амос не си спомня да я е купил, по датата на покупката - 8 декември 1988 г. - той смята, че това може да е бил коледен подарък. След откритието мъжът смятал, че няма да струва повече от няколко долара, но експерт го уверил, че държи истинско бижу в ръцете си. Според аукционната къща Heritage Auctions, „това заглавие е едно от най-трудните за намиране неотваряно\", от системата за развлечения Nintendo (популярна като NES). Директорът на секцията за видеоигри на фирмата, смята, че е почти \"исторически\" факт да се намери запечатано копие в толкова добро състояние. Онлайн наддаването започна в четвъртък и ще приключи в събота, 3 август.", "date": "2019.08.03", "title": "Намерена на тавана класическа видео игра Nintendo на 30 години, ще  донесе 10 000 долара"}
{"url": "http://www.classa.bg/%D1%81%D0%B2%D1%8F%D1%82/item/398512-%D1%81%D0%BA%D0%B0%D0%BD%D0%B4%D0%B0%D0%BB-%D1%8F%D0%BF%D0%BE%D0%BD%D0%B8%D1%8F-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "Японското правителство в петък одобри план за изключване на Южна Корея от списъка на неговите надеждни експортни партньори, с които извършват преференциални бизнес сделки, съобщи японският министър на промишлеността Хирошиге Секо. Токио обясни, че драстичната мярка се основава на загрижеността за националната сигурност и обвини недостатъчния контрол върху износа на Южна Корея. В допълнение Секо каза, че мярката не е предназначена да увреди двустранните отношения. Решението идва в момент, когато двете страни са въвлечени в остър спор за историческия проблем с принудителните трудови практики, налагани на полуострова от имперска Япония през Втората световна война. Конфронтацията беше разпалена от решенията на Върховния съд на Южна Корея миналата година, който разпореди на няколко японски компании да изплатят голяма финансова компенсация сред жертвите на тези практики. Президентът на Южна Корея Мун Джае-ин реагира на мярката на японското правителство, като свика спешно заседание на кабинета си и обеща да предприеме строги мерки за отговор, като нарече стъпката на Токио „необмислена и несправедлива репресия.\" \"Няма да бъдем победени отново от Япония\", каза президентът на срещата, където той също нарече японската страна \"досаден егоист\" за прекъсването на световната верига на доставки. От своя страна Ким Хон Чонг, заместник съветник по националната сигурност на президента на Южна Корея, предупреди по време на пресконференция, че японската мярка представлява „обществено унижение\" за Сеул. По думите му, предприемайки тази стъпка, Токио създава пречка за изграждането на мир на Корейския полуостров. Южна Корея привика японския посланик за да протестира срещу експортните ограничения, въведени от Токио", "date": "2019.08.03", "title": "Скандал Япония - Южна Корея"}
{"url": "http://www.classa.bg/%D1%81%D0%B2%D1%8F%D1%82/item/398513-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F%D1%82-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D1%80%D0%B0%D0%B1-%D0%B2-%D1%81%D0%B2%D0%B5%D1%82%D0%B0,-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BD%D0%BE%D1%81%D0%B8-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D0%BD%D0%B0-%D0%BF%D0%B0%D0%BB%D1%83%D0%B1%D0%B0%D1%82%D0%B0", "text": "Само 2 от 11-те асансьора работят на най-скъпия кораб на ВМС на САЩ и останалите армии в света, самолетоносачът най-ново поколение USS Джералд Р. Форд, предупреди тази седмица демократичният член на Камарата на представителите Илейн Лурия в интервю за Bloomberg. Корабът има цена от над 13 милиарда долара. Парламентаристът, който бе офицер от ВМС на САЩ 20 години, заяви, че при тези условия \"корабът по същество не може да бъде разгърнат\" и решението на проблемите му ще отнеме много време. Това не е единственият алармен глас. Председателят на Комитета за службите на въоръжените сили на Сената, Джеймс Инхофе, също разкритикува самолетоносача на 31 юли по време на изслушването за утвърждаване на Майкъл Гилдай за началник на военноморските операции. \"Корабът беше приет от ВМС непълен, с почти 2 години закъснение, с 2,5 милиарда долара над бюджета и 9 от 11-те асансьора все още не работят, докато разходите продължават да растат\", каза той, цитиран от портала Task and Puprose. Той подчерта, че новите технологии - \"нови радари, катапулти, стоп кабели и оръжейни асансьори\" - които трябваше да бъдат включени в USS Джералд Р. Форд, \"почти не са тествани и никога не са били интегрирани в кораб\" и че ВМС са приели споразумението „без да разбират нито техническия риск, нито цената, нито условията\". Според председателя на Комитета по службите на въоръжените сили на Сената липсата на контрол в това отношение „трябва да бъде считана за престъпна\". От своя страна Бечи Брентън, говорител на компанията Huntington Ingalls, производител на кораба, заяви, че неговата компания \"ще продължи да работи с партньорите си във ВМС за решаване на проблемите\". По думите му компанията \"се ангажира\" да \"тества, сертифицира и завърши 11-те асансьора безопасно и ефективно\". Проблемът с работата на асансьорите не е единственият, който има USS Джералд Р. Форд. През февруари бе обявено, че споменатият военен кораб е регистрирал не по-малко от двадесет повреди по време на изпитанията за излитане и кацане на самолети в морето. Към това се добавя и фактът, че превозвачът не е съвместим с американските изтребители Lockheed Martin F-35.", "date": "2019.08.03", "title": "Най-скъпият военен кораб в света, не може да носи боеприпаси на палубата"}
{"url": "http://www.classa.bg/%D1%81%D0%B2%D1%8F%D1%82/item/398514-%D0%BA%D0%B8%D1%82%D0%B0%D0%B9-%D1%81%D0%B0%D1%89-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F%D1%82-%D0%BF%D1%80%D0%B5%D0%B4-%D0%B6%D0%B0%D0%BB%D0%BA%D0%B8%D1%82%D0%B5-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8-%D0%BE%D1%82-%D1%81%D0%B2%D0%BE%D0%B8%D1%82%D0%B5-%D0%B4%D0%B5%D0%B9%D1%81%D1%82%D0%B2%D0%B8%D1%8F", "text": "Китайските власти обявиха, че ще предприемат мерки за противодействие, ако Вашингтон продължи с въвеждането на допълнителни мита за китайски продукти. \"Ако САЩ повишат тарифите, китайската страна ще отмъсти. Мисля, че САЩ трябва да помислят внимателно, преди да предприемат тези мерки, тъй като ще трябва да се сблъскат с жалките последици от собствените си действия\", заяви говорителят на министерството на Външните работи на Китай, Хуа Чунинг. От своя страна външният министър на Китай Ван Йи определи митата като „неконструктивен начин за прекратяване на търговската война\". „Определено налагането на мита не е конструктивен начин за разрешаване на икономически и търговски търкания, не е най-правилният начин\", каза той. Американският президент обяви, че от 1 септември \"ще бъде добавено малко допълнително мито от 10% за останалите 300 милиарда долара стоки и продукти от Китай\". Тези думи разтърсиха Нюйоркската фондова борса и доведоха до индустриалната средна стойност на Dow Jones да загуби 200 точки за пет минути. \"Мислехме, че имаме споразумение с Китай преди три месеца, но за съжаление Китай реши да предоговори споразумението преди да го подпише\", написа Тръмп в Twitter.", "date": "2019.08.03", "title": "Китай: \"САЩ ще трябва да се изправят пред жалките последици от своите действия\""}
{"url": "http://www.classa.bg/%D1%81%D0%B2%D1%8F%D1%82/item/398515-%D0%BC%D0%BE%D1%81%D0%BA%D0%B2%D0%B0-%D0%BE%D1%82%D0%BD%D0%BE%D1%81%D0%BD%D0%BE-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-inf-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D0%B8%D0%BC-%D0%BD%D0%B8%D0%BA%D0%BE%D0%B9-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D1%81-%D0%BD%D0%B0%D1%81-%D0%BD%D0%B0-%D0%B5%D0%B7%D0%B8%D0%BA%D0%B0-%D0%BD%D0%B0-%D1%81%D0%B8%D0%BB%D0%B0%D1%82%D0%B0", "text": "Предвид настоящата ситуация по отношение на Договора за ракетите със среден и малък обсег (INF), Русия няма да позволи на никого да я третира от силова позиция, заяви заместник-министърът на външните работи на Русия Сергей Рябков, в интервю за агенция ТАСС. \"Натискът и силата са езикът, на който не позволяваме на никой да говори с нас, който и да е той\", каза руският дипломат. Обявеното изтегляне от САЩ от Договора за INF - което бе формализирано на 2 август - както и нарушаването на цяла поредица от ключови споразумения за контрол на оръжията, в крайна сметка ще се отрази негативно както върху собствените интереси на Вашингтон, така и върху глобалната стратегическа сигурност, подчерта руският зам-министър. Рябков заяви, че решението на САЩ да се оттегли от Договора за INF \"е отражение на линията на Вашингтон, фокусирана върху унищожаването на различни споразумения от първостепенно значение в областта на контрола върху оръжията\". САЩ правят това, защото вярват, че по този начин ще „спечелят решаващо предимство в тази област\", обясни той. Въпреки това, „ако някой във Вашингтон има илюзията, че чрез увеличаване на силовия натиск върху онези страни, които САЩ - по една или друга причина - не възприемат като партньори, той ще постигне желаните резултати, тогава този човек е дълбоко погрешен \", подчерта Рябков. \"Това няма да създаде никаква възможност за постигане на такова превъзходство, но ще увеличи потенциала за конфронтация и перспективите за разгръщане на нова надпревара в оръжията\", заяви руският дипломат. Поради тази причина руският дипломат осъди решението на САЩ да се оттеглят от Договора за INF и припомни, че Москва е предлагала „многократно премахване на взаимните притеснения чрез диалог\". По отношение на обвиненията на Вашингтон, че руската страна уж нарушава подобно двустранно споразумение, Риабков заяви, че всъщност Москва има повече претенции относно нарушаването на Договора за INF от САЩ и всички са оправдани. „Ние от много години посочваме на САЩ обективно защо техните действия в рамките на използването на ракети-примамки, тежки десантни дронове и, разбира се, в областта на създаването на системи за противоракетна отбрана Aegis на брега в Европа (и сега не само в Европа), пригодени да изстрелят ракети със среден обсег Tomahawk, представляват мерки, които сочат за нарушаване на Договора за INF \", припомни той.   Американският съветник по националната сигурност Джон Болтън потвърди в сряда, че САЩ ще се оттеглят на 2 август от Договора за INF. \"Този петък ще отбележим официалния край на Договора за INF, когато Съединените щати се оттеглят\", обяви той по време на речта си на 41-ата годишна национална конференция на студентите-консерватори.   Като причини за оттеглянето на това двустранно споразумение - подписано през 1987 г. между тогавашния американски президент. Роналд Рейгън и президентът на СССР Михаил Горбачов - Болтън отбеляза предполагаемото нарушение на договора от Русия, нещо, което Москва винаги е отричала, като заявява, че Вашингтон не може да представи доказателства за тези предполагаеми нередности.   Освен това съветникът по национална сигурност на САЩ подчерта, че докато Вашингтон е „с вързани ръце\" от Договора за INF, Китай разработва оръжия със среден обсег на действие.", "date": "2019.08.03", "title": "Москва: \"Относно Договора за INF няма да позволим никой да говори с нас на езика на силата \""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398497-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F-%D0%B8%D0%BC%D0%BE%D1%82-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Става дума за историческата вила на френската Ривиера Lеѕ Сеdrеѕ. Досега тя беше собственост на италианска фирма, която произвежда алкохолни напитки. Цената на сделката е 200 млн. EUR. Името на новия собственик обаче не се споменава. Интересно е да се отбележи, че цената е с 43% под първоначално обявената от 350 млн. EUR.      В началото на миналия век имотът е бил собственост на краля на Белгия Леополд II. Вилата, която се намира на полуостров, е заобиколена от 140 000 кв.м ботанически градини. Намира се в Средиземноморието между Ница и Монако.", "date": "2019.08.03", "title": "Продадоха най-скъпия имот на Земята"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398498-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%B0%D0%B2%D0%B3%D1%83%D1%81%D1%82", "text": "Очаква ви щастлив ден, когато ще може да се почувствате наистина щастлив и независим човек. Всички предразсъдъци, ще останат в миналото, ако сами затворите вратата за тях. Стабилна финансова позиция се очаква при тези, които знаят как да пестят пари. По-добре се откажете, от големите и скъпи покупки. Ще трябва да минете през трудния път, за да докажете на близките си хора, своите таланти. Най-малкото, възможно е да започнете с пяна в устата, да доказвате на всички, на какво сте способни. Основната тема на деня, трябва да бъде финансовата сфера. Бизнесмените, може да постигнат успех и да намерят надеждни партньори. Вечерта чакайте новини, от приятели от училище. Не се препоръчва да обръщате внимание на хора, които умишлено ви провокират към скандал. Всички приключения и изкушения, ще доведат до намаляване на авторитета ви в обществото. Трябва да пазите енергията си добре защитена за добри дела, както и за лични проблеми. Здравето ви, ще изисква особено внимание, в противен случай една настинка, може да ви изкара от строй за дълго време.   Ще почувствате приближаването на неприятностите. Ако се вслушате в интуицията си, ще може да преодолеете трудностите при общуването с нови хора. Не се отказвайте от обещаващи предложения, които могат да доведат до успех и финансова печалба. Ако искате да постигнете целите си, действайте без да се колебаете. Станете по-самоуверени по тези въпроси, които преди това са ви тревожили. Не ви заплашва нищо, ако се придвижвате правилно към целта. За финансовите проблеми, ще ви помогне близък приятел, който е по-добре запознат с икономическите нюанси. Авторитета ви, може да бъде подкопан от човек, с когото сте се запознали в компанията на стари приятели. Трябва да бъдете лоялни, не само по отношение на работата си, но и при комуникация с близките хора. Ако покажете дори малко раздразнение, ще влезте в конфликт. Необходимо е да спазвате диета и да не преяждате вечерта. Особено, ако вече сте имали проблеми с храносмилането. Откажете се от покана за гости. Не се препоръчва, да се захващате прекалено усърдно с неща, които все още не сте изучили напълно. Имайте предвид, че грешките ще бъдат глобални и разочарованието ще доведе до депресия. Семейните, трябва да прекарат този ден заедно със семейството и децата. Не се ограничавайте в емоциите, нека другите напълно да им се насладят. Ще искате да внесете хармония не само в душата си, но и във всичко, което ви обкръжава. Възможни са грешки, по време на финансови инвестиции, затова ги планирайте предварително. Ако имате нужда от допълнителни средства, тогава може да разчитате на приятелите си. Бързо ще изплатите дълговете си, така че не се притеснявайте.   Възможни са неочаквани срещи, печеливши сделки и бизнес пътувания. Не се притеснявайте, че нямате време да направите всичко, енергийният ви потенциал, ще е доста висок. Точността трябва да ви бъде приоритет, особено ако сте назначили среща на нов възлюбен. Покажете най-добрите си качества. Ще трябва да събирате нова информация, която ще ви помогне за решаването на финансови проблеми. Не се притеснявайте, ако част от парите се губят. Всичко ще се върне стократно, когато здраво стъпите на краката си. Битовите трудности, ще останат зад вас, ако се захванете с малките и спешни домакински задачи. По-добре се откажете от пътуване. Във всички ситуации, покажете издръжливост и търпение. В противен случай, другите ще ви използват за тяхна изгода. Умствената работа може да ви доведе по-бързо до успех, отколкото физическият монотонен труд. Ако имате хоби, може да посветите по-голямата част от деня на него. В крайна сметка, това не само ще ви достави радост, но и ще отвори нови хоризонти пред вас.   Може да останете сами, по ваша вина. Имайте предвид, че несъобразяването с другите, не е най-добрият вариант за успех. В любовта не бива да се стремите със всякакви методи, да получите благоволението на вашият избраник. Твърдостта ви, може да излезе извън контрол, което ще доведе до продължителни конфликти. Вечерта, посветете на почивка и общуване с приятели.", "date": "2019.08.03", "title": "Дневен хороскоп 3 август"}
{"url": "http://www.classa.bg/%D1%81%D0%B2%D1%8F%D1%82/item/398499-%D0%BD%D0%BE%D0%B2%D0%BE%D1%82%D0%BE-%D0%BC%D0%BE%D1%89%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D0%BB%D1%8F%D0%B2%D0%BE%D1%82%D0%BE-%D0%B2-%D1%81%D0%B0%D1%89-netflix", "text": "През януари 2018 г. Барак Обама направи първата си поява в токшоу, откакто напусна Белия дом година по-рано. Бурни овации избухнаха сред публиката, докато той се качваше на сцената, за своето едночасово интервю с легендарния водещ Дейвид Летърман, в което двамата си говорят за живота след Белия дом, за политиката и т.н. Но интервюто не се излъчваше по CBS, където Летърман работи с години. Нито се появява по CNN, ABC, NBC или която и да е друга американска кабелна телевизия. Вместо това то беше представено ексклузивно в Netflix, онлайн стрийминг услугата, която трансформира структурата на развлекателната индустрия с повече от 60 милиона зрители само в САЩ.     От 2013 г. насам Netflix се превръща в петата по големина медийна компания в света, измествайки традиционната телевизия и предлагайки все по-разнообразна гама от оригинално съдържание.  През последните години част от тези \"Netflix Originals\" обаче стават все по-политизирани - от документалния Saving Capitalism от 2017 г. до минисериала When They See Us na Ейва Давърнай, в който петима чернокожи тийнейджъри биват несправедливо обвинени за изнасилването на жена в Сентръл парк в Ню Йорк през 1989 г.     Тези програми не само се занимават с политически теми, но го правят от силно прогресивна гледна точка по въпроси като икономическото неравенство, социалната несправедливост и корупцията в правителството. Това се засилва още повече след встъпването в длъжност на президента на Доналд Тръмп, като от този момент стрийминг платформата залага все повече на налагане на дневен ред в противовес на наратива, идващ от Белия дом. Но има ли място за Netflix във Вашингтон?  Това политизиране на стрийминг платформата обаче не идва от нищото. То е само част от цялостните настроения в Холивуд в подкрепа на разнообразието на персонажи и актьори и на включването на различни етнически и сексуални малцинства. Като цяло американската филмова индустрия от години залага на прогресивен тон на голяма част от продукцията. Това се засилва още повече се засили след началото на #MeToo вълната, бореща се срещу сексуалното насилие в бранша (а впоследствие и не само) и за равноправие на половете. Затова платформи като Netflix се качиха на тази вълна, давайки повече представителство на различните малцинства и предоставяйки също така много съдържание от страни от целия свят. Оригиналното съдържание на мрежата често се стреми да наруши бялото американско статукво на медийната индустрия. Orange Is The New Black за 2013 г., третото голямо шоу, представено премиерно на сайта, което се занимава с такива въпроси - в случая с частните затвори, неравенствата, които създава системата, расовите проблеми, проблемите със сексуалността и пола и т.н. Скоро след това те са често повтаряща се тема в каталога на Netflix. В една индустрия, чието ръководство и ключови постове са доминирани предимно от бели хетеросексуални мъже - критиката, която често приравнява в това отношение Холивуд към Американския Конгрес - Netflix се стреми да отразява повече собствената аудитория, на която служи. Междувременно с бързото разширяване на репертоара си от собствени заглавия компанията вече не е просто доставчик на развлечения, а източник на информация. Този процес се затвърждава с пускането на редица от оригинални документални филми и сериали по редица политически теми. В по-голямата част от случаите ъгълът, от който те се разглеждат е по-скоро прогресивен. Един от най-ранните подобни документални филми беше Get Me Roger Stone от 2017 г., който изследва живота на един от най-изявените и същевременно най-противоречиви съветници на Доналд Тръмп. На следващата година друго заглавие - Dirty Money - се зае с разкриването на преплетените връзки между политици, банки и престъпния подземен свят. През 2019 г. Knock Down The House документира основните кампании от 2018 г. на прогресивните демократи, включително и младата звезда на най-прогресивното крило от Демократическата партия Александрия Окасио-Кортес.       \"Под радара\"   Иновативният бизнес модел на Netflix е, който вече направи революция в развлекателната индустрия, сега проправя пътя за своето разрастване и в политическия свят. Възприятието, че това е чисто развлекателна услуга, му позволи да минава под радара на параноичния Тръмп, дори когато Netflix задълбочава връзките с американската левица. През март 2018 г. компанията добави Сюзан Райс, бивш съветник по национална сигурност в администрацията на Барак Обама, в своя съвет на директорите. Само два месеца по-късно Netflix сключи и сделка за 143 милиона долара за създаване на оригинално съдържание с компанията на семейство Обама Higher Ground Productions. Изпълнителният директор на Netflix Рийд Хейстингс има дълга и нескрита история с Демократическата партия, на която е сред редовните донори. Той е правил дарения за кампаниите на редица леви американски политици, включително тези на Барак Обама и на сенатор Кори Букър от Ню Джърси, който сега е един от кандидатите за президентските избори през 2020 г. В края на юли президентът Тръмп свика специална среща за социалните медии в Белия дом, канейки множество десни и крайнодесни активисти, карикатуристи и т.н., като същевременно изключи лидери в бранша като Facebook, Google и Twitter. Той използва възможността да атакува медиите с обвинения в \"пристрастия, дискриминация и потискане\", заплашвайки ги с \"регулаторни и законодателни\" мерки. Любопитният момент е, че от този списък с потенциални наказани беше Netflix. Вероятно е само въпрос на време преди това да се промени и Netflix да стане цел на заплахите на президента. Но за разлика от много от по-регулираните медийни пазари, на които компанията оперира, включително във Великобритания, в САЩ малко закони и правила контролират отразяването на политически въпроси. Особено що се отнася до сериали и документални филми. Заемане на страни Още администрацията на Роналд Рейгън премахна закона, изискващ от медиите да отразяват справедливо и равностойно спорните теми от обществения дневен ред. Оттогава американските медии стават все по-партийно настроени, въпреки че някои издания се обявяват за \"справедливи и балансирани\". Netflix, като стрийминг услуга, която не е телевизия или медия в традиционния смисъл на думата, не се лови дори от беглите ограничения и регулации, които засягат субекти като CNN, MSNBC или Fox News. Нито Netflix е обвързан от външния натиск на рекламодателите. Потокът от приходи, базиран на потребителски абонаменти, означава, че на практика целия доход на компанията се генерира от самите зрители. Това дава на компанията допълнителна свобода да прави това, което намира за добре в програмите си. Рийд Хейстингс започва да използва тази свобода все по-смело. През юни стрийминг гигантът участва в дебата за \"сърдечния ритъм на плода\", обявен в Джорджия за ограничаване на абортите до първите шест седмици от бременността. Главният директор на съдържанието Тед Сарандос наложи натиск върху законодателите в щата, като заяви, че Netflix ще \"преосмисли цялата си инвестиция в Джорджия\", ако законът влезе в сила.   Интервенция за информация      По време на интервюто си с Летърман, Барак Обама посочи, че американците \"оперират в напълно различни информационни вселени\" едни с други, чувствайки се прави не само за собственото си мнение, но и за собствените си \"факти\" в поляризиращата ера \"постистината\". Годишното проучване на Колумбийския университет \"Журналистически преглед\" обобщи резултата от това: доверието в американската преса е достигнало най-ниското ниво за всички времена, като 60% от анкетираните смятат, че на медиите се плаща да пишат определени истории. Този информационен хаос представлява възможност за платформи като Netflix, които не отговарят на формата на други медийни конгломерати. Стрийминг гигантът не прави опит да прикрие политическите си отношения, на екрана или зад кулисите, но поставя акцент върху своята гледна точка чрез своя избор на документални филми наравно с развлекателното съдържание, което реално привлича потребителите. Естествено - такъв набег в сферата на политическото крие своите рискове. В един или друг момент тази администрация ще насочи своя поглед към Netflix и неговото силно политизирано съдържание. Засега обаче Тръмп и поддръжниците му все още са заети с традиционните медии като CNN, New York Times или Washington Post и неговия собственик - шефа на Amazon Джеф Безос. Това не означава, че Хейстингс, който изкова успеха на Netflix с поемането на рискове, изглежда няма намерение да спира с начинанието си.  Компанията вече чупи правилата на Холивуд. Сега може ли да се чуе гласът й и във Вашингтон?", "date": "2019.08.03", "title": "Новото мощно оръжие на лявото в САЩ - Netflix"}
{"url": "http://www.classa.bg/%D1%81%D0%B2%D1%8F%D1%82/item/398500-%D0%B7%D0%B0%D1%89%D0%BE-%D0%B1%D0%B8%D1%80%D0%B0%D1%82%D0%B0-%D0%B5-%D0%BD%D0%B0%D0%B9-%D0%B2%D0%B5%D0%BB%D0%B8%D0%BA%D0%BE%D1%82%D0%BE-%D0%B8%D0%B7%D0%BE%D0%B1%D1%80%D0%B5%D1%82%D0%B5%D0%BD%D0%B8%D0%B5-%D0%BD%D0%B0-%D1%81%D0%B2%D0%B5%D1%82%D0%B0-%D0%B8-%D0%BE%D1%89%D0%B5-20-%D0%B2%D0%B8%D1%86%D0%B0-%D0%B7%D0%B0-%D0%BF%D0%B8%D0%B2%D0%BE%D1%82%D0%BE", "text": "\"Нека този, който никога не е усещал как първата глътка от първата утринна бира преминава през него като леден полъх през Сахара, като женски поглед през сърцето на стар ерген, като бащина милувка по темето на блудния син, стане и каже - аз съм тоя, който не е познал щастието...\" Няма как по-добре да се опише усещането, когато отпиваш първи глътки бира морен и жаден от тези мъдри думи на журналиста Румен Белчев. Защото бирата, във всичките си форми, цветове, филтрирани и нефилтрирани състояния е поезия под газирана алкохолна форма. И всяка година в първия петък на август (а често и в цялата събота) ние й засвидетелстваме уважението си, както и на всички онези, които по един или друг начин са замесени в това тя да стигне до стомасите ни.     На тази най-стара алкохолна напитка, позната на света, има посветени поеми, мъдри цитати, късове народно творчество (като например историите за Биролюб Александров и Бирчо Евстатиев), цели книги и обикновени вицове.   И като казахме вицовете, предлагаме ви  забавни вицове, посветени на бирата:    \"Бирата е най-великото изобретение на човека. И колелото е готино, но не си върви с пържени картофки.\"   \"Трябва да си знаеш мярката, когато пиеш бира, иначе може да изпиеш по-малко.\"   \"Навън е такава жега, че като отворих хладилника и видях, че едната бира е изпила другата...\"   \"В бара:  - Искам една бира! - Ама господине, едва 9 сутринта е... - Добре, дайте и едни пържени яйца.\"   \"Стана ли вече ракия без 15 или все още бира и 45?\"   \"В бара влизат четирима мъже: - Какво ще поръчате?  - За мен едно лате макиато. - За мен една малинова лимонада.  - За мен ябълково смути. - За мен една бира и трима нови приятели...\"   \"В кръчмата. Клиент към сервитьорката:  - Ракията ви хубава ли е?  - Даа! Колкото мен! - А, тогава донесете ми една бира...\"   \"Дебел мъж се качва в автобуса и започва на висок глас да говори: - Път на чичкото с аквариума, път на чичкото с аквариума! Едно дете му отстъпило мястото си, но след това въпросително го погледнало и попитало:  - А къде ви е аквариума? Нищо не виждам! Мъжът се погалил доволно по корема и весело отговорил:  - 300 грама цаца и 10 бири! Ей ги на!\"   \"Защо мъжете обичат жени с дълги крака? Защото им създават усещането, че много бързо ще прибягат да донесат две бири от хладилника.\"   \"- Ех, колко ми се е приял сладолед!  - Господине, какво ще поръчате?  - Три бири, моля!\"   \"Как се казва сервитьор в бирария? Халбинос.\"   \"- Тате, мисля, че обичаш бирата твърде много... - Това въобще не е вярно, Любобире!\" \"Какво велико изобретение е термосът! Всички си мислят, че пиеш топъл чай, а ти си си налял студена бира.\"   \"Мъж се оплаква:  - Днес, да ви кажа, бях много зле. Гърдите ме болят, главата ме върти... мислех си, че умирам. Само жената успя да ме спаси! - Как? Викна ти линейка ли?  - Не, каза, че отива за бира.\"   \"- Защо имаш толкова голям корем, от бира ли? - Не, за бира...\"   \"Най-сигурният начин да избегнете грозните петна от кафе е да пиете вместо това бира.\"   \"Ани всяка сутрин носи на мъжа си кафе в леглото, защото закъснее ли, той започва с бира.\"   \"В хладилника на всеки ерген има всички необходими продукти, за да се сготвят пържени яйца с бира.\"   \"За да получи внимание от мъж, жената е готова на всичко. Дори да отиде за бира.\"   \"- Скъпи, искам да ти се извиня, задето те обидих! Бутилка вино ще помогне ли?! - Каса бира! - Ауу, колко ранима била душата ти...\"   \"Започнах да се усещам, че всеки ден ходя до магазина за бира. Притеснявам се, че съм се пристрастил към шопинга...\"", "date": "2019.08.03", "title": "Защо бирата е най-великото изобретение на света и още 20 вица за пивото"}
{"url": "http://www.classa.bg/%D1%81%D0%B2%D1%8F%D1%82/item/398501-%D0%BD%D0%B0%D1%82%D0%BE-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D1%80%D0%B0%D0%B7%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%80%D0%B0%D0%BA%D0%B5%D1%82%D0%B8%D1%82%D0%B5,-%D0%BA%D0%BE%D0%B9%D1%82%D0%BE-%D1%81%D0%B0%D1%89-%D1%80%D0%B0%D0%B7%D0%B2%D0%B0%D0%BB%D0%B8%D1%85%D0%B0", "text": "Този петък, 2 август, САЩ официално се оттеглят от Договора за премахване на ракетите със среден и по-малък обсег на действие (ДРСМД). \r\n Припомняме, че Вашингтон обяви за спирането на участието си в него на 2 февруари, обвинявайки Русия в неспазване на договора. \r\n САЩ излязоха от Договора за ликвидиране на ракетите със среден и по-малък обсег на действие, но по добра американска традиция, според тях, за разпадането на Договора е виновна Москва. \r\n   \r\n   , се казва в съобщението. \r\n           ,- съобщават от структурите на НАТО. \r\n Както се казва със спортните среди «невероятен финт» на САЩ, и впечатляващо извъртане – от Договора излязоха именно те, но, въпреки това, Русия е «виновна». \r\n   \r\n \r\n   \r\n", "date": "2019.08.03", "title": "НАТО и Вашингтон обвиниха Москва за разпадането на Договора за ракетите, който САЩ развалиха"}
{"url": "http://www.classa.bg/%D1%81%D0%B2%D1%8F%D1%82/item/398502-%D1%80%D0%B0%D0%B7%D0%BF%D0%B0%D0%B4%D0%B0-%D0%BB%D0%B8-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE", "text": "При „твърд“ Брекзит а ла Борис Джонсън Шотландия и Северна Ирландия могат да кажат „сбогом“  на Обединеното кралство.         Как ще се промени положението на съюза след “твърд” Брекзит без сделка, към който се стреми премиерът Борис Джонсън? Става дума не за Европейския съюз, а за обединението между Англия, Уелс, Шотландия и Северна Ирландия, познато днес като “Обединено кралство Великобритания и Северна Ирландия”. Обединено – но докога? В Шотландия и Уелс все повече хора настояват за независимост от Обединеното кралство, най-вече заради неблагоприятните икономически последици от напускането на ЕС без сделка.      В Северна Ирландия, чиято граница с Ирландия би станала външна граница на ЕС, призивите за обединение с Република Ирландия стават все по-гръмки. Британският премиер Джонсън вече приключи първите си официални посещения в Уелс, Шотландия и Северна Ирландия, но навсякъде беше посрещнат крайно резервирано. Каква е ситуацията във всяка една част на Обединеното кралство? Северна Ирландия През 1921 г. Южна Ирландия (съставена от 26 графства) се отделя от Обединеното кралство и Ирландия след войната за независимост. Останалите шест графства в северната част на Ирландия остават в Обединеното кралство. По-голямата част от населението са протестанти, които се възприемат като британци и искат да останат в кралството. Малцинството са католици и се определят като ирландци. Засега обаче само малка част от католиците настояват за обединение с Ирландия. От 60-те години на 20 век между двете религиозни групи постоянно има сблъсъци, терористични атаки и нападения срещу британски войници и полицаи. За да бъдат уредени т. нар. „неприятности“ между двете религиозни групи, през 1998 г. е сключено Белфасткото споразумение, познато още като споразумението от Разпети петък. Оттогава е премахната границата между Северна Ирландия и Република Ирландия, която се смята за ключов фактор в досегашното мирно съвместно съжителство. В споразумението за излизането на Великобритания правителството на Тереза ​​Мей и ЕС се договориха, че тази граница ще остане отворена, докато не се постигне окончателното решение след Брекзит. Северна Ирландия трябва да остане в митнически съюз с Ирландия и по този начин в ЕС. Борис Джонсън иска да премахне тази клауза, тъй като това би означавало, че Северна Ирландия и останалата част от Обединеното кралство ще бъдат облагани с мита, различни от тези в другата част на ЕС. Сред партиите в В Северна Ирландия има дълбоко разделение по темата. Републиканските партии настояват за повторно обединение с Ирландия, докато т.нар. юнионисти не желаят да прекъсват връзката с Великобритания. Белфасткото споразумение предвижда Северна Ирландия да може да напусне Кралството с референдум при мнозинство. В случай на ‘“твърд” Брекзит тази клауза може да бъде активирана. Ирландският премиер Лео Варадкар несъмнено може да си представи обединението със северната част на острова като възможност за оставане в ЕС. Дори либералните протестанти биха имали съмнения дали ще се чувстват у дома си в една бъдеща националистическа Великобритания, обяснява Вардакар. Шотландия Новият премиер Борис Джонсън беше освиркан при посещението си в Шотландия в понеделник. Никола Стърджън, която ръководи правителството в автономната област, заплаши Джонсън с референдум за независимост в Шотландия в случай на Брекзит без сделка. „По време на целия процес на Брекзит Шотландия бе напълно игнорирана. Спрете да унищожавате страна ни“, призова Стърджън. През 2014 г. шотландците проведоха референдум, на който отхвърлиха независимостта на Шотландия и оттеглянето от Великобритания. Но сега ситуацията е съвсем различна, смята Никола Стърджън. По онова време много шотландци се обявиха против, защото независимостта означаваше, че ще трябва да напуснем и ЕС. Сега е обратното – ако останем в Обединеното кралство, автоматично излизаме от ЕС. Тъй като на референдума за Брекзит от 2016 г. шотландците гласуваха “за” оставането в съюза, сега те трябва да създадат независима държава, за да могат да бъдат приети отново в ЕС. От шотландска национална гледна точка обаче този план има един недостатък: новият референдум трябва да бъде одобрен от правителството на Борис Джонсън в Лондон. Вестник „Сънди Таймс“ публикува анкета през юни, според която привържениците на шотландската независимост биха спечелили следващия референдум с преднина от шест процента. Уелс В Уелс, който принадлежи към Кралство Англия от 1282 г., винаги е съществувало съпротива срещу влиянието на Лондон. Според проучване на БиБиСи, по-малко от 10 процента от 3-милионното население на Уелс подкрепят идеята за независимост на държавата. Почти от 100 години съществува националистическа партия, която се бори за независимост. На последните парламентарни избори тя спечели 4 места. Лидерът й Адам Прайс наскоро обяви, че ако в края на октомври се стигне до Брекзит без сделка, в Уелс ще се проведе референдум за независимост. „Парламентът в Лондон, а не в ЕС, изневери на хората от Уелс“, смята Прайс. Уелс има ограничен автономен статут и собствен парламент. Първият министър на Уелс Марк Дрейкфорд критикува консервативния премиер Джонсън за това, че няма „план“. Земеделските стопани в Уелс ще пострадат, ако от октомври ЕС спре да изплаща субсидии. Дрейкфорд определено не смята за сериозно неясното обещание на Джонсън за по-добра „сделка“. Нищо чудно, че новият британски премиер беше освиркан в Кардиф, Уелс. Дрейкфорд обаче не настоява за независимост като своя шотландски колега. Мнозинството от уелските граждани гласуваха “за” излизане от ЕС на референдума за Брекзит през 2016 година. Дали кралицата ще загуби част от своите поданиците при евентуален “твърд” Брекизит, заради това, че шотландците, северните ирландци или уелсите ще формират независими държави? На този въпрос е трудно да се отговори в момента, казва Кейти Хейуърд, социолог от Кралския университет в Белфаст, Северна Ирландия. „Засега признаците за подобно развитие все още не се виждат на хоризонта, но след Брекзит без сделка със сигурност всичко може да се промени.“, смята Хейуърд.  ", "date": "2019.08.03", "title": "Разпада ли се Обединеното кралство?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398503-%D0%BA%D0%BE%D0%B9-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D1%81%D0%B2%D0%B8%D0%BD%D1%81%D0%BA%D0%B0%D1%82%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Принудителното заколение на домашната свиня разлюти българите до степен да я бранят с пушки. В Пазарджишка област заплашиха с гражданско неподчинение. А само след два месеца започва кампанията за местни избори.         В година на местни избори и свинската касапница стана политически въпрос. Заради африканската чума по свинете (АЧС), поразила и България, в 20-километровите райони около индустриалните свиневъдни ферми бе решено да се избият свинете от “задния” двор, защото заразата тръгна оттам. И ако българите търпеливо понасят несгодите на лошите пътища, лошото здравеопазване и местните феодали, принудителното заколение на домашната свиня ги разлюти до степен да я бранят с пушки.  Тридесет и един кметове от пазарджишки села, начело с кмета на община Пазарджик Тодор Попов, обявиха, че няма да изколят домашните прасета до днес, 2 август, когато изтича крайният срок. След преговори със земеделския министър Десислава Танева вчера срокът бе удължен до 11 август само за Пазарджишка област. Ако не унищожат животните си, ще стане принудително, със съдействието на екипи от МВР. В отговор местните заплашиха с гражданско неподчинение. Срещу заповедта на Танева има подписка, а пред БНР кметът на Хаджиево Андон Андонов каза, че че ще има съпротива: “Приготвил съм пушките, взел съм ключа от камбанарията. Няма да пускам сирената, защото ще направя беля. Това е абсолютно сериозно”. Прасето - традиция и прехрана В България още се помнят   пак заради чума по животните и баба Тодорка Сакалиева, която изстрада загубата на стадото си пред камерите. В “свинската акция” обаче сблъсъците ще са по-яростни. А само след два месеца започва кампанията за местни избори. В най-бедната държава в ЕС, гледането на прасе не е само традиция, а и прехрана за мнозина. Наредба 44 за ветеринарномедицинските изисквания към животновъдните обекти   разрешава в стопанства “заден двор” да се отглеждат до пет прасета, но без свине-майки. Хората обикновено продават няколко, а едно си оставят за зимата. Проблемът е, че контрол върху тези животни на практика не съществува.     От началото на 2019 г. до края на май са регистрирани 40 317 прасета в стопанства “заден двор”. В действителност обаче животните са много повече. Десислава Танева призна наскоро, че Министерството на земеделието, горите и храните не е в състояние да извършва сериозни проверки на терен и такива ще се правят “въз основа на получени сигнали и на случаен принцип, заедно с експерти от Българската агенция по безопасност на храните (БАБХ)”.   Министърът на земеделието и храните Десислава Танева и вицепремиерът Томислав Дончев при на среща при президента Румен Радев, посветена на АЧС   Затова и насред лято в България се повишиха покупките на фризери. Поради факта, че африканската чума не е опасна за човека, десетки стопани в застрашените райони пренебрегнаха указанията на БАБХ месото да не се замразява, освен ако не е минало през топлинна обработка за минимум 30 минути при 70 градуса. А кметове не само в Пазарджишко си затварят очите и не съдействат - за да не сърдят избирателите. Вицепремиерът Томислав Дончев, който оглавява щаба за справяне със заразата, призна как хората крият прасета по домове и спални и дори ги пренасят в съседни села по горски пътеки нощем, за да ги опазят от заколение. “Нека да я има тази традиция - на домашното прасе, ние казахме, няма проблем, направете списъци на тези животни в “заден двор”, за да се предприемат мерки за биосигурност. Знаете ли, че никой сега не дава проби за трихинелоза”, коментира пред Дойче веле Румен Караманов, собственик на един от големите свиневъдни комплекси в България. На фона на народния гняв, африканска чума бе открита в пета свиневъдна ферма в България и ще бъдат унищожени нови 17 500 прасета, което ще прибави нови сто тона отпадъци към убитите над 100 000 за последните две седмици. България и отрасълът - общо 65 ферми с около 580 000 прасета, плащат цената за повече от година безхаберие на държавната и на местните власти, непредприели ефективни мерки за справяне с болест, за която няма ваксина и лечение, и смъртността е 100 процента. Към момента, по данни на земеделския министър, огнищата на зараза са 57: 26 в лични стопанства, при домашни свине, 5 - в промишлени свинекомплекси, и още 26 - при отстреляни диви свине. А чумата успя да се прехвърли и в Южна България. Държавата подцени опасността Пред Дойче веле собственици на ферми определят сегашната ситуация като пик на болестта, тъй като в летния период заразата е по-лесно разпространима, включително чрез кърлежи, комари и т.н. Африканската чума по свинете (АЧС) върлува от 2000-а година в много европейски държави, в т.ч. Русия и Украйна, а към момента случаи на заболявания са докладвани в 10 държави от ЕС: Латвия, Литва, Словакия, България, Полша, Румъния (диви свине и индустриални ферми), Естония, Унгария, Белгия (само диви прасета) и Италия в района на Сардиния. Наред с летния пик, остава заплахата за навлизане в България на болни животни от Румъния с нейните над 1000 огнища на болестта. Причините са две: оградата от бодлива тел, за която бяха похарчени 5 милиона лева на данъкоплатците, реално не спира животните, а повишеният наскоро от 50 на 150 лева бонус за отстрел е за служителите на горски стопанства и ядоса ловците. Докато властите издават предписания за 20-километрова зона за биосигурност около индустриалните ферми, където да се избият всички прасета в “заден двор”, от Румъния все така безпрепятствено влизат болни животни. Дунав не ги спира, а румънските туристи пренасят месо и месни продукти. Румен Караманов нарече сегашните мерки на властите \"адекватни\". Пред Дойче веле той отбеляза, че отговорността е на всички власти, но тежестта пада върху областните управи и кметовете, които заедно със структурите на Българската агенция за безопасност на храните (БАБХ) трябва да проверят спазват ли се мерките за клане на прасетата от обекти “заден двор” и да преценят необходимо ли е обявяване на кризисна ситуация в районите им. Караманов посочи Добрич като добър пример за координирани усилия, но не скри, че разяснителните кампании, които е трябвало да водят кметовете за опасността от АЧС, са били подценени и въпреки разработените преди година планове много от мерките в тях не са били осъществени.   Румен Караманов, собственик на един от големите свиневъдни комплекси в България   “Сега гасим пожар… Алармирахме БАБХ още преди година и половина, но не само агенцията е отговорна. Кметовете са длъжни да знаят колко животни се отглеждат в “заден двор” и да информират областните структури на БАБХ. Когато трябва да се вземат мерки, политиката няма място”, заяви Румен Караманов и припомни закон отпреди век, задължаващ местната власт да известява хората чрез глашатай и телеграф. По думите му, по онова време България се е справяла с всякакви зарази, а днес държавата изпада в ситуация хем да плаща, че някой не си е свършил работа, хем парите отиват да се “спонсорират” чужи икономики. Колко ще струва и кой ще плати Правителството отпусна 3,7 милиона лева за мерки за справяне с АЧС. От земеделското министерство вчера не успяха да отговорят на въпрос на Дойче веле какъв е приблизителният размер на щетите от върлуващата зараза към момента. Преди година, в мотивите към законопроект, разрешил груповия лов на диви свине от лятото, пишеше, че заплахата, която АЧС представлява за свиневъдния сектор, се измерва с преки и косвени загуби за около 500 милиона лева. Обезщетения от държавата се полагат само за собствениците на животни, които са били евтаназирани. Еврокомисията ще рефинансира по-късно тези разходи - в размер от 50 до 100 процента. За България се очаква обезщетението да бъде 75 на сто, обеща министър Танева. Но за да не сърди избирателите преди местните избори наесен, властта започна да обещава, че ще плати за всички избити домашни прасета, независимо дали са регистрирани - понеже собствениците им помагат на държавата. Никой не се наема да прогнозира кога ще приключи битката с чумата, за да не се допуснат две катастрофи: екологична - заради проблеми с унищожението на животинските отпадъци, и икономическа - заради удара по отрасъл, който осигурява 20 000 работни места, няколкостотин милиона лева приходи и пазар за част от продукцията на българските зърнопроизводители. На въпрос на Дойче веле колко е платеното и преработено количество животински отпадък, за което са сключени договори, от БАБХ не дадоха отговор. Оттам съобщиха, че “при отговора на въпроса се засягат интереси на заинтересовани страни и с оглед на това, че са налице данни за търговска тайна при разкриването, на която могат да бъдат нанесени вреди на трети лица, в момента има висящо съдебно производство” и БАХБ ще се съобрази с влязлото в сила съдебно решение. На среща с министри, ангажирани със справянето с АЧС, президентът Румен Радев постави проблема в политически контекст, изтъквайки, че тази криза е \"само част от общата кризисна ситуация в страната, свързана и с пробива в НАП, засегнал 5 млн. български граждани, и с неизгодните в правно и финансово отношение договори за F-16, засягащи в перспектива всички българи, и с набиращите енергия протести за избор на нов главен прокурор, и, разбира се, с много други теми”. Премиерът Бойко Борисов отказва да отговаря на журналистически въпроси за чумата и изглежда дистанциран от проблема. Животновъдите едва ли искат да се снимат с него - така както се тълпяха детските учителки миналия уикенд. А хората по селата едва ли ще благодарят на правителството за свинските погребения.  ", "date": "2019.08.03", "title": "Кой е виновен за свинската касапница в България?"}
{"url": "http://www.classa.bg/%D1%81%D0%B2%D1%8F%D1%82/item/398504-vw-%D0%B2-%D1%82%D1%83%D1%80%D1%86%D0%B8%D1%8F-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0-%D0%B2%D1%8A%D0%B7%D0%BC%D1%83%D1%82%D0%B5%D0%BD%D0%B8", "text": "Срещу евентуалната инвестиция на Фолксваген в Турция се чуват все повече гласове в Германия. Сега към критиките се присъедини и влиятелният булеварден вестник \"Билд“. И не е изключено да се стигне до промяна в решението.       \"Много германци вече не ходят на почивка в Турция. ЗАРАДИ държавния глава Реджеп Тайип Ердоган. Германци лежат в турски затвори. ЗАРАДИ Ердоган\", пише още в самото начало на статията. \"И сега изведнъж Фолксваген ще строи нов завод в Турция? ЗАЕДНО с Ердоган – турския деспот, който царува в дворец с 1000 стаи, хвърля опозиционери зад решетките и заплашва медиите и правосъдието?\" По-нататък са изложени фактите за планираната инвестиция. Авторите твърдят, че последните останали кандидати са Турция и България, а решението се очаква в края на август. Според \"Билд\", в България са възмутени от това, че Фолксваген предпочита да сложи в джоба си по-високите турски субсидии. И че бившият канцлер Герхард Шрьодер може би също е дърпал конците.     \"А какво казва VW? Официално – нищичко\", пише \"Билд\" и уточнява, че независимо от това в Надзорния съвет везните определено клонят към Турция. В самия концерн са наясно, че това решение е много деликатно – и го дискутират бурно, отбелязват авторите и продължават: \"Шефът на VW Херберт Дийс, който в рамките на преговорите се е срещал лично с Ердоган, дори е поискал становище от канцлерството. Оттам му дали зелена светлина за всяко решение, което би обвързало Турция по-здраво към Европа и към НАТО. А изграждането на завод на Фолксваген ще подаде тъкмо такъв сигнал. В самия концерн се опитват да омаловажат турския случай. Един от мениджърите казва: \"Такъв завод е решение за 40 години напред. А дори Ердоган не може да остане толкова дълго на власт\". Статия по същата тема публикува и \"Зюддойче цайтунг”. В началото вестникът пише, че заводът на Фолксваген вероятно ще се строи край Маниса, близо до Измир. \"Но поне още два турски града в момента изтъкват своите предимства. Макар че всъщност изобщо не е сигурно, дали германският концерн ще отиде именно в Турция\", пише \"Зюддойче цайтунг”. Вестникът цитира становището на министър-председателя на Долна Саксония Щефан Вайл ( ), че решението ще е икономическо, а не политическо. По-нататък в статията четем: \"Но Ердоган едва ли много се интересува от тази тънка разлика. Президентът много иска да си припише заслугата за очакваната инвестиция в размер между 1,3 и два милиарда евро. Напоследък Турция се свлича по склона на рецесията, а през първото тримесечие безработицата официално достигна 13,7 процента. Планираният завод на Фолксваген ще открие до 5000 нови работни места. Критиците обаче предупредиха концерна да не се ангажира в Турция заради състоянието на човешките права в тази страна. В тази връзка Вайл казва, че не бивало у демократите в Турция да се създава впечатлението, че страната им изцяло е оставена на произвола на съдбата.\" \"Зюддойче цайтунг” цитира позиция на концерна, че дъщерната му фирма MAN вече от години произвежда автобуси в Анкара. \"Говорител на концерна похвали \"надеждността на доставките\" и \"максимално високите стандарти за качество\", които са характерни за производството в Турция. Саудитска Арабия също беше поканила Фолксваген. По информации на АРД, Риад предложил премия от около 1000 долара за всеки автомобил, който Фолксваген произведе през следващите 10 години в Саудитска Арабия. Но в момента по политически причини е изключено концернът да се ангажира в тази страна. Иначе в списъка е и България, която примамва с по-ниските заплати\", пише „Зюддойче цайтунг”. А според \"Билд\": \"В България емоциите кипят\" в контекста на предположението, че изборът в полза на Турция вече е направен.    ", "date": "2019.08.03", "title": "VW в Турция? В България са възмутени"}
{"url": "http://www.classa.bg/%D1%81%D0%B2%D1%8F%D1%82/item/398505-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B5-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D1%82", "text": "В Югоизточна Европа купуват оръжие, както никога досега. А Русия продължава да се меси и така допълнително увеличава потенциала за конфликт пред вратите на ЕС, пише Борис Калноки в германския вестник “Ди Велт”.         На 26 юли Румъния съобщи, че е спряла на Дунава конвой с руска военна техника за Сърбия - десет използвани, но модернизирани бронирани машини от вида БРДМ-2. Това бе само част от един необичаен подарък за Сърбия, включващ 30 танка и още толкова бронирани автомобила - подарък от руския народ за сръбския. Румъния блокира доставката заради санкциите на Европейския съюз срещу Русия, наложени заради анексията на Крим. След което руснаците изпратиха машините в Сърбия по въздушен път през Унгария, чийто премиер Виктор Орбан винаги се е стремил към поддържането на добри отношения с руския президент Путин. На 29 юли сръбският президент Александър Вучич специално благодари на Путин за приноса му в \"увеличаването на бойната мощ на сръбските въоръжени сили\".     Новината само потвърди амбициите на Сърбия да модернизира войската си и да изгради своя мощна отбранителна индустрия, разчитайки на Русия, което е много опасно, пише Борис Калноки в \"Ди Велт\". Тъй като - от една страна - Русия вече демонстрира в Украйна желанието си за увеличаване на сферата си на влияние чрез военна сила. От друга - съобщението на сръбското правителство, че би нападнало Косово в случай, че страната създаде своя собствена армия, звучи крайно заплашително. Решението за създаване на косовска армия бе взето миналия декември от парламента в Прищина - не на последно място, защото и Сърбия се въоръжава, припомня Борис Калноки. Страните от НАТО - в единен строй Процесът е част от общото въоръжаване на Източна Европа. Най-вече новите членки на Европейския съюз, от Полша и Унгария до България, бързат да  модернизират своите безнадеждно остарели арсенали от съветски тип. Тези страни са и членки на НАТО. И купуват новите си оръжия, спазвайки финия политически баланс между САЩ и ЕС. Полша, например, масово увеличава военните си разходи и е една от малкото страни-членки на НАТО, чиито разходи за отбрана вече са достигнали договорените със САЩ два процента от брутния вътрешен продукт (БВП). И не е само това - до 2030-а година Варшава иска да надхвърли тази цифра и да похарчи 2,5 процента от своя БВП за въоръжение, най-вече за закупуването на супермодерните и изключително скъпи американски изтребители F-35.   Полша и Унгария обмислят покупката на F-35   Унгария също обмисля закупуването на F-35 и смята отново да увеличи военния си бюджет за следващата година с 20 процента. Сред унгарските предпочитания са германските танкове “Леопард” и хеликоптерите “Еърбъс”. И Румъния е увеличила разходите си за отбрана: само през 2017-а ги удвои от два на четири милиарда долара. Хърватия иска да купи американски изтребители F-16 възможно най-скоро, за да замени остарелите МиГ-21. Всичко това означава укрепване на НАТО в региона, подчертава Калноки, така че противопоставянето на Русия не е изненадващо.  Сърбия разчита на Русия и на Беларус Тъй като сърбите са икономически по-слаби от членовете на ЕС в региона, Москва ги снабдява с оръжие: освен споменатите по-горе танкове, Сърбия получи като подарък и шест бомбардировача от типа МиГ-29, Беларус изпрати още осем. Щом приключи модернизацията на самолетите, Сърбия ще се превърне в най-голямата военновъздушна сила в региона. Самолетите и танковете са подаръци, но и те струват пари: по съобщения на медиите Белград ще трябва да плати 185 милиона долара за модернизацията на самолетите. А след тях - и за системите за противовъздушна отбрана \"Бук\". От страните от бивша Югославия Сърбия харчи най-много пари за въоръжение - 731 милиона долара през 2017-а година. Албания е на второ място със 168 милиона долара. Ако се отчетат и плановете на Косово да похарчи 98 милиона долара през следващата година за планираната си армия (от 5000 войници), албанският фактор би натежал доста силно във военния баланс на Балканите, прогнозира Борис Калноки. Размяна на територии? Новата надпревара във въоръжаването е преплетена с политически аргументи. Албания и Косово са сключили митнически съюз и икономически се развиват заедно. В Сърбия това се разглежда като опит да се създаде \"Велика Албания“ - термин, с който албанското правителство обича да провокира. От една страна, за да упражнява натиск върху ЕС за ускоряване на процеса на присъединяване, от друга - защото острата реторика винаги се възприема добре от аудиторията в страната. Освен това все още съществува идеята на сръбския президент Вучич и на косовския Хашим Тачи да разрешат конфликта в Косово чрез размяна на територии. Това на свой ред би могло да доведе до  ефекта на доминото - като например разцепление на Босна чрез присъединяването на нейната хърватска и сръбска част към съответната родина-майка. Или дори до разцепление на Македония, където живеят много албанци. ЕС се опитва да смекчи този дебат, именно защото подобни идеи имат голям потенциал за конфликти. В момента темата вече не е на дневен ред. САЩ обаче изглежда биха възприели размяната на територии, ако това би довело до стабилност в дългосрочен план. Едно е сигурно - колкото повече се въоръжават страните, толкова по-опасни стават политическите конфликти в региона, заключава Борис Калноки в \"Ди Велт\".", "date": "2019.08.03", "title": "На Балканите се въоръжават"}
{"url": "http://www.classa.bg/%D1%81%D0%B2%D1%8F%D1%82/item/398506-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%B8-%D0%BD%D1%83%D0%B4%D0%B8%D0%B7%D0%BC%D1%8A%D1%82", "text": "Нудизмът е практика в Германия. Смята се дори, че това е страната, в която се е зародило натуристкото движение. Но как стоят днес нещата? Дали нудизмът е станал още по-популярен или е по-скоро на път да изчезне?       На редица места в Германия нудизмът е не само допустим, но и се практикува много охотно. Той е разрешен и по балнеолечебните курорти, в сауните и в спа-центровете, както и на много плажове и езера. Известен е с абревиатурата FKK - свободна култура на тялото. Почитателите му обаче се опасяват дали и занапред ще могат да се отдават спокойно на хобито си - заради забраните за разголване на обществени места и спадащата популярност на плуването гол. Традиция с ниво, която може и да стряска Според Грегор Гизи, председател на партията на Европейската левица, би било жалко да се въвеждат ограничения на нудизма - \"FKK има ниво\", смята той. И цитира изказване на сексолог след обединението на Германия, според което \"порнографската гледна точка\" на западногерманците станала причина за потискане на радостта от нудизма - при положение, че този обичай е бил много по-разпространен на Изток, в някогашната ГДР, отколкото на Запад. Отношението на британците, например, към голото тяло, е коренно различно от това на европейците от континента - \"островитяните\" не са свикнали с голотата и се сблъскват с нея само във връзка със сексуализираните реклами, музикалните клипове или порнографията. Затова и се случва да се смущават, ако се натъкнат на \"нормална голота\" в сауната или на плажа.     \"В англоезичните култури отношението на хората към техните тела е по-различно, отколкото в Германия, България, Франция или Австрия\", посочва американската антроположка Анегрет Щайгер. Тя е родена в Щутгарт, но още от студентка, от 1987-а, живее в САЩ. По нейните думи: \"В Съединените щати показването на голотата е скандал, но същевременно около нея се вдига огромен шум\". Разликата между \"обикновената\" и \"сексуализираната\" голота \"За мен лично бе невъобразимо да се съблека пред хора, докато през 2015-а не пристигнах с журналистическа стипендия в Берлин\", разказва шотландката Рейчъл Локстън. Имала нужда от много смелост, докато се реши да \"освободи\" тялото си. \"След като години наред не се чувствах комфортно в кожата си, или пък имах чувството, че тялото ми е ужасно или трябва да бъде прикривано, изпитах страхотно чувство, когато се оказах гола в сауната. И разбрах колко освежаващо е германското отношение към голотата.\"   Нудизмът е насочен към здравето, а не към сексуализиране на тялото   Локстън споделя, че години наред й се е налагало да се бори със своето лошо отношение към собственото й тяло, правила много диети, за да регулира теглото си. Но установила в Германия, че хората, които \"дръзват\" да се съблекат, са всякакви, и всички се чувстват добре. В този случай голотата няма нищо общо със сексуалността и не става дума за това да изглеждаш добре. А и както посочва левият политик Гизи: \"Жена с бикини може да изглежда много по-еротично от напълно гола жена. FKK за мен е възможна противотежест на всеобщото сексуализиране в рекламата, но и в обществото като цяло\". Назад към историята Първата германска нудистка организация е създадена през 1898-а година с идеята за поддържане на доброто здраве. И тя бързо се разпространява в околностите на Берлин, както и по бреговете на Северно и на Балтийско море. \"Още тогава, в началото на миналия век, хората са бягали далеч от градовете - далеч от корсета, напред към едно свободно дишащо тяло\", обяснява Анегрет Щайгер. Натуризмът не е насочен към сексуализирането на тялото, а към здравето. И се опира на идеята не само за освобождаването на хората от срама, но и от социалното неравенство и от нездравословните условия на живот в пренаселените градове по време на започващата индустриализация. Появяват се и десетки списания и филми, посветени на темата FKK. По време на нацизма нудизмът първоначално е забранен, но скоро след това се завръща - вероятно поради култа на национал-социалистите към тялото, както предполага Щайгер. Тя изтъква, че нудизмът поне частично е възприет от идеологията на нацизма, имайки предвид излизането през 1936 на книгата на Ханс Сурен \"Човекът и слънцето\" и появата през 1938 на пропагандния филм на Лени Рифенщал \"Олимпия\". FKK продължава да съществува и след войната, и то едновременно в двете части на Германия. Все пак в ГДР добива и допълнителна значимост, тъй като символизира и освобождението от репресивната държава. Оригинали и имитации Сауните, свързани със секс-бизнеса, обаче нанасят големи щети на имиджа на нудизма. \"Има такива клубове или публични домове, които се определят като FKK-сауни, но всъщност само се крият зад това понятие. При това положение се стига до злоупотреби с идеята\", обяснява Анегрет Щайгер. Тя посочва също, че в случая става дума за евфемизъм, предназначен да повиши възприемането на проституцията. \"При FKK и нудизма тържествува освободеното от пречки като дрехите тяло сред природата под слънчевите лъчи. Докато в сауните FKK само секс-труженичките са голи, с изключение на високите токове. Това не е идеята на FKK\", изтъква антроположката. Дали в такъв случай FKK ще може да се опази в съвременна Германия? Мнението на Грегор Гизи е следното: \"Отговорността се носи от местните власти - от тях зависи да определят районите за нудизъм по плажовете и да не допускат да бъдат заблудени от инвеститорите. Същевременно е много смешно, че на посетителите в берлинските сауни им се налага да се обличат във външните басейни, за да не безпокоят туристите. FKK е израз на самочувствие и на откъсване от обществената принуда. Това е важно и трябва да се насърчава\".  ", "date": "2019.08.03", "title": "Германците и нудизмът"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398494-%D0%BC%D0%BE%D0%B4%D0%B5%D0%BB%D0%BA%D0%B0-%D1%81-%D0%BF%D0%B8%D1%89%D0%B5%D0%BD-%D0%B1%D1%8E%D1%81%D1%82", "text": "Сръбската моделка на Playboy Сорая Вучелич е потопила суперколата Lamborghini Huracan Spyder в басейн на Лазурния бряг във Франция. Самата тя публикува видеоклип от произшествието в своя акаунт в Instagram. \"Когато кракът на токчета се подхлъзне от педала на спирачката, \"Ламбо\" се оказва в басейна\", пише тя под публикация, на която се вижда как работници се занимават със синята кола в близост до басейна след случилото се. Също така на видеото можете да видите високите токчета на Сорая и професионалната техника за видеозаснемане - очевидно автомобилът е бил част от видеоклип.     Някои потребители в мрежата се съмняват, обаче, дали колата е била в басейна, защото няма преки доказателства. Според тях, много е възможно моделката да е обявила за този инцидент, за да увеличи популярността си.       ", "date": "2019.08.03", "title": "Моделка с пищен бюст..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398495-%D0%BF%D0%BE%D1%85%D0%BE%D1%82%D0%BB%D0%B8%D0%B2-%D1%81%D0%BB%D0%BE%D0%BD-%D0%BD%D0%B0%D0%BF%D1%80%D0%B0%D0%B2%D0%B8", "text": "Плеймейтка от САЩ попадна в неловка ситуация по време на сафари. Докато се радвала на слон, тя се оказала обект на ухажване на... слон. На разпространените от медиите кадри се вижда, че момичето, облечено в оскъдни бикини, се приближава доверчиво към слона. В този момент той започва да я опипва с хобот.      Красавицата започва да пищи и да опитва да го спре, но той е непреклонен. Протяга хобота си и опитва да я съблече. Моделката едвам успява да отскочи и да прикрие разголените си гърди с ръце, когато слонът съблича горната част на оскъдния й бански. По-късно плеймейтката признава, че хоботът на слона приличал на \"голяма мъжка ръка с прахосмукачка\".", "date": "2019.08.03", "title": "Похотлив слон направи..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398496-%D0%B3%D0%BB%D0%BE%D1%80%D0%B8%D1%8F-%D0%B5-%D0%B2-%D1%88%D0%BE%D0%BA", "text": "Много лоша новина помрачи почивката на попфолк дивата Глория. Бабата на изпълнителката си отиде от този свят. Тъжната вест съобщи самата изпълнителка в социалните мрежи, където публикува и снимка с любимата си баба.     \"Да е светло по пътя ти, бабче!\", написа певицата, а под статуса й заваляха коментари в израз на подкрепа от страна на хилядите й последователи.   Известно е, че Глория бе много близка с баба си и дори много пъти е споделяла, че тя е човек, на когото дължи наистина много в този живот.", "date": "2019.08.03", "title": "Глория е в шок"}
