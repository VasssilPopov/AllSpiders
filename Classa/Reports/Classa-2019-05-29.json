{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396090-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-%D0%BF%D0%BE%D1%85%D0%B0%D1%80%D1%87%D0%B8%D0%BB%D0%B8-78-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-16-%D0%B3%D0%BE%D0%B4%D0%B8%D0%BD%D0%B8", "text": "Близо 78 млн. лева похарчили банкерът Цветан Василев и семейството му за близо 16 години до 2014 г. Това каза основният свидетел на прокуратурата по делото за фалита на КТБ Бисер Лазов. С тези пари банкерът построил къща, купил си самолет и ползвал услугите на един от най-влиятелните архитекти във Виена.   Според Лазов, това ставало по схемата с пари от КТБ през кухи фирми. Част парите били и за покупки на Василева от Солун. Имало дори и списък с неща за пазаруване, който тя одобрявала. Днес за пореден ден спецсъдът изслушва показанията на Лазов. Той ще продължи с разказа за това как е фалирала банката през юни.", "date": "2019.05.29", "title": "Цветан Василев и семейството му похарчили 78 млн. лева за 16 години?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396086-%D0%BC%D0%B0%D1%80%D0%B5%D1%88%D0%BA%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B8%D0%BC%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BE%D1%82-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5,-%D0%B7%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D0%BF%D0%B0%D1%80%D1%82%D0%B8%D0%B7%D0%B0%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0", "text": "Парламентарната опозиция в България има по-голям резултат на европейските избори, отколкото управляващите. Това каза на пресконференция лидерът на ”Воля” Веселин Марешки. Наистина ли никой не го забелязва? Аз ви алармирам и се надявам все някой да намери смелостта да попита какво се случва. Всички мълчат, защото няма как да се обяви истинската коалиция - ГЕРБ, ДПС, ВМРО. Ако не броим така числата, това означава, че управляващите нямат необходимата подкрепа в обществото, заяви Марешки.   Борисов преди си имаше пудел, сега си има прасенце, заяви лидерът на \"Воля\". Попитан кого визира, той заяви: \"Прасенцето е едно. Мисля, че всички разбрахте кое прасенце имам предвид. Представете си, че е това, което Волен Сидеров също го е коментирал. Присъединявам се към него\" (От тези думи на Марешки стана ясно, че той визира вицепремиера и министър на отбраната Красимир Каракачанов,/ Марешки сигнализира за натиск върху структурите на \"Воля\" преди избори и фалшификации на техни резултати. Ние се гордеем с нашия резултат и с нашите структури и минаваме в партизанска война. Когато дойде моментът ние да получим в бюлетина на ЦИК резултата, който сме изкарали, ще направим тази промяна, която всички очаквате, заяви Веселин Марешки. Попитан дали може да се очаква сближаване между \"Воля\" и \"Атака\", Марешки заяви: \"Може да очаквате сближаване между нас и ГЕРБ. В крайна сметка, който е с ГЕРБ – подкрепя цигански гласове, печели. Джамбазки го взеха от едно момченце и за 5 г. в европарламента го излъскаха. Смятам плътно да се залепим за ГЕРБ. Надявам се да разбирате сарказма ми. Нас на колене няма да ни поставят. Това можете да си го запишете. Всеки, когато сутрин стане, е много важно да не му се повдига от това, коевто вижда в огледалото. Ако това се случи, България ще стане земен рай, както се пее в химна, каза още Веселин Марешки.", "date": "2019.05.29", "title": "Марешки: Опозицията има по-голям резултат от управляващите, започваме партизанска война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396087-%D1%81%D0%BF%D0%B8%D1%80%D0%B0%D1%82-%D1%85%D0%B8%D0%BC%D0%B8%D0%BE%D1%82%D0%B5%D1%80%D0%B0%D0%BF%D0%B8%D1%8F-%D0%BD%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%BB%D0%B8%D0%BC%D0%B8%D1%82%D0%B8-%D0%B2-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE", "text": "Болници спират процедури по химиотерапия заради лимити в здравеопазването. Цялото отделение по онкология в болница „Сердика\" от понеделник не извършва вливания, информираха Дарик близки на онкоболните. Не е ясно и кога процедурите по химиотерапия ще бъдат възобновени, тъй като на болницата били наложени лимити „от днес за утре\". Съпругът на Даниела Арнаудова е на 40 години и е с рак на панкреаса. В началото на седмицата обаче се оказва, че поредният курс по химиотерапия не може да бъде извършен, тъй като на болницата са наложени лимити. Сега семейството не знае какво да прави, сподели Арнаудова пред Дарик.   „Всички пациенти, които попадат в отделението, просто са оставени без да знаем кога ще могат да си направят плануваните вливки хората. На всеки човек е планувано лечението. В нашия случай за 14 дни. Той вече пропуска една вливка. Кога ще му бъде отпусната, нямам никаква представа...Докторите не са виновни. Проблемът явно е в Здравната каса\", коментира тя. Според Ани Бонева от Центъра за защита на правата в здравеопазването това се случва заради лимитите, наложени от здравните власти. Една забрана не може да генерира друго поведение, коментира Бонева: „Когато има лимити, т.е. ограничения, няма как да се изпълняват регулярно дейности, които няма как един бизнесмен да си ги разсрочи във времето. Болните не могат да се разболяват по график, но по график са техните терапии. И когато даже графикът не може да бъде изпълнен, тогава за какво говорим.\"", "date": "2019.05.29", "title": "Спират химиотерапия на онкоболни заради лимити в здравеопазването?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396088-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BA%D0%BE%D0%BD%D0%BA%D1%83%D1%80%D1%81%D1%8A%D1%82-%E2%80%9E%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%BA%D0%B0%E2%80%9C", "text": "За 13-а поредна година Dir.bg организира националния конкурс . От 2006 г. насам всяка година стотици момичета от цяла България споделят своите снимки от вълнуващата нощ, която бележи нов етап в живота им. Всяка година десетки хиляди следят конкурса с повишен интерес, а имиджът му в медийното пространство е безупречен. Сред младите дами, обвити в празнично настроение и цветна феерия се търси момичето с естествената красота, очарование и неподправен стил.     Всички абитуриентки могат да се впуснат в това престижно предизвикателство, като изпратят свои снимки от бала на фейсбук страницата на Конкурс за Най-красива абитуриентка. Срокът за участие е 12 юни 2019 г. до 14:00 часа. Общо 20 момичета ще достигнат до големия финал.  Звездното жури, което ще избере победителката за 2019 г. е в състав певицата DARA, актрисата и модел Диляна Попова, режисьорът и актьор Ники Илиев и накрая, но не на последно място, миналогодишната „най-красива абитуриентка\" - Елица Луканова.   Победителката за 2019 г. ще се радва на чисто нов смартфон Huawei P30, спа ваканция за двама в апартхотел „Лъки Банско\", а всички 20 финалистки ще се докоснат до истинско парфюмно бижу - комплект Refan Gold.  Как да се включите, прочетете", "date": "2019.05.29", "title": "Стартира конкурсът „Най-красивата абитуриентка“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396089-%D0%BA%D0%B0%D0%BA-%D0%BF%D1%80%D0%B0%D0%B2%D0%B8%D0%BB%D0%BD%D0%BE-%D1%81%D0%B5-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "  Варненският и Великопреславски митрополит Йоан днес изнесе открит урок как се благодари на премиер и в частност на Бойко Борисов. На началото на правителственото заседание владиката се появи редом с министър-председателя, седна до него и зареди благодарности. За отпускането на още половин милион за строителството, по думите му на \"една разкошна катедрала, не знам такава дали е строена\".     Варненският митрополит даде отчет как се изразходват средствата за изграждането на храма \"Св. Прокопий Варненски\". Като няколкоминутното си изказване усря да благодари на премиера Борисов 7 пъти. При това показа реторична виртуозност. 1. Благодарности към вседържателя Бога и лично към Вас, г-н Борисов. 2. Благодаря сърдечно на Вас, че през 2017 г. Вие отпуснахте 300 хил. лв. за довършването на храма, които бяха отчетени миналата година. (тук вече Бог, известен още и като Началника, не се споменава) 3. С чувство на дълбоко уважение Ви благодаря сърдечно на Вас, защото съм чувствал винаги Вашата подкрепа. 4. С чувство на дълбоко смирение, с чувство на дълг и по-скоро безукорно трудолюбие, което трябва да се прояви и с разсъдителност от все сърце Ви пожелавам здраве и Ви благодаря за Вашето отношение към Светата Църква...(Борисов се прекръства). 5. И Ви благодаря по принцип за доброто отношение и за прекрасните симфонични отношения между църквата и държавата. 6. Благодаря сърдечно. Извинявайте. (Тук премиерът Борисов, който говори на \"ти\" на владиката, му отговаря: \"И аз ти благодаря. Обещанията трябва да се изпълняват\") 7. Благодаря Ви (Тази благодарност се чува вече слабо, защото митрополитът излиза от залата, но продължава да благодари). Така че обяснение за топлите отношения между правителство (и най-вече премиер) и Българската православна църква, както и щедростта на държавата към нея и в частност към Светия Синод може да се търси и в добрите маниери на българските владици, които знаят как да благодарят.  ", "date": "2019.05.29", "title": "Как правилно се благодари на Бойко Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396081-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BF%D0%B0%D0%B4%D0%BD%D0%B0,-%D0%BF%D0%BE%D1%87%D0%B2%D0%B0%D0%B9%D1%82%D0%B5-%D0%B4%D0%B0-%D1%81%D1%82%D1%80%D0%BE%D0%B8%D1%82%D0%B5-%D0%BF%D0%BE-%D0%BD%D0%B0%D0%B9-%D0%B1%D1%8A%D1%80%D0%B7%D0%B8%D1%8F-%D0%BD%D0%B0%D1%87%D0%B8%D0%BD", "text": "На Столична община отпускаме 15 млн. лева за доставка и модернизация на метровлаковете в града, на Габрово се дават 4 млн. лв. за ремонтиране на пътищата, които се рушат заради големите строежи там, коментира премиерът Ветото на президента беше отхвърлено, така че почвате да строите по най-бързия начин. От кв. ”Младост“ до АМ ”Тракия“ - тази страховита тапа трябва да се отвързва незабавно. Това каза министър-председателят Бойко Борисов в началото на редовното правителствено заседание, предаде Канал 3.  Става въпрос за измененията в закона за държавната собственост, с които се улеснява отчуждаването на имоти за изграждането на значими обекти. ”Както сме говорили, околовръстното на Пловдив, Пазарджик, АМ ”Хемус“, Монтана, Видин, Ботевград, Мездра, тези обекти трябва да тръгнат веднага. Те са жизненоважни за региона“, добави той.  С решение на правителството днес отпускаме 500 000 лева за довършване на катедралата във Варна - \"Св. Прокопий Варненски\", съобщи още министър-председателят.  Варненският и Великопреславски митрополит Йоан благодари на премиера за отпуснатите пари и посочи, че държавата и общината във Варна са давали нееднократно в последните години средства за ремонта на храма.  На Столична община отпускаме 15 млн. лева за доставка и модернизация на метровлаковете в града. Габрово ще получи 4 млн. лева за ремонт на пътищата в района, които бяха разбити от тежката техника, строяща инфраструктурни проекти там, а на община Петрич се дават 1,4 млн. лева за изграждане на път между комплекса Рупите и археологическите разкопки на един от големите антични градове - Хераклея Синтика, съобщи Бойко Борисов.  Премиерът призова регионалния министър Петя Аврамова, която днес има рожден ден, без никакво забавяне да работи по пътните проекти в страната.  Варненският и Великопреславски митрополит Йоан, кметовете на Варна и на Петрич Иван Портних и Димитър Бръчков благодариха пред журналисти в МС на премиера и на правителството за отпуснатите средства. Митрополит Йоан посочи, че в духовно отношение отпуснатите средства ще имат отблясъка си за десетилетията напред и изтъкна, че един построен храм е нова небесна врата, нов дом за молитва.  Митрополит Йоан благодари и на кмета на Варна за последователната подкрепа, като изтъкна, че вече шеста година помощта от страна на общината е в размер на 1,4 млн. лева.  Кметът на Петрич посочи, че с днешното решение на МС ще се реши един дългогодишен проблем. Парите са за асфалтиране на пътя до античния град Хераклея Синтика. Един такъв път е добавена стойност за икономическото, културно и имиджовото развитие на района и на България, добави Бръчков. Той напомни, че античният град е разположен на площ от над 10 кв. км и каза, че разкопките и подобряването на инфраструктурата ще продължат.    ", "date": "2019.05.29", "title": "Борисов: Ветото на президента падна, почвайте да строите по най-бързия начин!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396082-%D0%B7%D0%B0%D1%89%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D1%87%D0%B8%D1%81%D1%82%D0%B8-%D0%B4%D0%BE-%D0%BA%D0%BE%D1%80%D0%B5%D0%BD-%D0%B2-%D0%B3%D0%B5%D1%80%D0%B1-%D0%B8-%D1%81%D0%B0%D0%BC%D0%BE-%D0%B2-%D0%B4%D0%BE%D0%B1%D1%80%D0%B8%D1%87-%D0%B8-%D0%BF%D0%BB%D0%B5%D0%B2%D0%B5%D0%BD-%D0%BB%D0%B8", "text": "Може да се предполага, че ще се реже още в две области – Видинска и Ямболска, където нещата не са розови за управляващата партия „   Заканата е на премиера и лидер на ГЕРБ Бойко Борисов. Думите му издават решителност, породена от силен гняв и разочарование. Това е очевидно – в тези области управляващите загубиха. Може да се предполага, че „ще се чисти до корен“ още в две области – Видинска и Ямболска, където нещата не са розови за ГЕРБ. В Ямбол БСП печели убедително. Във Видин нещата са на кантар – при 99,29% обработени протоколи БСП бие ГЕРБ.  Защо Борисов реши да чисти до дъно в партията си? Ето какво говорят числата за четирите области.  Първо за споменатите поименно Плевен и Добрич.  Борисов може би е набрал на своите в Плевен още от предишните местни избори, когато Георги Спартански от Реформаторския блок измъкна победата от ГЕРБ. През 2015 г. цяла България посиня, БСП не успя да спечели нито един областен център. Но тази „каца с мед“ за ГЕРБ бе вгорчена от „лъжица катран“ - Реформаторите спечелиха Плевен и Добрич, близкият до тях Златко Живков би в Монтана, ДПС взе Кърджали. От това се разбира, че Добрич е старт дерт за Борисов.  ГЕРБ губи в Плевен не само на местните избори през 2015 г. Губи на президентските през 2016 г., на предсрочните парламентарни избори през март 2017 г. и на последните избори за Европейски парламент.   Значи Плевен се явява \"болката на Борисов\" така, както през 1997 година Бургас стана \"болката на Костов\". През последните пет години партията се представя нестабилно спрямо основния си съперник БСП – печели на европейските избори през 2014 г. и на предсрочните парламентарни същата година, но след това губи тази инерция. Ето как: на предишните избори за Европейски парламент в Плевен ГЕРБ печели 20 516 гласа, БСП – 17 697. На сегашните съотношението е 16 592 срещу 18 833. Ясно се вижда как червените възстановяват доверие, за сметка на загубено влияние на ГЕРБ. В същото време Борисов направи не малко за Плевен като премиер - през 2017 година европейските проекти за областта възлизат на близо 300 млн. лева, а на 17 май т.г  обеща на плевенчани магистрала \"Хемус\" да стигне до града през 2020 година. Зад числата на загубата в града стоят имената на областния координатор на ГЕРБ Владислав Николов, който е и депутат. Другите двама представители на региона в Народното събрание от ГЕРБ са Пламен Петров и Ралица Добрева. Гневът на Борисов като нищо може да ги застигне.  Да се върнем на Добрич и да видим как стоят нещата. И тук ГЕРБ отбеляза загуба на местните избори през 2015 г. За кмет на града бе избран Йордан Йорданов от Реформаторския блок, което стана причина Борисов още тогава да \"реже\". Още повече че управляващите се представят по-зле от БСП не за първи път. Така стоят нещата и на предсрочните парламентарни избори през 2017 г. Едва ли споменът, че на предишните европейски избори от 2014 г. ГЕРБ са се представили по-добре от БСП топли Пламен Манушев, депутат и областен координатор на управляващата партия.  През 2014 г. на евровота ГЕРБ взима 14 780 гласа срещу 10 433 сега. Сривът е сериозен. При БСП ситуацията е обратната - 10 958 гласа преди пет години, 11 855 – сега. Следователно, и Добрич е дерт за Бойко Борисов. И също стар. Преди две години заради скандала \"Суджукгейт\" лидерът на партията разпореди да бъдат освободени всички членове на областното ръководство на ГЕРБ - Добрич. Тогава Борисов също действа светкавично. Часове, след като главният прокурор Сотир Цацаров обяви, че депутат от ГЕРБ е изнудвал бизнесмен от Добрич за 4 т суджук с уговорката, че е за премиера, Борисов \"взе главата\" на Живко Мартинов. И не само неговата, \"отнесоха го\" и общинскте шефове на ГЕРБ. Ямбол е традиционна червена крепост, но ГЕРБ успя да я пробие на предишните местни избори , като не само прати в местния съвет два и половина пъти повече общинари (18 на 7), но и излъчи кмет (Георги Славов) още на първия тур. Но червените стопиха категорично тази преднина на президентските избори, затвърдиха лидерството си на извънредните парламентарни през 2017 г., като взеха 22 622 гласа срещу 17 949 за управляващите. В проценти това е 38,67% срещу 30,68%. Сега съотношението е същото – ГЕРБ има 30,03%, БСП – 38,78% или в гласове 9341 срещу 12 061.  Изводът се налага от само себе си, нещата за управляващите не стоят добре и местното ръководство на ГЕРБ, в лицето на областния координатор Георги Славов, има поводи за силно безпокойство. Както и за местния депутат на ГЕРБ от региона Юлиян Папашимов.  Четвъртата област, която ГЕРБ или загуби или спечели на кантар, е Видин.  Регионът също минава за червена крепост. И има защо. От всички избори проведени през последните пет години, ГЕРБ печели предсрочните парламентарни през 2014 г., но след като е загубил проведените няколко месеца по-рано европейски. На местните взима частичен реванш, спечелвайки толкова общински съветници, колкото и местната коалиция „Единни за промяна“, но успява да наложи своя кандидат Огнян Ценков за кмет срещу претендентката от „Единни за промяна“ Росица Кирова.  И дотук с победите. БСП печели убедително както на президентските избори през 2016 г. (34,05% срещу 21,87%), така и на предсрочните парламентарни през пролетта на следващата година – 38,02% срещу 27,84%. На проведените онзи ден избори за Европейски парламент ГЕРБ се преборва за доверието на 8269 души, а БСП – за 8523-ма.  Областният координатор Владимир Тошев, който е депутат от областта, очевидно не може да даде нужната тяга на видинчани, за да отлепят управляващите решително напред. Той е и единственият представител от региона в Народното събрание от ГЕРБ.  Със сигурност, когато представят на Борисов голямата карта с числата къде колко взима партията, ще лъснат и други пробойни. Защото показаната по-горе картина е твърде обща, не навлиза в детайлите – т.е. в общините, по-малките селища и конкретните избирателни секции.  ГЕРБ е партия от породата на вечните победители, не е ясно какво ще се случи с нея, ако започне да губи. Затова Борисов е гневен, въпреки победата. И затова, казват, в момента всички важни хора в ГЕРБ са като зайче пред питон – хипнотизирани от страх в очакване да бъдат погълнати.  ", "date": "2019.05.29", "title": "Защо Борисов ще чисти до корен в ГЕРБ? И само в Добрич и Плевен ли?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396083-%D1%82%D0%B8%D1%85%D0%BE%D0%BC%D0%B8%D1%80-%D0%B1%D0%B5%D0%B7%D0%BB%D0%BE%D0%B2-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BE%D1%82%D0%BA%D0%B0%D0%B7%D0%B0-%D0%BC%D0%BD%D0%BE%D0%B3%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82", "text": "Коментар на старши анализатора от „Център за изследване на демокрацията” Тихомир Безлов за „Новини.бг.” по повод на изборите за европарламент. На изборите в неделя у нас се случиха както очаквани, така  и неочаквани неща. Очаквана бе победата на ГЕРБ, но неочаквана бе голямата разлика между тях и БСП, които от своя страна ясно заявиха, че ще се борят за победа. Очакваше се ниска избирателна активност, но не чак толкова. Все още не са напълно изследвани факторите, довели до този мащабен  отлив от гласоподаване. Спадът е спрямо предходните такива избори през 2014 година, когато гласувалите са били от порядъка на 6,9 млн.души, а сега са 6,4 млн.души, сочат списъците на избирателите, т.е. има дислоциране. Трябва да отчитаме, че през 2014 година гласуването беше по-вътрешнополитическо след близо година протести срещу правителството на  . Тогава имаше голяма мобилизация на вота на центристите и консерваторите и огромно разочарование при левия електорат. Сега много българи не гласуваха, защото бяха разочаровани от негативната предизборна кампания, водена от страна на опозицията. Влияние в тази посока на негласуване оказаха и 4-те почивни дни, ваканцията на учениците, баловете на зрелостниците... Скандали за корупция и апартаменти доминираха сегашната предизборна кампания у нас. Да се надяваме, че това постави началото на един процес на очистване. Трябва да признаем, че преди у нас не се е случвало така мащабно да се разследват и проверяват сигнали за имотни и др. позодрения за нередности. Имаше единичен случай с къщата на   / депутат от СДС и ДПС/ през 2000-2001 г. и толкоз. Вътрешнопартийният проблем в БСП, е много сериозен. Стремежът на   да създаде нова група политици, които да са обвързани с вярност и лоялност към нея, доведе до противопоставяне с много от старите бесепари по места. Ако тя не постигне диалог с тях, дори да спечели вътрешните избори в БСП за лидерското място, това няма да свали напрежението в партията. Нинова не направи левицата привлекателна Това е друг голям проблем, който тя не можа да реши. БСП продължава да е капсулирана от стари партийни кадри с по 30-годишно, че и повече, присъствие. Не привличат нови съмпатизанти в центъра и това води до дългосрочни проблеми в левицата. Въпреки парата в свирката, погрешни социологически поручвания, даващи й предимство  и т.н., БСП се издъни, защото тези предварителни социологии са малко особени, тъй като повечето от анкетираните хора вече са наясно коя агенция на кого е и отговарят невинаги откровено като крият вота си. По-важно е обаче, че БСП не успя да вземе протестният вот, какъвто безспорно имаше. Той отиде при хора като осъдената на първа инстанция кметица на Младост Иванчева и др.. Вотът у нас се отличи с това, че очевидно няма остър дебат, какъвто има във Франция и Великобритания, където темата за Европа, ЕС предизвиква бунтове, протести и разделения. Големият проблем в нашата предизборна кампания бе, че не се коментираха европейските теми и политики, а вътрешни проблеми. За нас е от голямо значение темата за българските емигранти и какво може да се направи те да се върнат. Така, както направиха Полша, Естония и др.. Това е една много важна тема за нас, която няма как да се реши със собствени средства и трябва да се търсят европейски средства и помощ. Много от западните страни са готови да сътрудничат затова на източноевропейските си партньори, защото дисбалансите, са проблеми на всички държави в Европа. Изводите, които БСП и ГЕРБ трябва да си направят: БСП да си реши многото вътрешните проблеми и да привлича по-центристки гласоподаватели. ГЕРБ има проблеми с политици си по места и трябва да изгради система за контрол.   обяви, че ще разчиства структури, но трябва да внимава да не премахне и локалните мрежи, които тези хора са изградили. Такъв ход може да нанесе щети върху избирателите занапред. Рискова е тази задача. Примерът с кмета на Созопол е доста показателен. Ако този човек се махне, ще стане независим и ще отлее свои хора към евентуалната си нова структура. Подобна картина наблюдаваме в Хасково и на много други места. Но такива проблеми имаме не само у нас, полезен опит може да се почерпи от някои градове в Италия например. По отношение на местните партийни кадри също така е добре да се мисли за регламентираните им доходи. Не могат да бъдат привлечени способни хора, ако не получават легани средства. Те имат механизми веднага да си набавят нелегални приходи. При положение, че няма достатъчно ефективни системи за контрол, неминуемо се попада в скандали като „апартаментгейт”.", "date": "2019.05.29", "title": "Тихомир Безлов: Негативната кампания на опозицията отказа много българи да гласуват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396084-%D0%B1%D1%81%D0%BF-%D1%81%D0%B5-%D1%81%D1%80%D0%B8%D0%BD%D0%B0-%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D0%BB%D1%87%D0%BD%D0%BE%D1%81%D1%82-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8", "text": "Отворено писмо от Стела Кехайова, председател на партийна организация от Казанлък, до Изпълнителното бюро и Националния съвет на БСП   ОТВОРЕНО ПИСМО ДО ЧЛЕНОВЕТЕ на ИБ на НС на БСП   От позициите на българска гражданка и член на БСП считам за свой дълг за пореден път да изразя своето мнение в знак на протест срещу некомпетентното и пагубно ръководство на ИБ на НС на БСП, начело с Корнелия Нинова, което доведе до поредния погром за социалистическата партия. Ръководството на БСП не заложи на националното достойнство – едно от най-важните приоритети на българина. Ръководството не можа да убеди собствените си структури, че партията е част от европейската и световна левица. ИБ на НС показа, че умереният социалдемократически либерализъм и социалдемокрацията са чужди теми. Нещо повече – стана ясно, че между националното ръководство и ПЕС няма пресечни точки.     Далеч преди да започне предизборната кампания кръгът на Нинова охули председателят на ПЕС Сергей Станишев, въпреки приноса му за авторитета на България и ценен от редица европейски държави. Скандалите около определянето на водача и цялата листа демотивираха социалистите и симпатизантите на лявата идея. БСП не заложи на съхраняването на идеите и ценностите, на които трябва да е носител. Потъпкахте нормите на етиката, толерантността, подритвахте и без друго крехкото единство в собствената си партия докато накрая не го смачкахте и противопоставихте хората един срещу друг. Националното ръководство на БСП излъчихте разнопосочни послания, постоянни скандали, вътрешни партийни борби и еднолични решения и в същото време демонстрирахте тъпа увереност, че БСП ще победи. БСП се срина и заради политическата алчност на своите лидери, които сами си вменихте ролята на незаменими водачи. Сега Нинова и кръгът й дължите едно извинение не само на своите членове, но и на всички български граждани, които до днес подкрепяха БСП. И тъй като това няма да се случи, за това е време националното ръководство да понесете своята отговорност и да подадете оставки и освободите БСП от едноличното и безсрамно ръководство. Иначе път за БСП няма да има.", "date": "2019.05.29", "title": "БСП се срина и заради политическата алчност на своите лидери"}
{"url": "http://www.classa.bg/%D1%81%D0%B2%D1%8F%D1%82/item/396085-%C2%AB%D0%BA%D0%B0%D0%BF%D0%B8%D1%82%D1%83%D0%BB%D0%B0%D1%86%D0%B8%D1%8F-%D0%BF%D1%80%D0%B5%D0%B4-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D0%B0%C2%BB-%D0%B8%D0%B7%D1%80%D0%B0%D0%B5%D0%BB-%D0%B5-%D1%88%D0%BE%D0%BA%D0%B8%D1%80%D0%B0%D0%BD-%D0%BE%D1%82-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%BD%D0%B5%D0%BC%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B4%D0%B0-%D0%BD%D0%B5-%D1%81%D0%B5-%D0%BD%D0%BE%D1%81%D0%B8-%D0%BA%D0%B8%D0%BF%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Президентът на Израел Реувен Ривлин нарича „дълбоко шокиращи“ думите на представителя на немското правителство, който съветва евреите в Германия да не носят кипа, според сайта на немския телевизионен канал N-TV. Според израелския лидер това е признак за капитулация на Берлин пред антисемитизма и признаването, че територията на Германия отново е станала небезопасна за евреите. Президентът на Израел Реувен Ривлин е шокиран от препоръката на представителя на немското правителство за намиращите се в Германия евреи да не носят кипа, се съобщава на сайта на немския телевизионен канал N-TV. Както се отбелязва в статията, израелският президент Реувен Ривлин е поразен от съвета на пълномощника на немско правителство по антисемитизма, който не препоръчва на евреите в Германия да се появяват на обществени места с кипа. Ривлин нарича подобен съвет на Феликс Клайн  .     Клайн направи препоръката си в разговор с германските медии, свързвайки я с  , които подхранват антисемитизма в страната. Кипа - така се нарича малката кръгла шапка, носена от еврейските мъже и е знак за тяхната вяра и традиционно се носи през целия ден, обяснява N-TV. „ , каза Реувен Ривлин. Немското правителство поема определени задължения към еврейската общност,  , счита президентът на Израел. Той също така заяви, че никога няма да отстъпи пред антисемитизма.  , каза Реувен Ривлин. През 2018 г. броят на престъпленията, мотивирани от антисемитизъм в Германия, съществено нарастна. Последният годишен отчет разкри 1799 случая на подобни престъпления, което е с 19,6% повече в сравнение с 2017 година. Централният съвет на евреите в Германия непрекъснато предупреждава за нарастващия антисемитизъм и наскоро също посъветва евреите да не носят кипа в някои райони на големите градове, според сайта на немския телевизионен канал N-TV. Превод: М.Желязкова ", "date": "2019.05.29", "title": "«Капитулация пред антисемитизма»: Израел е шокиран от съвета на немското правителство да не се носи кипа в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396080-%D0%B8%D1%81%D0%BA%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%BE%D1%80%D0%B0%D0%BD%D0%BE%D0%B2", "text": "Депутатите от БСП се връщат утре в парламента, искат оставката на министър Горанов “Ще искаме оставката на финансовия министър Владислав Горанов за неправомерно изхарчени средства”.  Това заяви зам.-председателят на ПГ на “БСП за България” Драгомир Стойнев пред журналисти след заседание на групата. Той подчерта, че има огромно напрежение в българското общество, породено от неправомерното харчене на държавни средства при разпределяне на партийните субсидии. “Смятаме да търсим отговорност на министър Горанов, защото това е изцяло по негова вина. Отговорност се търси с искане на оставка”,  заяви той. По думите му, левицата е готова да върне средствата, които се оказват надвзети. Драгомир Стойнев припомни, че Националният съвет на БСП е взел решение за връщане на ПГ на левицата в парламента.  “Днес имахме заседание на групата, за да обсъдим следващите ни действия. Взехме решение от днес народните представители да влязат в парламентарните комисии и да се включат в работата на българския парламент, а от утре и в пленарна зала да участваме в заседанието на Народното събрание”,  заключи Драгомир Стойнев.", "date": "2019.05.29", "title": "Искат оставката на министър Горанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396074-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D0%BA%D0%B0-%D1%83%D0%B4%D1%80%D1%8F-%D0%BC%D0%B0%D0%BB%D0%BA%D0%B8%D1%8F-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D1%85%D0%BB%D1%8F%D0%B1", "text": "Очакваното поскъпване на електроенергията от 1 юли средно с 3,5 на сто няма да се отрази върху цената на хляба. Това каза в Сутрешния блок на БНТ Димитър Бакалов, председател на Регионалния съюз на хлебопроизводителите в Югозападна България. В един хляб 3% са много малко. Малкият производител не може да увеличи хляба за няколко стотинки. Всичко това отива за сметка на малкия производител, заяви Бакалов. . Той смята, че поскъпването на хляб и хлебни изделия може да има само при поскъпване на брашната, където има разходи за съхранение, включително за електроенергия. Според енергийният експерт проф. Атанас Тасев подобно увеличение е малко, ако се вземе предвид, че непокрития дефицит в електроениргийната система възлиза на 1,7 милиарда лева.", "date": "2019.05.29", "title": "Поскъпването на тока удря малкия производител на хляб"}
{"url": "http://www.classa.bg/%D1%81%D0%B2%D1%8F%D1%82/item/396075-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B5%D1%81-%D1%81%D0%B8-%D0%B4%D0%B0%D0%B4%D0%BE%D1%85%D0%B0-%D0%BC%D0%B5%D1%81%D0%B5%D1%86,-%D0%B7%D0%B0-%D0%B4%D0%B0-%D0%B8%D0%B7%D0%B1%D0%B5%D1%80%D0%B0%D1%82-%D0%BD%D0%BE%D0%B2%D0%B8%D1%82%D0%B5-%D0%B3%D0%BB%D0%B0%D0%B2%D0%BD%D0%B8-%D0%BB%D0%B8%D1%86%D0%B0-%D0%B2-%D1%81%D1%8A%D1%8E%D0%B7%D0%B0", "text": "Лидерите на страните от Европейския съюз си дадоха кратък срок от по-малко от месец за избирането на хората, които да получат основните позиции в съюза. Сред поставените цели е и половината от избраните да бъдат жени. Зад затворени врати държавните лидери на 28-те страни членки във вторник обсъждаха кой да оглави блока през следващите пет години. По думите на председателя на Европейския съвет Доналд Туск не са били обсъждани имена на кандидати за следващ председател на Европейската комисия.     Това се превръща в спорен момент, тъй като френският президент Еманюел Макрон не подкрепя предпочитания от Германия кандидат - Манфред Вебер. \"Ключовото за мен е хората на най-важните позиции да споделят нашия проект и да бъдат възможно най-харизматичните, креативени и компетентни\", обясни Макрон пред репортери след срещата в Брюксел. Меркел и Макрон ще проведат допълнителни преговори по темата тази седмица. Българският министър-председател Бойко Борисов коментира, че страната подкрепя кандидатът на ЕНП Манфред Вебер за най-важния пост в ЕС. Следващата среща на държавните лидери ще бъде на 20 и 21 юни като всички те са съгласни дотогава да са оформили номинациите си за ръководните постове в ЕС. Доналд Туск ще помага за преговорите между различните лагери. Жан-Клод Юнкер се оттегля от поста председател на Европейската комисия на 31 октомври.", "date": "2019.05.29", "title": "Лидерите на страните от ЕС си дадоха месец, за да изберат новите главни лица в съюза"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396076-%D0%B7%D0%B0%D0%B5%D0%BC%D0%B8%D1%82%D0%B5-%D0%B7%D0%B0-%D0%BF%D0%BE%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5-%D0%B2-%D0%BB%D0%B5%D0%B2%D0%BE%D0%B2%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D1%85%D0%B0-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB-%D0%BD%D0%B0-%D0%BC%D0%B5%D1%81%D0%B5%D1%87%D0%BD%D0%B0-%D0%B1%D0%B0%D0%B7%D0%B0", "text": "През  април лихвите  по новите договори на  домакинствата  се движиха надолу на годишна база, като на месечна имаше понижение с едно изключение, отчете статистиката на централната банка. Наблюденията на   показват, че  фирмите  са сключвали новите договори за заеми при по-ниски лихви през април в сравнение с година по-рано, но на месечна база има и ръст на лихвените нива. През април средният лихвен процент по кредитите на домакинствата  за потребление  в левове намалява в сравнение с година по-рано с 0,35 пр.п. до 8,26%, а по тези в евро – с 0,70 пр.п. до 3,77%. При  жилищните заеми  в левове той спада с 0,33 пр.п. до 3,18%, а по тези в евро – с 0,27 пр.п. до 3,54%. Средният лихвен процент по другите кредити в левове нараства с 0,75 пр.п. до 2,95%, а по другите заеми в евро – с 0,51 пр.п. до 3,29%. На месечна база средният лихвен процент по  кредитите за потребление  в левове се увеличава с 0,19 пр.п., а по тези в евро намалява с 0,69 пр.п. При  жилищните кредити  в левове той се понижава с 0,01 пр.п., а при жилищните кредити в евро – с 0,04 пр.п. При  другите кредити  в левове средният лихвен процент се повишава с 0,22 пр.п., а при другите кредити в евро – с 0,45 пр.п. Годишният процент на разходите  (ГПР) по кредитите за потребление в левове през април 2019 г. в сравнение със същия месец на 2018 г. спада с 0,38 пр.п. до 10,13%, а по кредитите за потребление в евро – с 0,65 пр.п. до 4,13%.  През април годишният процент на разходите по жилищните кредити в левове намалява спрямо април 2018 г. с 0,34 пр.п. до ,53%, а по жилищните кредити в евро – с 0,37 пр.п. до 3,86%. През април 2019 г. в сравнение с март годишният процент на разходите по кредитите за потребление в левове нараства с 0,22 пр.п., а по тези в евро се понижава с 0,72 пр.п. При жилищните кредити в левове той спада с 0,01 пр.п., а по тези в евро – с 0,12 пр.п.                              КРЕДИТИ НА СЕКТОР ДОМАКИНСТВА (НОВ БИЗНЕС)     Лихвени проценти по нов бизнес на фирмите През миналия месец фирмите са сключвали новите договори за  заеми до 1 млн. евро , договорени в левове, при среден лихвен процент от 4,22%, който е по-нисък с 0,15 пр.п. спрямо април 2018 г. Кредитите, договорени в евро средната лихва се понижава с 1,01 пр.п. до 2,45%. Средният лихвен процент по кредитите  над 1 млн. евро , договорени в левове, намалява с 0,60 пр.п. до 3,41%, а при тези взети в евро нараства с 0,17 пр.п. до ,06%. През април спрямо март средният лихвен процент по  заемите до 1 млн. евро , договорени в левове, се увеличава с 0,14 пр.п., а по тези до 1 млн. евро, договорени в евро, се понижава с 0,49 пр.п. При кредитите  над 1 млн. евро , договорени в левове, средният лихвен процент се повишава с 0,41 пр.п., а по тези, договорени в евро, спада с 0,74 пр.п.                     КРЕДИТИ НА СЕКТОР НЕФИНАНСОВИ ПРЕДПРИЯТИЯ (НОВ БИЗНЕС)       Лихвени проценти по салда   Средният лихвен процент по  овърдрафта в левове за домакинствата  намалява на годишна база през април с 0,15 пр.п. до 14,07%, а по овърдрафта в евро – с 0,12 пр.п. до 10,03%, отчита банковата статистика. За една година средният лихвен процент по  кредитите за потребление  в левове през април 2019 г. спрямо април 2018 г. спада с 0,62 пр.п. до 7,79%, а по заемите за потребление в евро – с 0,64 пр.п. до 6,95%. При  жилищните кредити  в левове средната лихва намалява с 0,50 пр.п. до 3,88%, а при жилищните заеми в евро – с 0,42 пр.п. до 5,06%. Средният лихвен процент по  другите кредити  в левове се повишава с 0,57 пр.п. до 3,17%, а по тези в евро се понижава с 0,49 пр.п. до 4,31%.                          КРЕДИТИ НА СЕКТОР ДОМАКИНСТВА (САЛДА)        ", "date": "2019.05.29", "title": "Заемите за потребление в левове поскъпнаха през април на месечна база"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396077-%D0%BF%D0%B5%D0%B5%D0%B2%D1%81%D0%BA%D0%B8-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82", "text": "Депутатът от ДПС Делян Пеевски се отказва от евродепутатското място и остава в българския парламент. Това съобщи лидерът на партията Мустафа Карадайъ. Вчера е имало събрание на членовете на Централното оперативно бюро (ЦОБ) на ДПС. Там  Делян Пеевски е обявил решението си да остане да работи в България . Малко по-късно Пеевски заяви пред репортери, че  обструкции към него не е имало никога . Това е само в главата на олигарха  Иво Прокопиев  и на неговите служители  Христо Иванов и Радан Кънев , каза Пеевски. По думите на Карадайъ това са само внушения. На въпрос  дали ще седне на една маса с премиера Борисов  често отсъстващият от сградата на парламента депутат заяви, че с него (премиера - б.р.) може да седне само председателят (на партията - Мустафа Карадайъ). Пеевски бе  изненадан от въпроса на медиите какво го води в законодателния орган . \"Как какво ме води - идвам на работа. Какъв изненадващ въпрос от вас\", посочи той. Аз съм избран за народен представител. Тук съм , подчерта Пеевски. Ходя си в районите и работя за хората, обясни множеството си отсъствия от сградата на парламента депутатът. Не смятам, че работата е само в (сградата) на парламента , изтъкна той. Делян Пеевски спази партийния принцип и даде възможност на лидера на партията  Мустафа Карадайъ  да оповести решението му да не замине за Брюксел. Пеевски подчерта, че е  надделяло колективното решение, че е по-нужен в България . На въпрос  дали е бил ракетоносител на евроизборите,  той отбеляза, че  трябва да се погледнат резултатите и да се прецени . По думите му резултатите са подобрени от парламентарните избори. По отношение на това  дали има нови идеи за законопроекти Пеевски отбеляза, че винаги има идеи . На въпрос  дали не подвежда изборите след като втори път се отказва от мястото на евродепутат, той заяви, че пращат  \"хубави, млади хора в Европарламента\" Той допълни още, че  за него има преференциален вот . Най-големият преференциален вот е за мен и за председателят, уточни Пеевски. Председателят на ДПС  Мустафа Карадайъ , който обяви, че Пеевски се отказва от евродепутатското място, потвърди, че  ще подаде заявление в ЦИК, за да не го обявяват за евродепутат . Ще ходя в Брюксел както и до сега - като председател на ДПС, поясни Карадайъ, който също се отказа от възможността да стане евродепутат. Двадесетина минути преди началото на пленарното заседание  Пеевски се появи в кулоарите на парламента  и остана лаконичен на въпросите на репортерите. Той влезе в една от стаите, а по-късно се регистрира в пленарна зала.", "date": "2019.05.29", "title": "Пеевски се отказа да бъде евродепутат"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396078-%D0%B1%D0%B8%D1%82%D0%BA%D0%BE%D0%B9%D0%BD-%D0%BD%D0%B0%D0%B4%D1%81%D0%BA%D0%BE%D1%87%D0%B8-%D0%B7%D0%BB%D0%B0%D1%82%D0%BE%D1%82%D0%BE-%D0%BF%D0%BE-%D0%B4%D0%BD%D0%B5%D0%B2%D0%B5%D0%BD-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BE%D0%B1%D0%B5%D0%BC", "text": "Скокът на цената на Биткойн надмина дори S&P през 2019 г.     След мечия пазар от 2018 г., BTC нарасна с повече от 100% и доброто представяне намери отражение и в неговата екосистема. Неотдавнашен анализ показа, че 10-те най-големи борси отчетоха почти 2 милиарда долара в обема на търговия на 27-ми май. Причината, поради която тази цифра е важна, е, че златото, актив който се конкурира с флагманската криптовалута, отчете само 1,2 млрд. долара в същия ден.     Общият обем на Биткойн достигна 2.03 милиарда долара. Binance, Coinbase, Bitfinex, Kraken и Bitstamp допринесоха значително за това. Binance отчетоха най-голямата търговия на своята платформа, записвайки 729.809 млн. долара, докато Coinbase заеха второ място с $ 342.604 милиона. Bitfinex, Kraken и Bitstamp заемат топ 5 в списъка, като трите контролират съответно 312,161 милиона, 244,25 милиона и 158,073 милиона. Когато става въпрос за търговия със злато, лондонският пазар на златото (Over the Counter [OTC]) представлява приблизително 70% от общия обем на борсата, според Световния съвет за злато. Статистиката от London Precious Metals Clearing Limited [LPMCL] посочи, че през месец март, обща стойност на златото в размер на 3,78 млрд. долара бива преместена по време на сделките. Биткойн [BTC] също стана център на внимание, след като доходността на копаене достигна най-високата си стойност за 2019 година. Рентабилността на добивната индустрия рязко се повиши от април месец, тъй като вертикалното изкачване бе подсилено с покачването на цената на криптовалутата. Нарастването допълнително съвпадна и със скока в обема на търговия на LocalBitcoin в Южна Корея. Това е най-високата статистика от 2013г. насам.  Cryptodnes. bg", "date": "2019.05.29", "title": "Биткойн надскочи златото по дневен търговски обем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396079-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82-%D0%B6%D0%B8%D0%B2%D0%BA%D0%BE%D0%B2,-%D1%81-%D0%BA%D0%BE%D0%B5%D1%82%D0%BE-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D1%82%D1%83%D1%80%D1%86%D0%B8%D1%82%D0%B5-%D0%B4%D0%B0-%D1%81%D0%B5-%D0%BC%D0%B0%D1%85%D0%B0%D1%82-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Ако ние не изведем 200-300 хиляди души от това население, след 15 години България няма да я има.  Тя ще бъде като Кипър или нещо подобно.”         , което излиза на следващия ден по вестниците и в отделен отпечатък. Речта е дълга, но по същество не отстъпва от следвания курс. Основното послание е Турция да отвори границата си за желаещите да се изселят български граждани, на които ще се даде тази възможност. Навлиза се в нова, крайно изострена фаза на българо-турската дипломатическа разпра. Определен фактор е и общественото мнение за приемане в „майката родина“ („анаватан“, докато турците извън Турция са граждани на „йозватан“, „собствена страна“). Самият евфемизъм „голяма екскурзия“, който се появява в средствата за масова информация, е свързан със заетата официално от българска страна позиция за свободно „туристическо“ пътуване с новите паспорти, което би трябвало да съответства на международните договорености. На конференцията в Париж външният министър Петър Младенов прави изказване в този дух и обвинява за безредиците „определени външни среди“.      Поведението на управниците през следващите изключително напрегнати месеци отново показва следване на „възродителната“ инерция. Това се проявява както в споменатите, оказали се последни мерки за вътрешно разместване и пр., така и в обосновките за външнополитическа употреба, поредния опит за мимикрия. На 7 юни на среща на Политбюро в резиденция „Бояна“ с първите секретари на ОК и ръководителите на БЗНС и ДКМС Т. Живков заявява: Така се стига до ситуацията, в която на 3 юни Турция отваря границата си и последвалата мащабна емиграционна вълна се разгръща без специална спогодба. И двете пропаганди, а също безотказният механизъм на слуховете, взаимното уговаряне и натиск, раздухват повсеместна изселническа еуфория сред българските турци. Нагнетяват се тревога, националистически страсти и ксенофобия в цялото общество, което напълно устройва българските управници. На срещата с политическия елит на 7 юни 1989 г. Т. Живков не оставя никакви съмнения за смисъла на очертаващото се масово изселване и придружаващите го пропагандни и други мерки: Стратегическият замисъл на вожда е доразвит угоднически от един от съхранилите своята твърдолинейност негови министри – Георги Йорданов: Съответно пропагандната кампания става особено масирана и насочена към обща мобилизация на националистическия ресурс. Една от важните стъпки е централизираното организиране и направляване на митинги, манифестации и други масови прояви „в подкрепа на Партията и правителството“ непосредствено след обръщението от 29 май. На тях са издигнати лозунги не само срещу коварството на Турция, но и на възмущение от националното предателсво на „неформални“ организации и лица. Сами по себе си те стават симптом за влияние и постижима масова мобилизация от страна на режима в обстановка на криза с етнически оттенък. Тодор Живков отново е напълно откровен, изразявайки задоволство от ефекта: В допълнение към актуалната политинформация продължава да фигурира и рубриката „Страници от българската история“, призоваваща към съпреживяване на миналото в днешния ден. Тук са и превърналите се във важна „възродителна“ метафора еничари, и популярни изложения на многостранната историческа аргументация, не толкова отдавнашният „геноцид на Турция срещу четири народа“ (арменци, гърци, българи и кюрди) и поредното изобличаващо обобщение на „жестоката султанско-ятаганска култура“, „пантюркизъм, омраза и фантичен национализъм“ (ХІV-ХХ век) в пряка връзка с настоящето и бъдещето. Междувременно в страната се разгръща трескава емигрантска вълна, свързана с опашки за паспорти, товарене на разрешеното за изнасяне имущество, продаване на друго, най-често на безценица, включително жилища за автомобили. По пътищата, водещи към българо-турската граница, тръгват колони от хиляди преселници, понесли скромните си притежания на социалистически труженици. До този момент от погледа на изследователите е убягвал важен детайл от създалата се колективна атмосфера сред напускащите страната турци. Както горчиво отбелязва на споменаваното вече заседание на висшия „актив“ от октомври 1989 г. първият секретар на Разградския ОК на БКП Петър Петров: Това изказване е интересно по две причини. От него става ясно, че в резултат на изселническата вълна режимът вече не е в състояние да упражнява привичния натиск върху мюсюлманското население. От друга страна, желанието за напускане на страната не е изчезнало, макар че по това време Турция е затворила границата си. Информацията на Петров обаче съдържа още един съществен момент, а именно възобновяването на тази традиционна мюсюлманска практика в качеството й на общностен маркер. Десетилетията на ограничаване и потискане на изявите на идентичността явно са развили и сред самите турци несигурност по отношение на еталонното „турско“ в югоизточната съседка. В тях вече е загнезден „червеят на съмнението“ доколко са „истински турци“, което се подсилва и от опита на част от изселниците по време на „голямата екскурзия“.    ", "date": "2019.05.29", "title": "Изявлението на Т.Живков, с което призовава турците да се махат от България!"}
{"url": "http://www.classa.bg/%D1%81%D0%B2%D1%8F%D1%82/item/396071-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B5%D0%BA-%D1%89%D0%B5-%D0%B1%D1%8A%D0%B4%D0%B5-%D0%B2%D0%B7%D0%B5%D1%82%D0%BE-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-%E2%80%9E%D0%BF%D0%B0%D0%BA%D0%B5%D1%82%D0%BD%D0%B0-%D1%81%D0%B4%D0%B5%D0%BB%D0%BA%D0%B0%E2%80%9C", "text": "Доналд Туск ще проведе консултации за ръководните длъжности в ЕС – председател на ЕК, председател на Европейския съвет и върховен представител по външната политика и сигурността Холандският премиер Марк Рюте заяви, че решение относно новия председател на Европейската комисия не е взето, но лидерите на страните-членки на ЕС са успели да постигнат малък прогрес в преговорите по този въпрос, предават ТАСС и Агенция \"Фокус\".  Рюте допълни, че е била постигната договореност, че председателят на Европейския съвет Доналд Туск ще проведе консултации по „пакетна сделка“ за ръководните длъжности в ЕС – председател на Европейската комисия, председател на Европейския съвет и върховен представител на ЕС по външната политика и сигурността.  „Длъжността на ръководител на Европейската централна банка (ЕЦБ) не влиза в сделката“, отбеляза Рюте. По неговите думи, това е разумно решение, тъй като изборът на ръководител на ЕЦБ „е отделна процедура, в която играят роля министрите на финансите и в която се отделя повече внимание на съдържанието, отколкото на другите постове“.    \r\n  ", "date": "2019.05.29", "title": "Решението за председател на ЕК ще бъде взето в рамките на „пакетна сделка“"}
{"url": "http://www.classa.bg/%D1%81%D0%B2%D1%8F%D1%82/item/396072-%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BD%D0%B0-%D1%82%D1%8A%D0%BC%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Канцлерът отново защити решението си да разреши влизането на близо 1 милион мигранти в Германия Германският канцлер Ангела Меркел заяви, че в Германия трябва да се свърши много работа, за да се изправи срещу тъмните сили, които намират основна подкрепа там и в други части на света.  “Очевидно в Германия те винаги трябва да се разглеждат в определен контекст, в контекста на нашето минало, което означава, че трябва да бъдем много по-бдителни от другите”, каза тя.  Говорейки ексклузивно пред Кристиан Аманпур от CNN ден след европейските избори, където националистите не успяха да спечелят прогнозирания скок на подкрепа, Меркел каза:  \"рябва да се изправим лице в лице с призраците на миналото. Трябва да кажем на нашите млади хора какво е донесла историята на нас и другите.\"  През последните дни германските евреи бяха предупредени от водещ държавен служител да не носят на публично място кипата след повишаване на антисемитските атаки. Визирайки нарастването на антисемитизма, Меркел заяви: „в Германия винаги е имало определен брой антисемити сред нас, за съжаление.”  “До ден-днешен няма нито една синагога, нито един дневен център за еврейски деца, нито едно училище за еврейски деца, което да не е необходимо да се пази от германски полицаи”, добави тя.  Меркел, която е канцлер повече от 13 години и е управлявала повече от много световни лидери, пое голяма част от вината за популистката вълна на Европа. Тя нарасна заради нейната роля в мигрантската криза.  Канцлерът отново защити решението си да разреши влизането на близо 1 милион мигранти в Германия, заявявайки, че най-добрият начин за управление на имиграцията вследствие на хуманитарни кризи, като тези в Сирия и Ирак, не е затварянето на границите, а да „бъдем по-бдителни, за да се уверим, че за хората, бягащи от тези страни, се полагат достатъчно грижи“.  Прогнозата за крайнодясна вълна не се сбъдна до голяма степен заради засилената подкрепа за проевропейските зелени и либерални партии и увеличената избирателна активност в целия блок на състоялите се миналата седмица европейски избори.    \r\n  ", "date": "2019.05.29", "title": "Меркел предупреди за настъпление на тъмните сили в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396073-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B2%D1%8A%D1%80%D1%85%D1%83-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82", "text": "Народното събрание възобновява работата си след изборната ваканция. Още в първия ден депутатите ще обсъдят ветото на президента Румен Радев върху промените в Закона за държавната собственост, свързани с бърза процедура за принудително отчуждаване на недвижими имоти в интерес на частни предприятия, обявени за национални обекти от Министерски съвет. Държавният глава Румен Радев наложи вето върху закона ден след евровота, като се обоснова, че принципно подкрепя целта на законопроекта да се ускори процеса по изграждане на национални обекти и да се насърчат инвестициите в индустриалния сектор. В мотивите да върне закона обаче посочва, че липсва баланс между обществения интерес и защитеното от Конституцията право на собственост. Според държавния глава липсват ясни критерии за включване в списъка на национално важните обекти, което може да засегне редица частни имоти, без да има гаранции, че те са обекти за общо ползване в обществен интерес. Президентът Радев вижда и проблем при промените, които предвиждат специален режим за обезщетенията при отчуждаване на земеделски земи и горски територии на собственици на имоти с обща площ над 50 декара, без аргументи защо с подобна площ, което поражда, според президента, съмнения, че тази промяна обслужва определени критерии. „БСП за България\" няма да участват в дебатите по ветото, въпреки решението на Националния съвет от вчера социалистите да се върнат в парламента. Точно кога ще стане това, БСП ще решава днес.", "date": "2019.05.29", "title": "Депутатите обсъждат ветото на президента върху Закона за държавната собственост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396066-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BA%D0%B0%D1%82%D0%BE-%D0%BD%D0%B0-%D0%BF%D0%B8%D1%80-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%87%D1%83%D0%BC%D0%B0", "text": "                      Нинова на „среща” с Тодор Живков. Разликата в „ръста“ не е оптическа измама. Сивият костюм не помага за аналогии в нейна полза.       А портретът от стената тихо ги следи…   Кой сега е № 1?   Между нас да си остане, Кире…                         Прочети и забрани да ти подаряват цветя, Нинова! И не допускай  грешката да подаряваш букетите си на бедни пенсионери. Рискуваш да им докараш  инфаркт, когато разберат за цената им. А най-добре посъветвай обожателите си парите за твоите цветя да ги привеждат на някой твой немощен избирател. Като тези от снимките по-горе.    ", "date": "2019.05.29", "title": "Корнелия Нинова като на пир по време на чума"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396067-%D0%BD%D0%B0%D0%B3%D0%BB%D0%B5%D1%86%D0%B8-%D0%BD%D0%B0%D0%BF-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D0%B8-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%B2%D0%B0%D1%81-%D0%B8-%D0%B4%D0%B0-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B8-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BD%D0%B5%D1%81%D1%8A%D0%B1%D1%80%D0%B0%D0%BD%D0%B8%D1%8F-%D0%BA%D0%BE%D1%80%D0%BF%D0%BE%D1%80%D0%B0%D1%82%D0%B8%D0%B2%D0%B5%D0%BD-%D0%B4%D0%B0%D0%BD%D1%8A%D0%BA", "text": "Изпълнителният директор на НАП – Галя Димитрова ОТКАЗА да изпълни съдебно решение на Върховния административен съд и да предостави на БОЕЦ информация за несъбрания корпоративен данък и данни за хазартния бизнес! През март 2018 г. БОЕЦ огласихме и разкрихме документи за  16 МИЛИАРДА лева несъбран ДДС  и веднага внесохме Заявление по ЗДОИ и поискахме данните и за несъбрания корпоративен данък. По наша информация става дума за над 24 МИЛИАРДА ЛЕВА само за последните девет години! Други източници посочват различни данни. НАП отказа и ги осъдихме на всички инстанции. С РЕШЕНИЕ № 6045/10.05.2018 ВАС задължи НАП да ни предоставят информацията и ги осъди да ни платят разноските по делото. Днес БОЕЦ получихме поредно писмо от НАП , с което ОТКАЗВАТ да ни предоставят изисканата информация.  Разбира се, че ще ги съдим отново! Разбира се, че ще влезем с полиция и съдия-изпълнител, ако се наложи и ще си вземем информацията! Няма какво да ни спре, доказали сме го, но въпросът е,  ЗАЩО КРИЯТ ТАЗИ ИНФОРМАЦИЯ! Дали защото тя ще разкрие тоталният грабеж на който е подложена държавата? Ще покажат цената на „стабилността“! Възможно ли е, изследванията на различни международни организации, които показват, че неплатеният корпоративен данък за последните десет години надхвърля 40 МИЛИАРДА ЛЕВА, да се окажат верни? Можем само да гадаем. Подобно разкритие би срутило кочината на Буда и той добре знае това и е разпоредил на слугите си в НАП да пазят омертата! Какво е Закона в държавата на мафията?! Всъщност само ЛУКОЙЛ за последните десет години дължат над десет милиарда лева…       ГД „БОЕЦ”    ", "date": "2019.05.29", "title": "Наглеци! НАП отказа да изпълни решение на ВАС и да предостави информация за несъбрания корпоративен данък!"}
{"url": "http://www.classa.bg/%D1%81%D0%B2%D1%8F%D1%82/item/396068-%D0%B0%D0%B3%D0%B5%D0%BD%D1%82-%D0%BD%D0%B0-%D1%86%D1%80%D1%83-%D0%B2-%D0%B1%D0%BB%D0%B8%D0%B7%D0%BA%D0%BE%D1%82%D0%BE-%D0%BE%D0%B1%D0%BA%D1%80%D1%8A%D0%B6%D0%B5%D0%BD%D0%B8%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "Доналд Тръмп разшири правомощията на главния прокурор (ръководител на американското министерство на правосъдието) Уилям Бар и го инструктира да разсекрети информацията за първопричините за разследването на „намесата на Русия в американските избори“ – какво точно и при какви обстоятелства стартира тази кампания. „Бар, когото президентът многократно похвали през последните няколко месеца, заяви, че ключовите моменти от неговата инспекция ще бъдат събирането на разузнавателни данни, което предшества откриването на официалното „руско разследване“ от ФБР през юли 2016 г. и действията на служителите, мотивирани от това разследване“, пише The Wall Street Journal.     Американският президент иска „да гарантира, че всички американци ще научат истината за събитията и действията, предприети по време на последните президентски избори“. Тръмп нареди на ръководителите на специалните служби да предоставят „бърза и пълна помощ“ на Бар. Последният ще се консултира с разузнавателната общност, преди да публикува секретните документи, но само в „границите, които смята за практични“. „Всъщност престъплението е извършено от другата страна. Ще видим, че от всичко това разследването на Бар успява. Надявам се, че всичко ще бъде наред“, заяви Тръмп пред репортери. Американските разузнавателни агенции и демократите на Клинтън са обезпокоени. В резултат на това в The New York Times се появи голяма статия, текстът е написана от Кейти Банер (носител на Пулицър за „подчертаване на проблемите на сексуалния тормоз на работното място“) и Адам Голдман (два пъти носител на Пулицър; втората награда за руската намеса в президентските избори през 2016 г.) „Бар иска да научи повече за източниците в Русия, включително ключов информатор, който помогна на ЦРУ да заключи, че президентът Владимир Путин е наредил намеса в изборите през 2016 г.“, отбелязва The New York Times. И позовавайки се на някакви високопоставени служители, съобщава най-важното:  „Най-големият източник на информация на ЦРУ е човек близо до Путин,  който предостави информация за участието на Путин в намесата в американските избори. Източникът предостави доказателства, които позволиха на президента Барак Обама да обяви в последните дни на президентството си, че лично Путин стои зад руските хакери“. Банер и Голдман уточняват, че този човек е работил за ЦРУ дълго време и е постигнал много висока позиция в Руската федерация, което „е позволило на информатора през 2016 г. да предостави ключова информация за ролята на руското ръководство в кампанията“. The New York Times изразява тревога за по-нататъшната съдба на този толкова ценен кадър. Ангъс Кинг, сенатор от Мейн, член на Комитета за разузнаване на Сената, е съгласен с изданието и е уверен, че публикуването на материалите може да застраши живота на агента. „Ако тайната информация бъде оповестена публично, тя ще застраши националната ни сигурност“, заяви Дан Коутс, директор на Националното разузнавателно управление. Членът на Камарата на представителите на САЩ от Калифорния, председател на вътрешния комитет за разузнаване и виден демократ Адам Шиф заяви: „Сега президентът изглежда има намерение да разкрие тайни данни, за да ги използва като политическо оръжие. Заповедта на Тръмп може да бъде изключително разрушителна за ЦРУ и други специални служби, ще доведе до изчезване на източници на информация и лишаване от способност за събиране на разузнавателна информация.   Превод: В.Сергеев, Поглед.инфо  ", "date": "2019.05.29", "title": "Агент на ЦРУ в близкото обкръжение на Путин"}
{"url": "http://www.classa.bg/%D1%81%D0%B2%D1%8F%D1%82/item/396069-%D1%82%D1%80%D0%B8-%D1%80%D0%B5%D0%B0%D0%BB%D0%BD%D0%B8-%D0%B7%D0%B0%D0%BF%D0%BB%D0%B0%D1%85%D0%B8-%D0%B7%D0%B0-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%E2%80%9E%D1%85%D1%83%D0%B0%D0%B2%D0%B5%D0%B9%E2%80%9D,-%D1%81-400-%D0%B8-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "На последните „полесражения” между Русия и САЩ американците не успяха да постигнат желаното. Украйна не се присъедини към НАТО, а загуби Крим. Сирия не се е разпаднала. Дори ЕС се изплъзва. Въпреки липсата на пряк сблъсък между Русия и Съединените щати, страните все още се борят чрез своите представители. В същото време САЩ засега отстъпват пред Русия. За това пише турското издание „Джумхуриет”.     Така на последните „полесражения” между Русия и САЩ американците не успяха да постигнат желаното. Например, в Украйна, която така и не се присъедини към НАТО, и освен това загуби Крим. Или в Сирия, която не се разпадна на части, в които „северният коридор“ не бе създаден, а президентът Башар Асад все още остава на власт. В допълнение, дори и Европа е все по-малко вероятно да следва инструкциите на Вашингтон и все по-често намира взаимно изгодни възможности за сътрудничество с Русия. Освен това вижте търговската война с „Хуавей”. Всички тези събития вече не просто поставят под съмнение „глобалното лидерство” на Съединените щати, а пряко го заплашват. В това отношение Съединените щати имат три най-големи опасения. Първото е просто „Хуавей”. Когато бе в Канада, главният финансов директор на „Хуавей” Мън Уанчжоу беше задържана и този проблем рязко ескалира. „Хуавей” е предизвикателство за американското технологично лидерство. В крайна сметка, тази компания не е просто конкурент на „Епъл\" на световния пазар. Това е една от най-големите компании, които предлагат телекомуникационна инфраструктура на света, поради което компаниите в САЩ, ЕС и Канада остават без работа. Става въпрос и за технологията 5G, която ще доведе до преструктуриране на комуникационния сектор, както и на транспортната и военната промишленост. Съединените щати не се интересуват особено от създаването на 5G мрежи в Европа от „Хуавей” и затова те заплашват. Нещо повече, „Хуавей” прихваща лидерството на „Епъл” в областта на изкуствения интелект. Президентът на САЩ Доналд Тръмп инструктира американските компании да не си сътрудничат с „Хуавей”. Това означава, че такива големи технологични гиганти като „Гугъл” и „Куалком” няма да могат да доставят компоненти и софтуер на китайците. Въпреки това, за американските компании ударът е не по-малък. А и страните от ЕС обявиха намерението си да запазят 5G договорите с „Хуавей”. САЩ се опитаха, но не успяха. Затова Тръмп реши да отложи решението за „Хуавей” с 90 дни. Американците също са обезпокоени от „Северен поток-2” Очаква се Германия да получи природен газ от Русия по този тръбопровод. Съединените щати, както знаете, са против подобен сценарий. Газопроводът заобикаля Украйна и Полша и минава по дъното на Балтийско море. Изпълнението на този проект намалява зависимостта на Берлин от Вашингтон. Това ще означава, че ЕС постепенно ще се изплъзне от ръцете на Съединените щати. От 12 ноември 2018 г. министърът на енергетиката на САЩ Рик Пери пряко заяви, че възнамерява да „се противопостави” на проекта „Северен поток – 2”, както и на проекта „Турски поток”, най-малкото за неговото продължаване към Европа. Мина половин година и проектите си продължават по същия начин. Нито една от страните не отстъпва назад. Сега Съединените щати заплашват компаниите, които участват в изграждането на „Северен поток-2”, със санкции, но очевидно тях не ги е грижа. Третият страх за САЩ е руската система за противовъздушна отбрана С-400. Не само че С-400 пречи на САЩ да търгуват с оръжия в собственото си поле НАТО, но и възпрепятства „демократизирането” или заплахата с такова. Наскоро Турция започна да купува C-400 от Русия, и това силно разгневи задграничните партньори. Вашингтон се опитва да окаже натиск върху Турция, за да отмени доставките, но засега това е напразно. Присъствието на C-400 в Турция може да промени много ситуацията в света. Разгледайте военните и политическите баланси. В допълнение, Турция като член на НАТО, купувайки руски оръжия, създава много лош прецедент за САЩ. В крайна сметка, съюзът е създаден, наред с други неща и с цел създаване на пазари за продуктите на американския военно-промишлен комплекс! Сега обаче е отворен пътят за останалите членове на НАТО да изоставят американските оръжия в полза на другите. И освобождава страните от зависимост от американски оръжия. Ако САЩ не решат тези проблеми, тяхната хегемония бързо ще намалее.   Превод: В.Сергеев ", "date": "2019.05.29", "title": "Три реални заплахи за хегемонията на САЩ: „Хуавей”, С-400 и „Северен поток-2”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396070-%D0%B2%D0%B8%D0%B3%D0%B5%D0%BD%D0%B8%D0%BD-%D0%BD%D0%B5-%D1%81%D1%8A%D0%BC-%D1%81%D1%8A%D0%B3%D0%BB%D0%B0%D1%81%D0%B5%D0%BD-%D1%81-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B8%D0%BC%D0%B0%D0%BC%D0%B5-%D0%B4%D1%80%D1%83%D0%B3%D0%B0-%D1%86%D0%B5%D0%BB-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5%D0%BC-%D0%B2-%D0%BC%D0%B5%D1%81%D1%82%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82", "text": "Никой не говори, че ГЕРБ се представи по-зле на тези избори и най-вероятно ще имат по-малко евродепутати. Ако те приемат тези избори като прошка, това ще е голяма грешка за тях. Пред Бойко Борисов и ГЕРБ предстоят трудни времена\", прогнозира Кристиан Не бих казал, че ситуацията е драматична. Имало е и по-драматични събития в партията. Вчера имаше разгорещена дискусия и мисля, че взимаме правилни решения.  Това каза пред камерата на БТВ Кристиан Вигенин от БСП, който коментира вчерашните трусове при социалистите. \"Конгресът на БСП ще се проведе на 16 юни. Там ще се приеме оставката на Корнелия Нинова и ще дебатираме за правилата за избор на нов председател. Аз не бях съгласен с оставката на Корнелия Нинова и не разбрах защо вътрешната опозиция така яростно я посича. Аз смятам, че преди местните избори това не трябваше да се случва. Решението на Нинова е лично. За мен тя е избрана от Конгрес и само Конгрес може да я свали. В крайна сметка целта ни остава - да възвърнем влиянието си на местните избори. Приемем ли оставката на Нинова, отново ще загубим местната власт, от която ни изхвърлиха, подчерта той  Ние оставаме единствената опозиция на ГЕРБ. Имам призив към всички местни организации на БСП - не губете фокуса и се гответе за предстоящите избори\", добави Вигенин.  \"Трябва да внимаваме с приказките по време на Националния съвет. Не бива да бъдем резки и крайни в своите оценки. Не мисля, че някой е посочил за виновник местните структури на партията за загубата на изборите. Трябва да преценяваме своя подход. Имаме нужда от успокояване на тези вътрешни конфликти в БСП. Нашата цел да печелим избори, а не да демотивираме партията си. Всички носим своята отговорност за европейските избори. Тези избори винаги са трудни за БСП, защото нашите избиратели не ги считат за важни, не защото не са европейци, а защото не могат да усетят темите. Не можем да говорим за провал, защото повишихме избирателите си и увеличихме евродепутатите. Никой не говори, че ГЕРБ се представи по-зле на тези избори и най-вероятно ще имат по-малко евродепутати. Ако те приемат тези избори като прошка, това ще е голяма грешка за тях. Пред Бойко Борисов и ГЕРБ предстоят трудни времена\", прогнозира Кристиан Вигенин. Социалистът бе категоричен, че БСП безспорно е претърпяла загуба, но според него е прекалено да се говори за \"провал\".   „Получи се ефектът на прегарянето - когато си близо до победата и правиш всичко възможно да я постигнеш“, анализира той.   Вигенин изтъкна, че въпреки загубата представянето на левицата на настоящите евроизбори е било по-добро, тъй като печелят един мандат повече. За сметка на това ГЕРБ се представили значително по-слабо, по негови думи, тъй като депутатите им намаляват от 7 на 6, като единият дори не бил от ГЕРБ.   ГЕРБ не трябва да тълкуват победата си като прошка, отсече червеният депутат.   Запитан дали ще има прошка за самата Нинова, Вигенин заяви, че той самият е привърженик на прекия избор на председател.   Нинова често ни е изненадвала с необичайни ходове, които са се оказвали печеливши. Може и сега да стане така, посочи той.    ", "date": "2019.05.29", "title": "Вигенин: Не съм съгласен с оставката на Нинова. Имаме друга цел - да се върнем в местната власт"}
{"url": "http://www.classa.bg/%D1%81%D0%B2%D1%8F%D1%82/item/396061-%D0%B0%D0%BD%D1%82%D0%B8-%D0%B8%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0-%D0%B3%D1%80%D1%83%D0%BF%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D1%87%D0%B0%D1%81%D1%82%D0%BD%D0%B0-%D1%81%D1%82%D0%B5%D0%BD%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Американската анти-имигрантска организация Patriotas Constitucionales Unidos (UCP) започна този уикенд изграждането на частна стена на границата с Мексико. Чрез дарения от привърженици на президента Доналд Тръмп, организацията започва да поставя 800 метра стоманени пръти в южните щати Тексас и Ню Мексико, пред мексиканския град Сиудад Хуарес, щат Чихуахуа. \"Това не е Европа, това са САЩ, ние защитаваме нашите граници и това е първата частна стена\", каза Джеф Алън, предполагаемият собственик на земята, където започна строителството на първата частна стена на границата с Мексико, информира АФП. Тази група от десни милиции е критикувана за своите действия срещу семейства, които мигрират в Съединените щати. На 16 април членовете на групата лишиха около 300 души, включително малки деца, от свободата им близо до град Санленд Парк, Ню Мексико, като след това ги предадоха на агенти на граничния патрул. На снимките, които разпространяват в социалните мрежи, те могат да бъдат видени въоръжени и облечени в подобни на военни дрехи, как задържат групи от мигранти, докато изчакват агентите. След операцията срещу мигрантите лидерът на UCP Лари Мичъл Хопкинс бе арестуван в Сънланд Парк по подозрение в незаконно притежаване на огнестрелни оръжия и боеприпаси. Главният прокурор на Ню Мексико Хектор Балдерас нарече Хопкинс \"опасен престъпник, който не трябва да носи оръжие, когато е около деца и семейства\". Членовете на ОГП твърдят, че са помогнали на американските власти да арестуват около 5 600 имигранти в пустинята Ню Мексико само за 60 дни. Организацията е получила повече от 22 милиона долара помощ от 262 000 души и има намерение да продължи изграждането на частната стена по границата с Мексико. \"Получаваме много помощ за изграждането на стената, така казваме на Конгреса, че ако се провали, сами ще се борим за себе си \", каза Алън пред агенцията.", "date": "2019.05.29", "title": "Анти-имигрантска група изгражда частна стена на границата с Мексико"}
{"url": "http://www.classa.bg/%D1%81%D0%B2%D1%8F%D1%82/item/396062-%D0%B4%D0%BE%D0%B3%D0%BE%D0%B2%D0%B0%D1%80%D1%8F%D1%82-%D0%BF%D0%BB%D0%B0%D0%BD-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BD%D0%B0-%D0%B1%D0%BE%D0%B6%D0%B8-%D0%B3%D1%80%D0%BE%D0%B1-%D0%B2-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "Лидерите на трите вероизповедания, които отговарят за църквата на Божи гроб в Ерусалим (гръцката православна, католическата и арменската), обявиха, че са постигнали споразумение за започване на обновяването на този храм, един от най-свещените християнски паметници в света. Многомилионният проект, в който ще участват две италиански институции, планира да възстанови както основите, така и етажа на сградата, издигната там, където много християни вярват, че се е случило разпятието, погребението и възкресението на Христос. Още между 2016 г. и 2017 г. гръцки екип извърши реставрационни работи на едикула - малък мраморен параклис в центъра на ротондата на църквата, в която се предполага, че се намира гробът на Исус Христос. Църквата на Божи гроб е свещено място, споделяно от няколко християнски църкви по споразумение за съвместно управление.", "date": "2019.05.29", "title": "Договарят план за възстановяване на Църквата на Божи гроб в Йерусалим"}
{"url": "http://www.classa.bg/%D1%81%D0%B2%D1%8F%D1%82/item/396063-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0-%D0%B4%D0%B8%D1%80%D0%B5%D0%BA%D1%82%D0%BD%D0%B8%D1%82%D0%B5-%D0%BF%D0%BE%D0%BA%D1%83%D0%BF%D0%BA%D0%B8-%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%B8-%D0%BF%D0%B5%D1%82%D1%80%D0%BE%D0%BB-%D0%BF%D0%BE%D1%80%D0%B0%D0%B4%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Подобно на Индия, Турция, Южна Корея и Япония, Китай спря да купува петрол и неговите деривати от Иран, поне директно. Това става след като държавният секретар на САЩ Майк Помпео обяви края на освобождаванията, които позволиха на седем страни и Тайван да купуват иранска суровина, въпреки американските санкции срещу тази нация, съобщава The Wall Street Journal, цитирайки ирански търговци и ръководители. Освобождаванията, предоставени от САЩ през ноември 2018 г. на Индия, Китай, Тайван, Италия, Гърция, Япония, Южна Корея и Турция, за да намалят постепенно вноса на ирански суров петрол, изтекоха на 2 май. Ако тези страни продължават да купуват петрол от Техеран, предвидено е Вашингтон да активира нови санкции срещу тях. Повечето ирански купувачи на петрол обаче спряха да го купуват още преди американската забрана да влезе в сила, пише вестникът. Правителството на САЩ открито обяви, че се стреми да „намали износа на ирански петрол до нула\", за да отнеме на Ислямската република този основен източник на доходи. Помпео обеща, че страната му ще продължи да „натиска режима на Техеран, докато неговото ръководство бъде готово да се върне в редиците на отговорните нации, които не заплашват съседите си и не сеят нестабилност и терор\".", "date": "2019.05.29", "title": "Китай прекратява директните покупки на ирански петрол поради санкциите на САЩ"}
{"url": "http://www.classa.bg/%D1%81%D0%B2%D1%8F%D1%82/item/396064-%D0%BA%D0%BE%D1%8F-%D1%81%D1%82%D1%80%D0%B0%D0%BD%D0%B0-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0-%D0%BE%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9", "text": "Ако Китай увеличи от 10% на 25% митата за вноса от САЩ на втечнен природен газ (LNG) от 1 юни, както беше обещано на 13 май, износът на LNG от САЩ ще бъде сериозно засегнат. И най-големият бенефициент на всичко това ще бъде Австралия, според портала OilFrog. Именно Австралия е готова да запълни тази празнина чрез увеличаване на износа на втечнен природен газ в Китай. Според данните, предоставени от портала, азиатският гигант внесе от Австралия 23 милиона тона миналата година, което представлява около 42% от общия австралийски износ на LNG. Продажбите на САЩ на LNG в Китай вече са намалели с 80% през тази фискална година в сравнение със същия период на миналата година. \"Американският LNG е конкурент за Австралия, така че митата работят, за да извадят главния конкурент на Австралия от пазара\", казва Саул Кавони, анализатор на Credit Suisse. Според специалистите на енергийната изследователска компания Rystad Energy, увеличаването на напрежението между САЩ и Китай може да забави одобренията на нови проекти за LNG в САЩ. Те чакат окончателното решение за инвестиции и договори с китайските купувачи. От компанията смятат, че някои от най-скъпите проекти могат да имат проблеми да предложат на купувачите конкурентни условия за китайския внос. Засега Австралия е вторият по големина износител на втечнен природен газ в света. От своя страна САЩ е най-бързо развиващият се износител на този ресурс и се очаква да бъде на трето място през 2019 г., след Катар и Австралия. САЩ регистрираха 53% увеличение на износа на LNG през 2018 г. в сравнение с предходната година. На свой ред Китай е вторият по големина вносител на втечнен природен газ след Япония. Министерството на търговията на Китай заяви, че \"дълбоко съжалява\" за повишаването на митата от САЩ, като добави, че не може да направи нищо друго освен да предприеме противодействие в това отношение. В тази връзка Китай обяви план за въвеждане на мита върху вноса на САЩ от 1 юни, на стойност 60 000 милиона долара, съобщиха от китайското министерство на финансите.", "date": "2019.05.29", "title": "Коя страна се възползва от търговската война на САЩ и Китай?"}
{"url": "http://www.classa.bg/%D1%81%D0%B2%D1%8F%D1%82/item/396065-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B7%D0%BE%D0%BD%D0%B0-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%B2-%D1%81%D0%B2%D0%B5%D1%82%D0%B0-%D1%81%D0%B5-%D1%81%D1%8A%D0%B7%D0%B4%D0%B0%D0%B2%D0%B0-%D1%82%D0%B0%D0%B7%D0%B8-%D1%81%D0%B5%D0%B4%D0%BC%D0%B8%D1%86%D0%B0", "text": "Африканският континент след няколко дни ще се превърне в най-голямата зона за свободна търговия в света, след основаването на Световната търговска организация (СТО) през 1995 г. Утре, на 30 май, влиза в сила Договорът за континенталната зона за свободна търговия Африка (AfCFTA), ратифициран от общо 23 страни. С ратификацията на Зимбабве на 24 май броят на страните надхвърли минималното изискване за 22 членове на Африканския съюз, чиято ратификация беше необходима, за да бъде споразумението валидно. От 54-те държави от африканския континент и Сахарската арабска демократична република - с ограничено признаване и разглеждана от Мароко като част от неговата територия - 52 подписаха договора, с изключение на Еритрея, Нигерия и Бенин. AfCFTA се роди като предложение на Африканския съюз за премахване на митническите тарифи при обмена на стоки и услуги и създаване на единен континентален пазар с повече от 1,2 милиарда души и брутен вътрешен продукт (БВП) около 3,4 трилиона долара. Президентът на Руанда Пол Кагаме описа споразумението за свободна търговия като \"историческо споразумение, което ще открие нова глава в историята на африканското единство\". Със създаването на зоната за свободна търговия на континента се очаква да реши проблема с фрагментираните икономики на африканските страни, които продължават да формират малки пазари в сравнение с останалия свят. Африканската зона за свободна търговия може да помогне за привличането в Африка на дългосрочни и мащабни инвестиции, да създаде работни места, да предложи по-големи възможности за бизнеса и да облагодетелства потребителите, да допринесе за устойчивото развитие на континента.", "date": "2019.05.29", "title": "Най-голямата зона за свободна търговия в света се създава тази седмица"}
{"url": "http://www.classa.bg/%D1%81%D0%B2%D1%8F%D1%82/item/396060-%D1%81%D0%B0%D1%89-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%BE%D1%82%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D0%B2-%D1%81%D0%B2%D0%B5%D1%82%D0%B0-2,1-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Регулаторът по храните и лекарствата в САЩ одобри комерсиализацията на вече известното като най-скъпо лекарство в историята: генна терапия, която ще се продава за 2,1 милиона долара, информира швейцарския фармацевтичен производител Novartis. Въпросното лекарство, което в търговската мрежа ще се нарича Zolgensma, е лечение с еднократно приложение за гръбначната мускулна атрофия. AMS е генетично заболяване, което засяга приблизително един на 10 000 души и включва прогресивна загуба на мускулна сила, като е един от основните генетични причини за детската смъртност. \"Zolgensma е исторически пробив в лечението на AMS и забележителна еднократна генна терапия\", заяви генералният директор на Novartis, Вас Нарасимхан. Сега компанията преговаря с правителството на САЩ и медицинските застрахователни компании, за да ускори решенията около неговата наличност за притежателите на здравни полици. Специалистите твърдят, че Zolgensma осигурява функционално копие на дефектния ген, отговорен за AMS, до точката на предотвратяване на прогресирането на заболяването само с една интравенозна инжекция. Novartis твърди, че новото й лекарство струва половината от цената на прилаганите понастоящем медикаменти. Американската администрация по храните и лекарствата FDA междувременно информира, че ефективността на лекарството е била подложена на пълни лабораторни тестове, които включвали 36 пациенти на възраст между две седмици и осем месеца, съобщава AFP. „Пациентите, лекувани със Zolgensma, показват значителни подобрения в способността им да постигат важни моменти в двигателното развитие, включително контрол на главата и способност да седят без подкрепа.\"", "date": "2019.05.29", "title": "САЩ одобриха най-скъпото лекарство в света: 2,1 милиона долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396054-%D0%B5%D1%84%D0%B5%D0%BA%D1%82%D1%8A%D1%82-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-,-%D0%B8%D0%BB%D0%B8-%D0%BA%D0%B0%D0%BA-%D0%B1%D1%81%D0%BF-%D0%B8%D0%B7%D0%B3%D1%83%D0%B1%D0%B8-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB", "text": "Видин, Враца, Монтана, Кюстендил vs. Видин, Добрич, Плевен и Ямбол - така изглежда географията на електоралното предимство на БСП пред ГЕРБ през 2014 г. спрямо 2019 г. Ако при Станишев партията беше силна в бедните райони от Северозапада, то под ръководството на Корнелия Нинова БСП все пак успява да разшири покритието си към нови области. При това левицата вдига броя на гласоподавателите си в райони като Варна, София (25) и Пловдив-град с положителни добавки от по 4300-6700 гласа. Една от изпуснатите \"крепости\", която доскоро се смяташе за сигурен актив на БСП, все пак прави по-особено впечатление. Кюстендил този път е отказал да гласува в червено.  Отливът на избиратели се равнява на повече от 3000 души. Това са почти 24% по-малко бюлетини в сравнение с получените от БСП на Евроизборите през 2014 г., когато партията навлизаше в най-дълбоката си криза от десетилетие насам. Разбивката на гласовете по общини показва, че БСП на Нинова успява да увеличи присъствието си (макар и с малко) само в Сапарева баня и Трекляно. Секциите в Бобошево, Невестино, Рила и Кочериново са регистрирали отрицателна разлика от 239 гласа за БСП 2019 спрямо БСП 2014.     Истинският срив се е случил в големите общини на 10 МИР: Кюстендил, Бобов дол и Дупница. Миньорският град, в който БСП беше първа политическа сила преди 5 години, е дал само 684 бюлетини за листата, водена от Елена Йончева. Бобов дол ще остане в историята на предизборните скандали с разкритията от 2014 г. за контролирания вот на работниците в рудника, които бяха мотивирани с 50 лв. надбавка над аванса да \"запазят лоялността към правителството\" на Орешарски - стимул, подкрепен и с предупреждението от ръководния състав, че \"Безплатен обяд няма\". Най-тежкият отлив на гласове за БСП идва от община Кюстендил, където са изгубени почти 1200 гласа в сравнение с постигнатото през 2014 г. Едно от обясненията за това разминаване може да се потърси във фактора на избирателната активност - в по-големите градове и областни центрове излязоха да гласуват по-малко хора. По-тежкият фактор може да се окаже отсъствието на едно от най-активните лица на БСП в последните години - Мая Манолова. Омбудсманът се дистанцира от партийната политика още през лятото на 2015 г., когато напусна Народното събрание, за да поеме поста на обществен защитник от Константин Пенчев. Манолова не криеше амбициите си да получи кандидатпрезидентската номинация на БСП през 2016 г. и да използва личния си рейтинг за национална мажоритарна кампания под червен флаг. На нейна страна тогава застанаха лица като Костадин Паскалев, Юрий Асланов, Калоян Паргов, Бриго Аспарухов, а името й присъстваше в предложенията на 179 общински организации при вътрешното допитване. Плановете й се сблъскаха с остра съпротива на централно ниво от страна на председателя на БСП Корнелия Нинова. В крайна сметка изборът на партията падна върху ген. Румен Радев, който донесе и победата на президентския вот. Цената за отблъскване на Манолова от ядрото на БСП вече е видима: 3186 гласа в пасив от избирателен район Кюстендил.", "date": "2019.05.29", "title": "Ефектът \"Мая Манолова\", или как БСП изгуби Кюстендил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396055-%D0%BA%D0%B0%D0%BA%D0%B2%D0%BE-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE,-%D0%B7%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D0%B8%D1%82%D0%B5-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%81%D0%BB%D0%B5%D0%B4-1-%D1%8E%D0%BD%D0%B8", "text": "От 1 юни 2019 г.   : Какви са формалностите Вижте какво трябва да направите за получаване на разрешение за пребиваване за повече от 3 месеца Ограниченията за работа на българи в Швейцария отпадат от 1 юни и сънародниците ни ще могат да пребивават свободно в страната при условие, че имат работно място. Това стана възможно, след като правителството на Швейцария прие на 15 май решение за отмяна на квотите за пребиваване на граждани от България и Румъния, с което се променя регламентът за изпълнението на Споразумението за свободно движение на хора между Швейцария и ЕС, напомнят от Министерство на труда и социалната политика.     От 1 юни българските граждани няма да се нуждаят от разрешение, за да започнат работа в Швейцария. При заетост с продължителност до 3 месеца сънародниците ни не трябва да кандидатстват за получаване на разрешение за пребиваване. Необходимо е обаче да бъдат регистрирани от своя работодател по електронен път. При започване на работа за повече от 3 месеца в една календарна година работникът/служителят следва да получи разрешение за пребиваване срещу представяне на своя трудов договор. Документът е валиден за цялата територия на Швейцария и дава право на смяна на професията или работното място. За да го получат, българските граждани следва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи (лична карта или паспорт) и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място. Разрешенията са два вида: за краткосрочно пребиваване (категория „L“ при договори за работа между 3 месеца и една година (364 дни) и за продължително пребиваване (категория „В“ при представяне на договор за работа за срок по-дълъг от година или при безсрочен договор), което е валидно до 5 години. Командированите работници могат да пребивават в Швейцария до 90 дни за една календарна година без разрешение за пребиваване. Въпреки това имат задължението за регистрация. При командироване за повече от 90 дни важат други правила, които са определени извън рамките на Споразумението с ЕС за свободно движение. Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност в компетентните служби по въпросите на заетостта и трудовата миграция в съответния кантон. За целта следва да носят лични документи (лична карта или паспорт) и да могат да докажат пред тези служби, че ефективно ще упражняват самостоятелна заетост в Швейцария (например доказателства за наличие на начален капитал, регистрация в търговския регистър и др.). Самостоятелна заетост се осъществява само след получаване на разрешение, което е с 5-годишна валидност. По последни данни на миграционните служби към края на март тази година в страната пребивават около 11 400 български граждани.    ", "date": "2019.05.29", "title": "Какво е необходимо, за да работите в Швейцария след 1 юни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396056-%D0%B8%D0%B2%D0%B0%D0%BD-%D0%BA%D0%BE%D1%81%D1%82%D0%BE%D0%B2-%D0%B7%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%82%D0%B5%D0%BC%D0%B0-%D0%B8-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%B0%D1%82%D0%B0-%D0%B1%D0%B5%D0%B4%D0%B0", "text": "Едва ли има друг български политик, който да буди толкова противоречиви емоции: Иван Костов е силно обичан и мразен. Пред ДВ той говори прямо и открито за ролята си в българската политика  и за истинската цена на прехода.            Всеки може да не е съгласен с моята книга. Но в случая бяха нарушени едновременно три закона: за изборите, за конкуренцията и за авторското право. Така ни се показва, че живеем в едно общество, в което няма върховенство на правото. А иначе преходът заслужава дебат. Не моята книга, а самият преход. Защото обществото ни не може да продължи напред с тези убеждения, задръстени от несъстоятелни представи за това какво е преживяло.     Субектът на прехода е тази настроена за европейски реформи част от българското общество, която никога не е била много голяма.       Да, това е една от главните беди. Но по-страшна беда беше, че бяхме невежи политически, незапознати със защитата на националната сигурност. А това нанесе много тежки поражения.      Глухата съпротива идва от посткомунистическия манталитет на българското мнозинство. Не става дума толкова за щети и страдания, колкото за начин на живот, който е бил защитаван от тези хора, но е трябвало да бъде заменен с друг. С един, да го наречем, европейски начин на живот, където почти всичко е различно: и конкуренцията за работното място, и конкуренцията на пазара, демокрацията, липсата на единоначалие и т.н.        Вижте, хората навсякъде са много близки по своите представи и виждания. Това го има навсякъде. Разбира се, в нашето общество в много по-голяма степен. За мен основна си остава обаче съпротивата: организираната, силната, финансираната, ползващата се с масова подкрепа, организирана от Комунистическата партия, наистина сменила си името… Тази съпротива имаше срещу себе си една неорганизирана демократична сила. И това е основната причина. Защото в едно общество промените обикновено са движени от малцинства, които са авангардни. Те трябва да преодолеят съпротивата на мнозинството и да го убедят в правотата си, за да го поведат след себе си. Това се случи веднъж: през 1997.      Не, не е правилно това впечатление. Реформите започнаха още по времето на правителството на Димитър Попов, а продължиха и бяха задълбочени от първото демократично правителство (на Филип Димитров - бел.ред.). Пътят към демокрацията беше прокаран с премахването на член 1, с новата конституция, но самото изграждане, дълбоките икономически и политически промени, промените в съдебната власт - те бяха направени главно в периода 1997-2001 година. Тогава се промени структурата на българската икономика. Тогава се осъществи раздържавяването. А то е основното.      Ами аз станах политик - според моите представи. За определен период от време. Бях политик и след това, докато носех последствията си. До излизането си от политиката съм си останал политик, но станах политик постепенно. Бях доста далеч от тази професия - и си признавам всички дефицити.      Не. Определено не. Недоверие е точната дума. Изпитвах недоверие. Защото в нашите среди, изобщо сред интелигентните хора в София, беше ясно кои са се наредили на Кръглата маса в по-голямата си част.      Това, че не разбират от икономика, е вярно. Но че съм първият истински демократ не е вярно, защото голямото усилие, дори голямата саможертва, която направиха, която направи д-р Желю Желев, за да стартират реформата, в условия на нейното отхвърляне от голямото мнозинство от българското общество - те са подчертани в книгата ми. Желю Желев направи нещо, което заслужава да бъде признато и отбелязвано винаги. Той успя да натисне спусъка на промяната. Пак казвам: при едно подавляващо мнозинство, което беше против. Това е голяма политическа заслуга. Не може да се твърди, след като съм казал тези неща, че имам самочувствието, че съм едва ли не първият демократ или първият политик. Аз знам върху какво съм стъпил и какво съм продължил. И съм отдал дължимото на тези, които са направили първите стъпки.      Разбира се, че се смятам. Само че това е голяма тема - как да кажа с две думи на какво се уповавам? Аз имам възглед за това как подредбата на ценностите предопределя кой какъв е - дали е консерватор или либерал, дали е ляв или десен. В моите ценности на предно място стои сигурността на собствеността. Собственост, сигурност и благоденствие - благоденствие през сигурността. Така расте благосъстоянието в обществото. И след това свободата. Аз не поставям свободата на първо място, защото за да я има, е нужно все пак обществото да е сигурно и да върви по пътя на благоденствието. Така са наредени моите ценности и заради това аз съм консервативен човек. А защо съм вярващ? Вярващ съм, защото майка ми ме е направила такъв.      Разбира се! На първо място: прошка. Да отдадеш дължимото, да простиш - това е. Аз съм преживял много неща, имам много зараснали рани, нанесени точно от хора, на които после съм простил. А от всички религии единствено християнството прощава.      В книгата си съм посветил много редове на тези отговори. Отговарям и за „Нефтохим“, отговарям и за „Кремиковци“, и за авиокомпания „Балкан“. Ако има други примери - и на тях с лекота бих отговорил. Вътре в тези обвинения има много несъстоятелни представи, има чисто икономическо невежество. Аз съм го показал - и съм се подиграл с тези, които са си позволили такива неща от най-високата трибуна на държавата. Защото това боравене с числата, тази гигантска политическа измама - то си заслужава подигравки. Те непрекъснато се объркват: левове ли са, деноминирани ли са, долари ли са, евро ли са… Това заслужава само такова отношение.      За Сашо Божков съм написал хубави думи. И съм се мотивирал. Ако Сашо Божков беше злоупотребил от приватизацията, той нямаше да изживее така последните си години и нямаше да остави в такава мизерия семейството си. Това е толкова красноречив отговор на човешките заблуди, че просто крещи в очите. За Сашо Божков е така. Той е честен човек, който беше много несправедливо обвинен.     Те не заслужават да бъдат споменати в книгата.      Когато се атакува приватизацията, когато се атакува смяната на собствеността, се атакува на практика самата основа на предприемаческата активност в страната. Създава се абсолютно превратна представа за хората, които трябва да произвеждат стойност и добавена стойност и по този начин да увеличават благосъстоянието на цялото общество. Вижте как в днешни дни намира отговор този Ваш въпрос, ако позволите. Гледах телевизионните студиа преди изборите. И особено втората група - тези, за които се смяташе, че няма да влязат. Там всичките говореха за мизерията, за бедността, за ниските заплати, за това, че в Европа заплатите са високи, а в България са ниски и хората мизерстват… Цялата тази кохорта, с изключение на Радан Кънев, който стана евродепутат и който не говореше въобще по този начин - цялата тази кохорта от хора получи резултати по-ниски от тези на осъдената Иванчева. Разбирате ли колко е изтлял този мит? И колко е ясно на хората, че за да получат повече, трябва някой да им даде възможност да произведат повече добавена стойност. Че в Европа взимат по-големи заплати, защото произвеждат много повече от нас. Когато ние произвеждаме толкова, колкото произвеждат в Европа за един работен час, тогава и ние ще взимаме тези пари. Но това става с предприемаческа инициатива - то не става, защото държавата преразпределя. Тя може да преразпредели само произведеното. Ето, точно тези отговори бяха направо смазани от тая пропаганда.     Много пъти, много пъти.        Точно тези хора, които твърдят, че цената на прехода е сривът на стандарта, точно за тях дадох пример как ги разобличи българският избирател на евроизборите. И оставяме тази тема като отговорена. Що се отнася до другата цена, която аз съм видял: тя е истинската цена. Да смениш институциите на хората, да смениш отношенията помежду им - това винаги, когато и да се случи в човешката история, на което и племе да се случи или нация, винаги е много тежък и труден процес. Той се преодолява трудно. Това изисква много от самия човек, иска неговата дълбока вътрешна реорганизация. Не всички хора са способни да го направят, нямат сили или не знаят как. И това поражда за тях много страдания, неудачи, неуспехи и т.н. Това е цената. Това е цената на реформите. Много се радвам, че ми зададохте този въпрос, защото допирате до голямата тема, която трябва да бъде тема на дискусия за прехода. Оставете приватизацията, оставете другите неща. Голямата тема е: Какво струва да правиш реформи, за да върви обществото напред? Какво струва на обществото, какво струва на политиците? Това е най-голямата тема. И докато тя не започне да се говори, политиците няма да смеят да правят реформи и хората няма да са готови да ги приемат. Колкото и да чувстват, че са им необходими. Това е темата на бъдещето, защото в нашия бързо променящ се свят само онзи, който съумява да се реформира - само той ще се развива. А който не съумява, ще изпадне от прогреса.  ", "date": "2019.05.29", "title": "Иван Костов за най-голямата тема и по-страшната беда"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396057-%D0%B2-%D1%82%D0%BE%D0%B7%D0%B8-%D0%B2%D0%B8%D0%B4-%D0%B1%D1%81%D0%BF-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8-%D0%BF%D0%BE%D0%BD%D0%B5-%D0%B7%D0%B0-10-%D0%B3-%D0%BD%D0%B0%D0%BF%D1%80%D0%B5%D0%B4-%D1%81%D1%82%D0%B0%D0%BD%D0%B0-%D0%B2%D0%B5%D1%87%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F", "text": "Корнелия Нинова подаде оставка днес.  , написа тя на страницата си във \"Фейсбук\". Само ден по-рано Корнелия Нинова обяви, че няма да подаде оставка. А ще стартира кампания за избор на нов лидер. Вътрешнопартийната опозиция обаче явно не е приела този неин ход. Потърсихме за коментар директора на Института за модерна политика д-р Борислав Цеков. Интервю на Албена БОРИСОВА/ПИК/ Да, напълно възможно е. Като имаме предвид политиката, водена досега. С тази политика и с кадрите си БСП е обречена да губи избори. Защото е затворена в твърдия си електорат. Тя няма кадри, които да убедят електората, че имат възможност да провеждат истинска политика. Насрочили конгрес, който да \"потвърди\" оставката. Но дали ще има пряк избор след него не е ясно - още спорят юридически. Има вероятност конгресът просто да избере временен председател, или пък да се приеме след няколко месеца да правят пряк избор. Като ви слушам, не оставяте шанс за БСП като голяма политическа сила? Изборният резултат на европейския вот делегитимира БСП като алтернатива на управлението. Единственият успешен ход за партията е тя да се отвори към гражданското общество. Твърдият електорат не е достатъчен за спечелване на избори. Трябва широка коалиция и привличане на хора, които дори не са от БСП. Но да имат различни професии и политически убеждения. Хора, които имат капацитет. Който смята, че с червеното знаме и с портрета на Ленин  може да върви напред, жестоко се лъже. Обречен е. Гневен сте на БСП, май? Не, просто ги анализирам. В този си вид БСП не може да спечели избори поне за 10 г. напред. Ако не се променят, ще затънат в братоубийствени войни или ще се закотвят като вечната опозиция. Високомерната и скандалджийската политика не е печеливша. Не може да се върви от скандалче до скандалче, от фейсбук пост до фейсбук пост... Ако наистина се случи тази ваша мрачна прогноза за БСП, за България няма да е добре. ГЕРБ имат нужда от силна опозиция, която да е коректив на властта им?! Политиката вакуум не търпи. Коалиция за България има бъдеще, сега потъна заради ниската избирателна активност. Ще се появят и други формации, напълно възможно е. Очаквахте ли Нинова да подаде оставка, г-н Цеков? Оставката е логичен ход на изборния провал. Друг е въпросът дали тя е искрена, или е ход за оставане на поста. Допускате ли, че вторият вариант е възможен? Нинова подава оставка, за да й кажат: \"Не, бащице, в случая майчице, не ни оставяй\"...", "date": "2019.05.29", "title": "В този вид БСП не може да спечели избори поне за 10 г. напред - стана вечна опозиция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396058-%D0%BA%D0%B0%D0%BA-%D0%BD%D0%B0%D1%82%D0%B0%D0%BC%D0%B0%D0%BD%D0%B8%D1%85%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B8-%D0%BA%D0%B0%D0%BA%D0%B2%D0%BE-%D1%81%D0%BB%D0%B5%D0%B4%D0%B2%D0%B0-%D0%BF%D0%BE%D1%81%D0%BB%D0%B5", "text": "На всички избори в последните години е хаос, по 3 дни не могат да излязат резултати със 100% от протоколите, и разпределението на мандатите. В далеч по-изостанали страни на другия ден имат точните данни, всичко е обработено. И, разбира се, има съмнения за манипулации. Във Враца е странно струпване на преференции за Александър Йорданов. В села от Северозапада валят странни преференции за човек на ГЕРБ от Смолян. В Любимец – за варненеца Емил Радев от ГЕРБ, в някои секции там – само за него и за никой друг от ГЕРБ. И т. н., има още примери. Необичайното струпване на гласове за ГЕРБ и странни преференции за техни кандидати в едно или друго малко населено място предполагат не купени гласове, а нов Костинброд.     При предишния случай в Костинброд през 2013 г. Николай Бареков като водещ и шеф в ТВ7 вдигна страшна врява и така постигна невероятен обратен ефект – оневини ГЕРБ. Накара хората да мислят, че има нещо нагласено „от комунистите” и нарочно се вдига шум да попречи на Борисов на изборите. А беше ясно и просто – бюлетините се печатаха в печатницата на общински съветник от ГЕРБ. В печатницата имаше палета с 400 хил. бюлетини над необходимия тираж, предназначени за различни райони. Вероятно голямо количество такива бюлетини извън доставените официално по секции, вече е било извозено по предназначение. Такива бюлетини служат точно за изборни манипулации. Само така може да се направи подмяна на бюлетини в една или друга секция след гласуването – там, където е възможно да се купи комисията и да се подменят протоколите. В най-бедните населени места е най-възможно. Сега нищо няма да се докаже. Борисов предупреди, че БСП може да победи само с Костинброд 2. Демек – ако пак вдигнат някакъв скандал. По-скоро изглежда, че ГЕРБ победи с помощта на Костинброд 2. Този път никой няма да разследва, да променя закони заради това. Всичко ще мине тихо и кротко. Защото каквито и манипулации да са правени, ГЕРБ беше по-силен на тези избори по много причини (виж тук още коментар за победата на ГЕРБ). ГЕРБ вече е партия-държава, най-големият работодател в страната. Владее медиите, държи всички ресурси и лостове, всичко работи за Борисов. И срещу себе си имаше не съвсем убедителни като алтернатива две жени. Да, само две жени, мъже няма. Евроизборите не са вътрешнопарламентарни, но победата на ГЕРБ засилва властта на Борисов. Сега всякакви институции в държавата ще се страхуват повече от него, ще се огъват пред натиска му. Най-вече съдебната власт, за избора на нов главен прокурор. Това е основната грижа на Борисов – да си избере главен прокурор, който няма да го разследва. Защото има поне няколко казуса, по които Борисов може да стане обвиняем. Сега всички се питат какво ще стане нататък? Вече няколко пъти сме писали в e-vestnik, но досега едва ли някой го е вярвал наистина – вероятна коалиция между ГЕРБ и БСП. Да, независимо какво приказват в ГЕРБ, как гласували на съвещание да не се коалират с БСП и т. н. Борисов ще се изправи, ще каже, че положението е тежко, жертва се заради държавата, ей я, и Меркел така направи и т. н. Ако някой помни, Борисов вече е предлагал коалиция на БСП, докато неин шеф беше Михаил Миков. Той отказал. Миков си призна за това предложение, но това мина без много коментари. Това, което не се знае, е, че Борисов и втори път е предлагал – вече при Корнелия Нинова (според източници от БСП), която също отказала. Тя още не си е признала, ама то ще се види. Има голяма вероятност сега, след оставката на Нинова , в БСП да изберат отново Станишев. И предвид непроменените резултати в последните няколко избори, неминуемо ще възникне въпросът за коалиция леви-десни в европарламента. Станишев има опит с това от европарламента. Такава евентуална коалиция ще ни управлява 10-ина години. Няма мърдане. Два твърди електората, стабилно мнозинство. И триумф на задкулисието. И на Пеевски вчастност. ГЕРБ ще асимилира по нещо от десните (щом сега вкара изкопаемото Александър Йорданов). Борисов вече е придърпвал депутати от ДСБ и СДС. Дори свои върли критици като Антон Тодоров и Тома Биков, които едва ли са му стрували скъпо. Либерали ще си получат своите места и порция от трапезата в разни министерства, институции, и ще пърхат радостно, че коалицията ГЕРБ-БСП не е антиевропейска. А иначе Борисов си готви резервни ходове. Той с лекота ползва всички като патерици – и патриоти, и либерали, и консерватори. Що да не прилапа и партията на Слави Трифонов, както тази на Дилов – „Гергьовден“? Имаме си втори Тодор Живков. Ще откара поне 15 години, преди да се оттегли, примерно, в някоя къща в Барселона при млада булка. А сега първата му и най-важна грижа е да си избере главен прокурор. Само той може да му разбута къщичката.   Пример за странни преференции за варненеца Емил Радев в град Любимец. Остават съмнения, че резултатите в много населени места са нагласени.", "date": "2019.05.29", "title": "Как натаманиха изборите и какво следва после?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396059-%D1%81%D1%82%D0%BE%D1%8F%D0%BD-%D0%B7%D0%B0%D0%B9%D0%BA%D0%BE%D0%B2-%D0%B3%D0%BB%D0%B5%D0%B4%D0%B0%D0%BB-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%B2%D1%8A%D0%B2-%D0%B2%D0%B8%D0%BB%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88-%D0%BF%D0%BE%D0%BB%D0%B8%D1%86%D0%B0%D0%B9,-%D0%B8%D0%B7%D0%BF%D1%83%D1%81%D0%BD%D0%B0%D0%BB%D0%B8-%D0%B3%D0%BE-%D0%BD%D0%B0-%D0%BA%D0%BE%D1%81%D1%8A%D0%BC", "text": "Нови разкрития за  , заподозрян за две убийства. Полицията откри следи от Стоян Зайков в две от селата в района. Той е разбил няколко къщи, в които е влизал да краде храна, да се къпе и да гледа телевизия, съобщава БТВ. МВР издирва Зайков вече 19 дни. Докато полицията е по петите му, беглецът е разбил две вили в село Свети Спас край Долна Баня. Опустошил е хладилниците и даже си е взел душ. Полицията за пореден път го изпуснала на косъм, защото като влезли да го задържат след сигнал, банята била още мокра.     Зайков отключил вилата на бивш полицай, опустошил хладилника и даже гледал новините, разказва бившият шеф на отдел в Националното следствие Чавдар Герасимов, който живее в района. В една вила е проникнато с взлом. Разбити са дървени щори и метални решетки. Проникнато е вътре. Злосторникът не е взел нищо ценно. Имало е скъпи инструменти. Нахранил се е. Гледал е телевизия, каза Чавдар Герасимов, собственик на вила в района. Зaсега от МВР не потвърдиха, че обирите са дело на беглеца. Следи от него са открити и в село Костенец, където разбил една от къщите и откраднал буркани с месо. Има отлив на туристи и в селото, и в Костенец. Все пак ние сме в планината, повечето хора идват заради разходките и не могат да си ползват пълноценно почивка, посочи Любка Кацарова, кмет на с. Костенец.  Местните не ходят по вилите си в района, тъй като се страхуват да не засекат беглеца.", "date": "2019.05.29", "title": "Стоян Зайков гледал новините във вилата на бивш полицай, изпуснали го на косъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396051-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%82%D0%B5%D0%BE%D0%B4%D0%BE%D1%81%D0%B8%D1%8F-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B0", "text": "  Св. Теодосия била родом от Цариград. Тя била дъщеря на благочестиви родители и от детство била възпитана в любов към Бога. Баща й умрял, когато тя навършила седем години. Майка й я дала в манастир, където е продължило нейното възпитание в дух на подвижничество. Там тя достигнала до такава степен на духовно съвършенство и убеденост в истините на Христовото учение, че била в състояние дори живота си да положи за своята вяра. Теодосия наследила голямо богатство, което тя употребила за украса на храмовете и за подпомагане на бедните. Император Лъв Исаврянин със съдействието на еретика патриарх Анастасий започнал гонение против почитателите на светите икони. Заповядано било да се унищожи и древната чудотворна икона на Спасителя, поставена още от Константин Велики над вратите на царския дворец.      Тогава Теодосия, която присъствала заедно с други инокини при това посегателство, в порив на ревност поискала да попречи на това кощенство. Тя отместила стълбата, по която се качвал войник да сваля иконата, и войникът паднал на земята и тежко пострадал. След  това Теодосия отишла с иконите при патриарх Анастасий и започнала да го укорява и изобличава за нечестивото иконоборство. Той съобщил на императора за нанесеното му оскърбление и преподобна Теодосия била затворена в тъмница, гдето в продължение на седем дни й нанасяли по сто удара, а на другите инокини още в същия ден били отсечени главите. На осмия ден Теодосия била влачена по града, хулена и оскърбявана, и накрай й нанесли жесток побой, от който тя умряла. Това станало на 29 май 730 година.", "date": "2019.05.29", "title": "Св. преподобномъченица Теодосия Константинополска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396052-29-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1453 г. - Падането на Константинопол: Армията на султан Мехмед II Фатих (Завоевателя) превзема Константинопол след двумесечна обсада, артилерийски обстрел с най-модерните за тази епоха оръдия и масирана атака на еничарския корпус. При атаката е убит последният византийски император Константин XI Палеолог.   1660 г. - Английската реставрация: Чарлз II е възстановен на трона на Великобритания.   1667 г. - Френските трапери Медард дьо Грозейле и Пиер Еспри Радисон откриват езерото Нипигон в Канада.   1876 г. - Априлското въстание: Четата на Христо Ботев овладява пътническия параход „Радецки\" и заставя капитана да спре на българския бряг при село Козлодуй.   1927 г. - Провеждат се избори за XXII ОНС, спечелени от управляващия Демократически сговор.   1948 г. - Подписан е българо-полски договор за сътрудничество.   1953 г. - Сър Едмънд Хилари и шерпът Тенсинг Норгей стават първите алпинисти, изкачили връх Еверест в Хималаите.   1956 г. - Пакистан е обявен за ислямска държава.   1968 г. - Установени са дипломатически отношения с Република Горна Волта.   1970 г. - Посещение на Тодор Живков в СССР.   1984 г. - Канада: Пиер Трюдо подава оставка, министър-председател става Джон Търнър.     1985 г. - Трагедията на Хейзел: На финала на Шампионската лига на УЕФА в Брюксел, Белгия, 39 футболни запалянковци са убити и стотици са ранени от срутена подпорна стена, след като привърженици на ФК Ливърпул проникват в сектор на ФК Ювентус.   1989 г. - Възродителен процес: В изявление по БНР и БНТ председателят на Държавния съвет Тодор Живков призовава Турция да отвори границите си за български емигранти, което става причина за „Голямата екскурзия\".   1990 г. - Руският парламент избира Борис Елцин за председател на Президиума на Върховния съвет на Руската СФСР.   1999 г. - Космическата совалка Дискавъри извършва първото скачване с Международната космическа станция.  ", "date": "2019.05.29", "title": "29 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396053-%D0%BD%D0%B0-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-%D0%BD%D0%B8%D1%82%D0%BE-%D0%B5%D0%B4%D0%BD%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B5-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B0", "text": "Ако сте очаквали, че Корнелия Нинова ще излезе с високо вдигната глава и ще подаде оставка за загубата на изборите, сте наполовина прави. Че оставка има - има. Нинова публично заяви, че поема отговорност за загубата на БСП на европейските избори. Пое я и я разпредели върху цялата партия с всичките й местни ръководства. Самата  Нинова отново ще се кандидатира за лидерския пост, с надеждата, че силните играчи от Пленума няма да й скроят шапка и ще оставят членската маса да я преизбере. Част от \"другарите\" обаче точат ножове и се готвят за 15 юни, за когато е свикан партийният конгрес. На него ще се решава какво ще прави БСП с бъдещето си, как ще избира лидера си и какъв точно ще бъде този лидер - временен или постоянен до май 2020 г.     Гергов, Миков, Дъбов, Мерджанов и компания все още не могат да простят Нинова факта, че тя сложи таван на мандатите в парламента и ги изолира от ръководството на партията. Авторитарният стил на управление на Корнелия Нинова се основаваше предимно на идеята, че тя знае правилния път към победата. Когато това твърдение беше опровергано (за втори път след парламентарните избори през 2017 г.), основата на управлението й на върха на партията бе разклатена. Избутаните встрани стари кадри се готвят - ако не за триумфално завръщане - то поне за отмъщение. Две години изчакваха тази стъпка накриво, за да излязат напред и да поискат реванш. Сега Нинова подаде оставка, но не и по желания от тях начин. Едва поела отговорност за загубата, тя обяви, че ще поиска нов мандат, който да й позволи да води и кампанията за местния вот. И сега започва истинската битка за БСП - старите кучета срещу действащото ръководство.  Със сигурност позициите на Корнелия Нинова в партията все още са силни и мнозина ще се хванат за успокояващите й думи, че представянето на социалистическата партия не било чак толкова лошо. Фактите тук говорят - социалистите имат вече един мандат повече и дори успяват да вдигнат броя на гласувалите за тях спрямо предходните европейски избори. Според Нинова - дори са сред 5-те водещи партии в семейството на европейските леви ПЕС. Въпреки това тя удобно забравя да спомене контекста на предишния вот за Европейски парламент през 2014 г., дошъл по времето на премиера Пламен Орешарски. Тогава БСП беше в една от най-ниските си точки на доверие, а изборите бяха своеобразен вот на недоверие за правителството (2 месеца след тях Орешарски най-после подаде оставка). Да не говорим, че тогава на картата се появи и АБВ на Първанов, Румен Петков и Калфин, за да вземе още проценти от вота за социалистите. С други думи - не е кой знае какъв успех за БСП да вдигне резултатите си спрямо кризата от самия край на лидерството на Сергей Станишев. За разлика от 2014 г. сега пътят пред победата беше разчистен за БСП, докато основният съперник ГЕРБ бе раздиран от скандали и липса на доверие. Ако червените се бяха възползвали от този рядък шанс, въобще нямаше да говорим за бунт в партията. Но реалността е друга. И дори в тази изгодна позиция \"Позитано\" 20 отново пропусна мишената.  Нинова може и да обвинява ГЕРБ за използване на цялата държавна машина за победата им, но истината е, че БСП със сигурност не направи много, за да постигне успех - парламентарната група изчезна от Народното събрание, Нинова превърна враждата си със Станишев в първа грижа на партията, европейската листа на БСП допусна стратегически и тактически грешки в публичното си поведение, които ликвидираха първоначалната им преднина. Предлаганата алтернатива от вътрешната опозиция - избор на временен лидер, който просто да довърши мандата на настоящия, поставя БСП пред не особено приятната възможност да се изправи на местния вот срещу ГЕРБ начело с нов председател, чийто пост ще бъде оспорен още през май догодина. Това означава твърде много несигурност, особено на фона на разколебаването от загубата сега. Жестоката битка, която се очертва около 15 юни (а вероятно и след това) изправя партията пред угрозата да запише още едни \"дъждовни\" избори заради другарските нападки, обвинения и подмолни удари. А втори разгром на кметския вот ще е съсипващ за БСП, доколкото представителството в местната власт е доста по-значително (в чисто партиен план) от това в ЕП. Ще даде партията втори шанс на Корнелия Нинова? Или ще се настрои за ново начало и междинен председател, който да отнесе вината за предстоящото ново изпитание? Между авторитарно настроената Нинова и кръга на старите кучета като Станишев, Миков, Гергов и Дъбов - за БСП алтернативите са малко и нито една от тях не изглежда особено приветлива.  ", "date": "2019.05.29", "title": "На \"Позитано 20\" нито една оставка не е последна"}
{"url": "http://www.classa.bg/%D1%81%D0%B2%D1%8F%D1%82/item/396049-%D0%BA%D1%80%D0%B0%D0%B6%D0%B1%D0%B8-%D0%B2-%D1%80%D1%83%D1%81%D0%BA%D0%B8%D1%8F-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B5%D0%BA%D1%82%D0%BE%D1%80", "text": "Откраднати милиарди, чиновници в затвора и избягал в чужбина ръководител: руският космически сектор се характеризира с кражби на средства в астрономически размери, които слагат прът в амбициите за величие в космоса, които Русия отново започна да проявява. От години страната се опитва да възстанови тази своя индустрия – източник на огромна гордост по съветско време и в която тя остава незаобиколим световен фактор. Секторът обаче бе съсипан след разпадането на Корупционните скандали обаче продължават да разтърсват руската космическа индустрия и оставят в сянката си анонсираните проекти за нови ракети или станции на Луната.     „Милиарди се крадат“ в държавния конгломерат Роскосмос, който обединява компаниите в сектора, обобщи в средата на този месец ръководителят на Следствения комитет на Руската федерация Александър Бастрикин, цитиран от РИА Новости. Той съобщи, че разследвания се водят „от поне пет години и са далеч от приключване“. Нов епизод от този сериал: през април генералният директор на Научно-изследователския институт за космически технологии Юрий Яскин напусна Русия в посока европейска страна, откъдето подаде оставка, както съобщи вестник „Комерсант“. В неговото предприятие току-що била започнала финансова ревизия и той се опасявал, че ще бъдат открити злоупотреби, заявили източници на руския ежедневник. Роскосмос потвърди пред Франс прес оставката на Яскин, чийто институт участва в разработването на руската глобална навигационна спътникова система ГЛОНАСС, която е проектирана да конкурира американската Джи Пи Ес (GPS). От космическата агенция не посочиха причини. Провалени големи проекти Злоупотребите засегнаха особено силно два важни проекта през последното десетилетие: ГЛОНАСС и строителството на нов космодрум, Восточний (Източният космодрум), в руския Далечен изток, замислен да замени Байконур, в Казахстан. Освен това, почти всички основни компании в сектора, включително конструкторите на ракети „Хруничев“ и „Прогрес“, бяха засегнати от финансови скандали, водещи понякога до затворнически присъди за кражби в голям мащаб. Сметната палата оцени различните финансови злоупотреби в Роскосмос през 2017 г. на 760 милиарда рубли (над 10 милиарда евро), което представлява близо 40 процента от нарушенията, открити във всички сектори на руската икономика. Роскосмос редовно твърди, че сътрудничи на водените разследвания. „Изкореняването на корупцията е една от главните цели на ръководството“, увериха от конгломерата пред Франс прес. В средата на миналия месец президентът Владимир Путин призова за „постепенно решаване на очевидните проблеми, които спъват развитието на космическия сектор“. „Цените и сроковете, набелязвани за реализирането на космически проекти, често са неоснователни“, подчерта той. Повече пари – повече корупция Изправянето на космическия сектор на крака е въпрос на престиж за Кремъл. Тази индустрия символизира възстановената гордост на Русия и нейните възможности да бъде в първите редици на международната сцена, особено в контекста на новата Студена война със Съединените щати. Съсипан през 90-те години на миналия месец, секторът се крепеше благодарение на търговски договори с чужбина. „Тогава обаче още имаше кадри на много високо професионално равнище и по-малко злополуки при изстрелвания“, казва Виталий Егоров, автор на популярен блог за космоса, Зелената котка (zelenyikot.com). Първият модул на Международната космическа станция (МКС), Заря, бе произведен в Русия и изведен в откритото пространство през 1998 г. въпреки финансовите трудности. Парадоксално, ситуацията се влоши в началото на този век, когато тези проблеми бяха решени. Притокът на държавни средства подхрани злоупотребите и напредъкът на космическите изследвания спря, твърдят експерти. „Днес космическият сектор функционира на принципа: Дайте ни пари и ние ще изстреляме нещо… някой ден“, обяснява Егоров. Само МКС си остава твърдо „светъл лъч“, но тя има по-скоро „политическа роля“ за поддържане на международното сътрудничество и не допринася с нищо ново за научните изследвания, смята експертът. Според анализатори генералният директор на Роскосмос Дмитрий Рогозин – бивш вицепремиер, известен с антизападната си реторика и назначен на поста преди година – има проблеми с решаването на проблемите в сектора. Научните среди упрекват този журналист по образование, че не познава индустрията. „Той би бил чудесен говорител на Роскосмос“, казва с ирония Егоров, след което прави уговорката, че „дори Супермен не би успял да се справи с тази лавина от проблеми“.  ", "date": "2019.05.29", "title": "Кражби в руския космически сектор"}
{"url": "http://www.classa.bg/%D1%81%D0%B2%D1%8F%D1%82/item/396050-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B0%D1%82%D0%B0-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "Технологичната студена война между САЩ и Китай е на път да се разпространи и това ще принуди лидерите по света да вземат някои трудни решения. Миналата седмица написах, че се спусна дигитална Желязна завеса, когато американският президент Доналд Тръмп предприе действия за изолиране на китайската компания Huawei Technologies. Само седмица по-късно глобалните корпорации бяха засегнати от това разделение, пише Тим Кълпан от агенция Блумбърг. Собственикът на Google, Alphabet, заяви, че ще прекъсне някои връзки с Huawei, включително като ограничи достъпа на китайската компания за електроника до своята мобилна операционна система Android. Оттам телекомуникационни фирми от Япония, Великобритания и Тайван, наред с други, отказаха поръчките си за най-новите устройства на Huawei. Microsoft Corp. премахна продуктите на Huawei от своя каталог Azure Stack, а британската ARM Holdings, сега собственост на SoftBank Group, каза, че ще изпълни заповедта да спре да доставя някои елементи, обект на патентни права, използвани при полупроводниците. Ще пострада ли ЕС от войната между САЩ и Китай? Тези компании следват директива, издадена от суверенна страна. От тяхна гледна точка те не са имали кой знае какво поле за маневриране, както правно, така и чисто функционално (ако един телефон не може да използва Android както трябва, това е проблем)**. По всяка вероятност ще се оформи по-бавно, но по-важно разделение между страните, с падането на тази дигитална Желязна завеса. Разполагането с взаимно изключващи се технологични сфери не означава просто, че снабдителните вериги ще се отразяват една друга на различни континенти. Това по-скоро ще означава за отделните страни, че всяко бизнес и инвестиционно решение ще стане политическо. Американските технологии все още са водещи в света и това ще остане така още известно време. Китай обаче показва желание да установи връзки с развиващи се страни и да им помогне по начини, до които САЩ някога прибягнаха. Изграждането или субсидирането на фиксирани и мобилни комуникационни мрежи вероятно ще продължи. Дело на Huawei или ZTE, но финансирано, пряко или непряко, от Пекин. Въпросът не опира само до високотехнологичните мрежи. Голям брой развиващи се страни искат високоскоростни железопътни линии, ефективни пристанища и летища и енергоспестяващи, слабо замърсяващи електрически автомобили. Всички тези неща може да бъдат осигурени от Америка и нейните съюзници. Япония, Европа и Канада имат технологиите и ноу-хауто, за да помогнат. Но освен че е в състояние да предложи същото, Китай разполага и с необходимия политически и финансов капитал. Волята вече я има под формата на инициативата „Един пояс, един път“. Ако дадена страна обаче се съгласи да приеме китайски мрежи или инфраструктура, е все по-вероятно нейният достъп до американски стоки да бъде отрязан под маскировката на съображения за националната сигурност на САЩ. Филипините и Виетнам олицетворяват това противопоставяне. Филипините исторически имат близки връзки със САЩ. Президентът Родриго Дутерте обаче постоянно редува любовта и омразата в отношенията си с Китай, като едновременно отбелязва войнствеността на Пекин към неговите съседи и желанието му да сключва сделки. При управлението на Дутерте двете страни подписаха повече от дузина споразумения, едно от които предвижда China Telecom да изгради мобилна мрежа във Филипините. Настроенията към Китай бяха резюмирани този месец от министъра на външните работи Теодоро Локсин в интервю за Блумбърг: „Китайското предложение за стратегическо партньорство е малко по-привлекателно от настоящата оферта на САЩ за стратегическо объркване.“ Виетнам, тъкмо обратното, би трябвало да изглежда естествен съюзник на Китай. Агресивното поведение на Пекин обаче не му спечели симпатиите на виетнамците, които в същото време са настроени сравнително благосклонно към САЩ. Четири десетилетия след края на жестоката война двете страни изграждат военни връзки, в момент когато Виетнам се опитва да сдържи надигащата се китайска мощ. Това увеличава вероятността Ханой да отказва китайските предложения, ако тяхното приемане би означавало загуба на благоразположението на Вашингтон. Изборът обаче няма да е лесен предвид това колко щедри са китайските оферти. Подобни решения ще трябва да бъдат взимани по целия свят. Това няма да става бързо и вероятно няма да бъде правено изрично в официални изявления. Вместо това тези решения ще бъдат взимани в заседателните зали на бюрократични институции, на срещи в кабинети и в чуждестранни посолства, където килимите ще бъдат изтърквани от едно истинско стълпотворение от правителствени и частни лобисти. Така както светът бе разделен по военни линии преди 70 години, дигиталната Желязна завеса ще принуди политическите лидери да решават дали са отбора на Китай или от този на Америка.     * Тази статия не отразява непременно мнението на редакционния съвет на агенция Блумбърг или на нейните собственици. ** Китай е третата дестинация за американския износ на компютри и електроника, но делът му е под 10%.", "date": "2019.05.29", "title": "Технологичната студена война"}
{"url": "http://www.classa.bg/%D1%81%D0%B2%D1%8F%D1%82/item/396042-huawei-%D1%89%D0%B5-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D1%81%D0%B2%D0%BE%D0%B8-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B0%D1%86%D0%B8%D0%B8-%D0%B2%D1%8A%D1%80%D1%85%D1%83-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D1%81-%D0%BE%D1%82%D0%B2%D0%BE%D1%80%D0%B5%D0%BD-%D0%BA%D0%BE%D0%B4-%D0%BD%D0%B0-android", "text": "Китайската технологична компания Huawei излезе с позиция за решението на Google да ограничи достъпа й до продуктите на Android в световен мащаб. От компанията обясняват, че ще продължат да работят с open-source платформата на Android и да разработват своя екосистема за новите модели на смартфоните си Huawei и Honor. \"Huawei има значителен принос към развитието на Android по целия свят.      В ролята си на един от ключовите глобални партньори на Android, ние работим в тясно сътрудничество с open-source платформата, разработвайки екосистема в полза както на потребителите, така и на цялата индустрия. Huawei ще продължава да предоставя на потребителите си последните актуализации по отношение на софтуерната сигурност, така и всички услуги, свързани със следпродажбеното обслужване на съществуващите вече на пазара Huawei и Honor продукти. В това число смартфони и таблети, които вече са закупени от крайните потребители, но и такива, които са все още в наличност на пазарите в световен мащаб\", се казва в позицията на технологичния гигант. \"Ние ще продължаваме да изграждаме сигурна и устойчива софтуерна екосистема, осигурявайки най-доброто потребителско преживяване на клиентите си по целия свят\", допълват още оттам. Решението на Google идва заради наложените санкции от САЩ върху Китай и водещи китайски компании. Реално промените ще засегнат новите модели смартфони на компанията, но всички съществуващи досега модели все още разполагат с достъп до Android и до всички услуги на компанията като Google Play и функциите за сигурност от Google Play Protect.", "date": "2019.05.29", "title": "Huawei ще разработва свои актуализации върху системата с отворен код на Android"}
{"url": "http://www.classa.bg/%D1%81%D0%B2%D1%8F%D1%82/item/396043-%D1%88%D0%B5%D1%84%D1%8A%D1%82-%D0%BD%D0%B0-%D1%80%D0%BE%D1%81%D0%B0%D1%82%D0%BE%D0%BC-%D1%81%D1%8A%D1%81-%D0%B7%D0%B0%D0%BF%D0%BB%D0%B0%D1%82%D0%B0-%D0%BE%D1%82-%D0%BD%D0%B0%D0%B4-%E2%82%AC-100-000-%D0%BD%D0%B0-%D0%BC%D0%B5%D1%81%D0%B5%D1%86", "text": "Официален доход на директора на Росатом за 2018 \r\n     С повече от месец закъснение спрямо президента Владимир Путин, премиера Дмитрий Медведев, министри, депутати и всички висши държавни чиновници най-накрая това сториха и босовете на корпорация Росатом – публикуваха доходите си за изминалата 2018-та г., а също така и имотния си статус към последния 31-ви декември. Днес ще ви покажа само доходите и имотния статус на Генералния директор Алексей Лихачов, при това не само за 2018-та, но и за 2017-та, така че да можете да сравнявате и да цъкате с език. За по-добър преглед и прочит на данните кликнете с мишката върху снимката, ако трябва и втори път: \r\n   \r\n Чистият доход на Лихачов представляват само подчертаните с червена линия суми. НЕ подчертаната сума за 2017-та г. е част от подчертаната, както е пояснено в скобите (в това число от основната месторабота). Общият му официален доход за 2018-та г. възлиза на 91 886 518,39 рубли. По актуалния курс на еврото (72,2 рубли за 1 евро) това прави 1 272 666 евро, което прави по повече от 100 000 евро доходи на месец, средно. За сравнение средната заплата в Росатом е около 1 000 евро на месец. \r\n         Но това далеч не е всичко! Директор Лихачов не е най-печелившия шеф в Росатом! Той диша праха на поне двама от тримата си първи заместници. Особен интерес за нас представлява единият от тях, който има водеща роля в ограбването на всички нас по схемата АЕЦ “Белене” и не само. Можете да го видите на второто видео по-долу, заснето в София през август 2018-та г. Аз направих усилие да присъствам на въпросната пресконференция, но (из)родната министър енерГЕПИка Теменужка Петкова се беше погрижила да не бъда допуснат в залата на министерството. \r\n Не му казвам името и размера на дохода, защото жертвите на престъпленията му у нас не се интересуват от това. Те искат той да става още по-богат за наша сметка. \r\n         На първото видео по-долу, излъчено по централната руска новинарска емисия, на 12-ти април 2019-та г. можете да видите доходите на Путин, Медведев и външния министър Лавров за 2018-та, а също така и рекордьора по официални приходи във върхушката на Русия. \r\n Лихачов е Генерален директор на Росатом от 5-ти октомври 2016-та г. Кога е успял да заработи забавените премии, които са му изплатени през миналата година? Това е интересен въпрос! \r\n На 8-ми декември българската Национална електрическа компания превежда на руската Атомстройекспорт (АСЕ – дъщерна на Росатом) 1 176 000 000 ( милиард и сто седемдесет и шест милиона ) лева, за старото желязо, което втора година ускорено ръждясва на брега на Дунава, край Белене. \r\n Който споделя знае повече, който не споделя затъва в мизерия. \r\n \r\n  ", "date": "2019.05.29", "title": "Шефът на Росатом със заплата от над € 100 000 на месец"}
{"url": "http://www.classa.bg/%D1%81%D0%B2%D1%8F%D1%82/item/396044-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8-%D1%81%D0%B0-%D0%BE%D1%82%D0%BA%D1%80%D0%B8%D1%82%D0%B8-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D1%80%D0%B5%D0%BA%D0%B8-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0", "text": "Нивото на съдържание на антибиотици в много реки по света надвишава значително допустимите норми, предупреждава изследване, публикувано от британски учени, съобщават Франс прес и БТА. Екип от университета в Йорк анализира пробите, взети от 711 обекта в 72 страни от шест континента. В 65% от тях е бил открит поне един от 14-те търсени антибиотика.     Оказало се, че метродиназолът, антибиотикът, който се използва за лечение на кожата и устата, е този, който най-много надвишава допустимите нива. Неговите концентрации са били 300 пъти по-високи при проби, взети от Бангладеш и от река Темза. Ципрофлокацинът е медикаментът, който най-често надвишава прагът на безопасността /измерен на 51 места/, докато триметопримът, използван срещу уринарните инфекции, е най-често срещаният. Най-често допустимите нива на антибиотици се превишават в Азия и Африка, но и останалите континенти не са пощадени. Което е показателно за това, че е налице световен проблем. Най-проблемните държави са Бангладеш, Кения, Гана, Пакистан и Нигерия.  ", "date": "2019.05.29", "title": "Антибиотици са открити във всички реки на планетата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396045-%D0%B7%D0%B0-%D0%BC%D1%8A%D0%B4%D1%80%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB,-%D0%B4%D0%B5%D1%82%D0%BE-%D0%B2%D1%81%D0%B5-%D0%BD%D1%8F%D0%BA%D0%BE%D0%B9-%D1%83%D1%81%D0%BF%D1%8F%D0%B2%D0%B0-%D0%B4%D0%B0-%D0%B3%D0%BE-%D0%B8%D0%B7%D0%BB%D1%8A%D0%B6%D0%B5", "text": "За партиите вече знаем, но как се представиха българските избиратели на тези избори? Какви са предпочитанията им, от какво се впечатляват, за какво не ги е грижа?          Европейските избиратели като цяло потвърдиха прогнозата, че искат промяна. И успяха да я наложат. Е, посоката на тази промяна очевидно няма да съвпадне с надеждите на едни и страховете на други, най-вече защото предупреждението за задаващо се национал-популистко цунами се оказа преувеличено. Така или иначе, за добро или лошо, Европейският парламент вече няма да е същият. \" Шамар \" , но за кого? В България, за добро или лошо, промяна не се очертава. А заслугата за това е не само и дори не толкова на партиите (на някакви техни действия или бездействия), колкото на избирателите. Тук нямам предвид различните партийни пристрастия, отразени в изборните резултати, при които също няма промяна - четири години по-късно те се повтарят почти буквално. Нямам предвид и относително ниската избирателна активност.      По този повод романтичната гледна точка за българския избирател гласи, че така „най-голямата партия“ (на негласувалите) е ударила „шамар на политическата класа“. Според по-прозаичната гледна точка, тази „партия“ се дели на две основни категории: едните не ги е грижа или въобще не разбират какво става, а другите или не желаят промяна, или ако я желаят, не разбират, че така всъщност гласуват за статуквото, срещу което роптаят. Тъй че не е ясно кой в края на краищата отнася „шамара“. Тук имам предвид други, ясно проявили се на тези избори нагласи и характерни особености на значителни групи от българските избиратели, които са по-дълбоки и трайни от партийните предпочитания. Бащицата и държавата хранилница Може би най-яркото доказателство за липсата на промяна е фактът, че управляващата партия - и по-точно нейният лидер - успя да обърне кампанията и изхода от изборите с най-старите и най-изтъркани номера за предизвикване на предизборни халюцинации. При това приложени върху избирателя в невиждани досега дози и предавани нонстоп на живо: ленти, инспекции и първи копки; магистрали, пътища, спортни зали, болници и заводи; снимки, прегръдки, печени агнета, майтапи, пожелания, обещания и пари за всеки, който го спре и си поиска. И номерът пак мина безотказно, за кой ли път. Далеч съм от мисълта, че това е единствената причина за изборния успех. Но във всеки случай част от него се дължи и на ширещата се привързаност към представата за държавата като хранилница и за добрия всесилен бащица, който еднолично може да реши всеки проблем. И който се грижи за народа, защото е част от него. Цената на апартаментите и цената на бензина Заради тази привързаност човек може въобще да не забележи или пък лесно да прости „дребните“ прегрешения на властта. На управляващата партия и досега много пъти ѝ бе прощавано. Никога обаче ударът не е бил толкова тежък, колкото в навечерието на тези избори с разкритията за имотните машинации на нейни водещи фигури. Но ето, че пак успя да се измъкне незасегната, без никакви видими щети за изборния резултат. Заслуга за това има и друга характерна особеност на част от избирателите. Романтичната представа за тях в този случай казва, че те всъщност са много ядосани. И предупреждават, че повече прошка няма да има. Според по-прозаичната гледна точка, тези хора въобще не се впечатляват от злоупотребите на властта. Затова и ниските цени на апартаментите ѝ не са повод за особени вълнения, още по-малко пък за протести. За разлика от цените на горивата например, заради които миналата година мнозина се канеха да вдигат революция. А кой да брани България от тях? Знаейки добре това, кандидат за евродепутат понижи цената на бензина на собствените си бензиностанции в деня за размисъл, за да помогне на избирателите да направят верния избор. Преди това пък ги излъга, че ЦИК щяла да му затвори бензиностанциите и аптеките по време на кампанията, въпреки че тя изобщо няма такива правомощия. Той не спира да громи управляващите, но винаги гласува заедно с тях. На 9 май се снима на Червения площад в Москва, а после - с лидерите на европейската крайна десница в Милано (което, впрочем, не е толкова странно). „Най-големият родолюбец“, съюзил се с онези, които, ако можеха, веднага биха изхвърлили България от ЕС. Очевидните противоречия, характерни за него, не му попречиха преди две години да влезе в Народното събрание. В Европейския парламент не успя за малко, но пък събра цели 70 хиляди гласа. А други, подобни на него, успяха. Техният номер е да раздухват фалшиви страхове и омраза, като си измислят и сочат въображаеми врагове, а после твърдят, че „бранят България“. Истинският проблем е, че няма кой да брани България от самите тях. Защото значителна част от българските избиратели системно проявяват склонност да вярват на измислици и небивалици, да се хващат на откровени глупости и да се припознават в пръкващите се отвсякъде карикатурни спасители, които иначе не са в състояние да решат нито един реален проблем на обществото. Избиратели или крепостни селяни? В същото време самите тези спасители служат много добре като плашило в ръцете на други свои „колеги“ (услугата е взаимна), които също се хранят от „страхуването“. Докато твърдят, че се борят за свободата им, те са превърнали друга група избиратели в нещо като крепостни селяни - за да ги накарат да гласуват под строй и да не се впечатляват от необяснимото богатство на своите избраници, които по избори ги навестяват с черните си джипове и многолюдната си охрана. Мъдър и безпогрешен  -  или беззащитна жертва? Романтичното гледище за българския избирател гласи, че той винаги си знае работата. И никога не греши, защото е мъдър. Също като народа. Но това не му пречи непрекъснато да се оплаква и да се изживява като беззащитна жертва на политиците, които все успяват да го излъжат, въпреки безпогрешния му нюх и пословичната му мъдрост. Ето това гласи по-прозаичната гледна точка.    ", "date": "2019.05.29", "title": "За мъдрия български избирател, дето все някой успява да го излъже"}
{"url": "http://www.classa.bg/%D1%81%D0%B2%D1%8F%D1%82/item/396046-%D0%B4%D1%80%D0%B0%D0%B3%D0%BD%D1%8F-%D0%B2%D0%BB%D0%B8%D0%B7%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Ливиу Драгня дърпаше конците иззад кулисите в Букурещ. Под неговия надзор Румъния бе хвърлена в мрежата на корупцията и шуробаджанащината. Сега лидерът на социалдемократите влиза в затвора. Румънците ликуват .       Поражението на тъй наречените социалдемократи в Румъния на евроизборите се превърна в прелюдия към окончателния залез на техния партиен лидер Ливиу Драгня, а и на самата партия. Само ден след шамара, който му зашлевиха румънските избиратели, той трябваше да приеме още едно поражение. В понеделник (27 май) Върховният съд потвърди присъдата му от три години и половина за подстрекаване към злоупотреба със служебно положение. Миналата година той я обжалваше. Сега решението на съда е окончателно. Драгня има още една присъда - две години затвор условно за опит да повлияе на референдума през 2012 година за отстраняване на тогавашния президент Траян Бъсеску.  Горчив край за Драгня Какъв горчив край за кукловода на една партия, която се превърна в мрежа от корупция и шуробаджанащина! В неделя, след изборното поражение на \"неговата\" Социалдемократическа партия, Драгня си позволи да говори за продължаване на \"успешната социална\" политика. Това навява спомени за края на 1989 година, когато тогавашният комунистически диктатор Чаушеску обеща на гневните демонстранти в Букурещ увеличаване на мизерните заплати със 100 леи и така се опита да спаси кожата си. Добре известно е как приключи всичко тогава. От политическите промени в Румъния са изминали почти 30 години, но наследниците на някогашните комунисти - румънските социалдемократи - така и не научиха нищо ново за това време. Европейските избори показаха колко далече от реалността живеят Драгня и неговата клика: те се опитаха с антиевропейска реторика и популистки, лъжливи лозунги да настроят избирателите срещу либералните и демократичните сили в страната, както и срещу либералноконсервативния държавен глава Клаус Йоханис. Драгня и контролираното от него румънско правителство обещаха на избирателите всичко, за което се бяха сетили, без обаче да си дават сметка, че с лъжите си ще настроят срещу себе си и много свои привърженици. И на изборите се случи точно това - и в страната, и в чужбина. Хиляди румънци, които живеят и работят в страните от ЕС, търпеливо чакаха на опашка пред румънските консулства, за да дадат гласа си за ЕП и същевременно да участват в референдума, насрочен от президента Йоханис, за независимостта на съдебната система и борбата срещу корупцията. Румънското правителство и подчинената ѝ Централна избирателна комисия опитаха с всички сили да попречат на гласуването на румънците в чужбина. Разкритите избирателни секции бяха прекалено малко за четирите милиона румънци, живеещи в страните от Общността. Дългите опашки, извили се пред избирателните секции в Берлин, Рим, Лондон и много други европейски градове, предизвикаха възхита сред местните хора: вижте румънците, готови са да чакат с часове, за да дадат гласа си за Европа, това е чудесно! Оставка за правителството! И единствените, на които това не им бе по вкуса, бяха Драгня и румънското правителство. Те разпоредиха на избирателните секции да затворят врати в 21 часа, с което на много хора им беше отнета възможността да упражнят правото си на глас. Тъжен римейк на скандала от президентските избори преди пет години, когато тогавашният румънски външен министър загуби поста си. Каква ирония на съдбата! Същият този човек е виновен и за сегашния провал. За щастие някои посланици не спазиха стриктно указанията от Букурещ и допуснаха и последните чакащи да дадат своя глас в посолствата. Например в Берлин, където последният желаещ да гласува стигна до урната малко преди полунощ. По това време в Букурещ отдавна вече бяха изключили електронната система за приемане на гласове. Което само показва, че Румъния не е много далеч от \"банановите републики\", макар да е в сърцето на Европа.   Логичното продължение на този провал може да бъде само едно: оставка на компрометираното правителство на социалдемократите! И колкото по-скоро, толкова по-добре. За доброто на европейска Румъния и на самата Социалдемократическа партия, която е заплашена да изпадне в дълбока забрава, ако не се реформира - бързо и из основи.  ", "date": "2019.05.29", "title": "Драгня влиза в затвора"}
{"url": "http://www.classa.bg/%D1%81%D0%B2%D1%8F%D1%82/item/396047-%D1%81%D1%8A%D1%81-%D1%81%D0%B5%D0%BA%D1%81,-%D0%BB%D1%8A%D0%B6%D0%B8-%D0%B8-%D0%B2%D0%B8%D0%B4%D0%B5%D0%BE-%D0%BD%D0%B5-%D1%81%D0%B5-%D0%BF%D1%80%D0%B0%D0%B2%D0%B8-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "Година и половина след като пое управлението на Австрия, канцлерът Себастиан Курц бе свален от власт с вот на недоверие. Австрия обаче нямаше нужда от тази драма, смята Норберт Мапес-Нидек.         Австрия нямаше нужда от тази драма. Така или иначе вече беше ясно, че през септември в страната ще има предсрочни избори. Гласуването за ЕП в неделя само затвърди усещането, че политическият проект на младия австрийски канцлер продължава да е популярен сред избирателите, а и засега няма алтернатива. Нищо не подсказва, че успешният вот на недоверие, гласуван в понеделник, ще доведе до сериозно разместване на политическите пластове и до появата на ново мнозинство.     Както социалдемократите, така и изхвърлената от правителството Австрийска партия на свободата дни наред се бореха със самите себе си. Те се питаха дали все още могат да гласуват доверие на този канцлер. Социалдемократите бяха възмутени от това, че Себастиан Курц искаше да се възползва от предимството, което му дава заеманият от него пост, за триумфално преизбиране през септември. Партията на свободата пък така и не разбра огромното възмущение, което предизвика скандалното видео от Ибиса, уличило формацията и фракционния ѝ шеф в сделки с власт и желание за контрол върху медиите. Те и техните избиратели вероятно са си мислели, че това е част от политиката. Те бяха убедени, че е подло и коварно канцлерът да ги наказва за нещо, което, според тях, всички вършат.  Курц - хладнокръвният канцлер По време на дебата за вота на недоверие Себастиан Курц изглеждаше като восъчна фигура. С премерения си тон и своите отлични маниери, 32-годишният канцлер редовно довежда до ярост своите политически противници. Културата на компромиса, всъщност едно австрийско качество, му е изцяло чужда. С добре подбрана лексика Курц обявява решенията, взети в неговата властова централа. Дори и това не го накара да се притесни особено - че след изхвърлянето на коалиционния партньор от управлението той ще има проблеми с парламентарното мнозинство. Публиката обаче го харесва и обича тъкмо заради това. Вероятно за Курц е без значение защо неговите опоненти са решили да постъпят така. Ако беше останал на власт, той можеше да препише изборната си победа през септември именно на своята величествена неуязвимост. Сега, след като бе свален пък, победата му ще бъде приписана на образа му на мъченик. Опозиционните партии, които сега му отказаха доверие, политически нямат нищо общо. Социалдемократите обаче се впуснаха в политически игрички. Особено усърдно за свалянето на канцлера агитираха онези в партията, които искат съюз с Австрийската партия на свободата. Самият зам.-председател на социалдемократите Ханс Петер Доскоцил управлява в своята провинция заедно с националпопулистите. Срещу свалянето на Курц се обявиха по-скоро онези в партията, които искаха да покажат ясно отношение срещу дясното, като все още неопитната лидерка на Социалдемократическата партия Памела Ренди-Вагнер. Тя обаче няма особени изгледи да просперира. За разлика от германските партии, тези в Австрия изобщо не са подредени в оста ляво-дясно, а по-скоро образуват нещо като трилъчева звезда, подобна на тази в емблемата на Мерцедес, и са равно отдалечени една от друга. Политически игрички имаше и в Партията на свободата. Освободеният от поста вътрешен министър Херберт Кикл и водещият кандидат за евроизборите Харалд Вилимски така или иначе винаги са били против коалиция с дясноконсервативната Австрийска народна партия на Курц. Те вярват, че един ден партията им ще спечели парламентарните избори и ще излъчи федералния канцлер. С право хардлайнерите обаче се опасяват, че няма да успеят, ако останат младши коалиционен партньор. Други, като Норберт Хофер, който e номиниран за поста на компрометирания партиен лидер Хайнц-Кристиан Щрахе, биха пробвали отново да се коалират с партията на Себастиан Курц след изборите през септември. Втори кабинет в такъв състав е възможен, канцлерът не изключва тази възможност. След победата на евроизборите, вътрешнопартийните критики, на които Курц се наслуша през последните месеци заради десния му курс, сега трябва да заглъхнат. Надали ще настъпи промяна Посоката на Себастиан Курц е ясна: той е против чужденците, против Брюксел, против ново разпределение на парите в социалния сектор. А политическите му противници са единодушни само в едно: че той неоснователно се радва на такава висока популярност сред избирателите. Малко вероятно е аферата Ибиса да отклони Австрия от десния завой в политиката. Защото, както се видя и сега във Виена, със секс, лъжи и видео не се прави политическа революция.    ", "date": "2019.05.29", "title": "Със секс, лъжи и видео не се прави революция"}
{"url": "http://www.classa.bg/%D1%81%D0%B2%D1%8F%D1%82/item/396048-%D0%BC%D0%B0%D0%BA%D1%80%D0%BE%D0%BD-%D1%81%D1%80%D0%B5%D1%89%D1%83-%D1%81%D0%B0%D0%BB%D0%B2%D0%B8%D0%BD%D0%B8", "text": "Проевропейският френски президент Еманюел Макрон и лидерът на евроскептичното, крайнодясно движение в Италия Матео Салвини сега са в надпревара за ролята на главен политически фактор на континента, след като изборите за Европейски парламент подкопаха позициите на традиционния политически център. Четиридневните избори във всички 28 страни членки на Европейския съюз (ЕС), които приключиха в неделя, сложиха край на господството на основните десноцентристки и левоцентристки партии в ЕП и направиха от антиевропейските сили вдясно и Зелените вляво сили, с които те трябва да се съобразяват.     Избирателната активност бе най-високата от 20 години, като гласоподавателите отхвърлиха традиционните политически сили във Франция, Германия, Великобритания и Италия. Резултатите могат да направят задачата за управление на Европа още по-сложна, като поставят ЕП в безизходица по ключови въпроси, чието решаване предстои, включително имиграцията, важното търговско споразумение със САЩ, глобалното затопляне, регулациите на високотехнологичните производства и, разбира си, Брекзит. Изходът от евроизборите вече предизвика борба за власт.  Във Франция партията на президента Еманюел Макрон загуби с малка разлика от крайната десница, водена от Марин Льо Пен. Макрон, чиято си осигури 21 места спрямо 22 за Националния сбор на Льо Пен, прекара вчерашния ден в трескаво търсене на съюзници в навечерието на днешната среща на върха на ЕС в Брюксел, като се надява да състави устойчива проевропейска коалиция. В Италия дясната партия \"Лига\" на Матео Салвини получи една трета от гласовете и предстои да стане една от най-големите партии в ЕП с 28 места в 751-местния законодателен орган. Амбициите на Салвини обаче се простират още по-надалеч. До обед той вече бе разговарял с Льо Пен, унгарския твърдолинеен антиимигрантски премиер Виктор Орбан и лидера на Партията на Брекзит Найджъл Фараж и се зарече собственоръчно да създаде нещо, което чисто терминологично звучи като противоречие - международна група на националистите. \"Искаме да сме група с най-малко 100 членове и имаме амбиции да сме почти 150, ако всеки успее да преодолее своята подозрителност, симпатии и антипатии. Да създадем алтернатива, където всеки да има думата. Това няма да стане, ако всички си вирнат носовете\", каза Салвини. Десноцентристката Европейска народна партия (ЕНП) и левоцентристкият Прогресивен алианс на социалистите и демократите (ПАСД) господстваха в ЕП с общото си мнозинство от първите преки избори през 1979 г. Според частичните резултати ЕНП е на път да си осигури 180 места, в сравнение с 217 преди пет години. Предвижда се социалистите да получат 145 - по-малко то 187-те места на предишните евроизбори.", "date": "2019.05.29", "title": "Макрон срещу Салвини"}
{"url": "http://www.classa.bg/%D1%81%D0%B2%D1%8F%D1%82/item/396041-%D0%BA%D0%BE%D1%81%D0%BE%D0%B2%D0%BE-%D1%81-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%80%D0%B5%D0%B9%D0%B4-%D0%B2-%D1%81%D1%80%D1%8A%D0%B1%D1%81%D0%BA%D0%B0-%D0%BE%D0%B1%D1%89%D0%B8%D0%BD%D0%B0", "text": "Масирано настъпление на косовските сили за сигурност започна тази сутрин в едно от населените места със сръбско мнозинство в страната, намираща се на север от разделения град Митровица, предизвиквайки яростната реакция от Сърбия и мобилизация на сръбската армия, съобщава BIRN. Досега са арестувани около десет души, но действията на полицията продължават. Сред арестуваните е началникът на полицията на село Зубин Поток, каза прокурорът по делото Силе Хочна. Местните са поставили на места из селото барикади и запалени гуми, които да възпират напредването на полицаите. Има и престрелки.     По време на операцията един косовски полицай е бил ранен при стрелба, но животът му е извън опасност. Двама други служители на силите за сигурност също са били ранени и са транспортирани в болницата в Северна Митровица. Според косовските власти операцията е насочена срещу организираната престъпност и цели задържането на членове на организирана група, занимаваща се с контрабанда на стоки, търговия с контрабанда и подкупи.  Тя се е ползвала и с властови чадър от местната полиция и местните власти, се казва в съобщение на косовската полиция. \"Въпреки че полицейската операция беше изправена пред въоръжена съпротива в северната част на община Митровица, тя продължава и включва арести и поемане на контрол над някои места. Тя също така доведе до конфискация на релевантни доказателства, включително огнестрелни оръжия\", се казва в изявлението на полицията. В съобщението на органите на реда също така се казва, че операцията няма нищо общо с убийството на Енвер Зимбери, полицай, който беше убит в северната част на Косово преди осем години, нито с разследването на смъртта на местния сръбски лидер Оливер Иванович, убит през 2018 г. , Премиерът Рамуш Харадинай каза, че действията на полицията са насочени срещу \"лица, участващи в контрабанда, организирана престъпност и други престъпни деяния\" и че операцията не цели да навреди на косовските сърби като цяло. \"Някои лица, участващи в тези престъпни действия, са митнически служители, полицаи и други случайни граждани\", пише Харадинай във Facebook. \"Като министър-председател на страната потвърждавам, че става въпрос за върховенство на закона и нищо друго. Приканвам сърбите на север да запазят спокойствие и да спазват закона.\" Въпреки това обаче тези действия предизвикаха остра реакция от сръбска страна.  Марко Джурич - отговарящ за косовските сърби в кабинета на сръбското правителство, заяви във вторник сутринта, че целта е да се предизвика страх и паника, и всичко това представлява \"не само заплаха за стабилността, но и най-пряката заплаха за мира\". \"Тази сутрин, около 6 ч. сутринта, специалните части щурмуваха от три посоки в северната част на Косово, на територията на всичките четири общини със сръбско мнозинство, с цел заплашване и провокиране на паника\", коментира Джурич пред агенция ТАНЮГ. По негови думи \"сепаратистите от Прищина са достигнали до по-ужасяващи методи, за да изплашат сърбите\" и искат да \"създадат невъзможен климат за сърбите в Косово\". Реакция имаше и от страна на сръбския президент Александър Вучич и вътрешното министерство. Държавна телевизия заявява, че държавният глава е поставил под тревога сръбските войски, разположени близо до границата с Косово, а междувременно с това е започнал и интензивна дипломатическа дейност по въпроса. Сръбска авиация и колона бронирана техника са забелязани да се движат в посока Косово, съобщи  межудувременно ТАСС. Според информация на Танюг от военната казарма в Кралево (Централна Сърбия) е тръгнала колона военна техника с хора и снаряжение. Сръбската агенция съобщи за най-малко един самолет МиГ-29, прелетял над Нови пазар в посока към сухопътната зона за сигурност. Сухопътната зона за сигурност се определя от споразумението от 9 юни 1999 г. от Куманово. Зоната представлява петкилометров пояс по 382-километровата граница между Косово и Сърбия. \"Президентът поиска от западните държави да упражнят контрол върху Прищина и да ги уведомят, че Сърбия няма да допусне етническо прочистване\", се казва в съобщение от пресофиса на сръбския президент, цитирано от ТАНЮГ. Мисията ръководена от НАТО в Косово, призовава всички хора в страната да останат спокойни, добавяйки, че тя наблюдава отблизо полицейската операция на север, съобщава АП. Говорителят на КФОР полковник Винченцо Грасо заяви, че наблюдават и координират с властите, но войските на НАТО не са в готовност. \"Ние знаем за продължаващата полицейска операция. Наблюдаваме ситуацията и приканваме всички да останат спокойни и да не ескалира насилие\", допълва той. Междувременно стана ясно, че двама служители на ООН са били задържани при операцията на косовските специални части.  Министерството на външните работи на Русия съобщи, че единият от двамата задържани служители на ООН е руски гражданин и упрекна непризнатото от Москва Косово, че разпалва напрежение със Сърбия. Дипломатът Михаил Краснощеков, който от 20 години работи в региона, е бил приет в болница в Косовска Митровица с травми по главата. По-късно през деня е бил освободен от лечебното заведение в стабилно състояние. От руска страна дойде предупреждение към Косово за действията срещу нейни граждани и стрещу мира в размирния регион. \"Подобни стъпки водят към разгаряне на междуетническото напрежение, лишават от смисъл многогодишните усилия на международната общност за мирно уреждане след конфликта\", заяви говорителят на руското външно министерство Мария Захарова. Руската Държавна дума нареди на своята комисия по външни работи внимателно да следи ситуацията в Сърбия, чиято армия е поставена в бойна готовност заради изострянето на обстановката в Косово. Мисията на ООН в Косово също осъди задържането на двама свои служители по време на въоръжена операция на косовската полиция в населената със сърби северна част на страната. Оттам изтъкнаха, че двамата са били ранени по време на акцията, която предизвика гнева на Сърбия и повиши напрежението в региона. Сръбските медии съобщиха също, че сърбите в Северна Митровица са започнали да се събират в центъра на града. Сърбия загуби контрол над Косово след интервенция на НАТО през 1999 г. Сърбия не признава обявяването на независимостта на Косово през 2008 г. В понеделник Вучич предупреди за подновяване на сблъсъците в Косово, ако не бъде постигнато бързо договорено \"компромисно\" решение.  ", "date": "2019.05.29", "title": "Косово с полицейски рейд в сръбска община"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396040-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%BC%D0%B0%D0%B9", "text": "ОВЕН ( 21 март - 20 април ) Днес трамплин в кариерното развитие, ще станат новите и мащабни проекти. Не губете бойният си дух, дори да се сблъскате с пречки. Любовните приключения, ще завладеят онези, които са самотни и необвързани. И това е добре, защото в тълпата от ухажори ще може да откриете човека, който ви е изпратен от съдбата. ТЕЛЕЦ ( 21 април - 21 май )  Днес ще бъдете много работоспособни и това със сигурност ще донесе награди или поощрения от шефа. За пълноценна почивка, изберете морето, вилата или някъде сред природата. Ако решите да отидете в чужбина, го направете само по важни дела. Не тровете семейния живот с ревност, това може да прекъсне отношенията. БЛИЗНАЦИ ( 22 май - 21 Юни ) Днес може да получите подарък или да си купите нещо което отдавна желаете. Много от вас ги очаква повишение в работата и доходоносни договори. Романите и флиртовете на работното място няма да бъдат сериозни. Опитайте се да привлечете вниманието към себе си не с външността, а с интелекта. Бизнес пътуванията, ще преминат спокойно.   РАК ( 22 юни - 23 юли ) Трябва да укрепите имунната си система, заемете се с пасивни спортове, правете слънчеви бани. Бъдете внимателни по време на тренировки, следвайте изискванията на инструкторите. В противен случай, са възможни наранявания и натъртвания. Точността при попълване на формуляри и документи, ще спести много неприятности. Вечерта, може да получите предложение за нова и печеливша работа. ЛЪВ ( 24 юли - 23 август ) Трябва да бъдете предпазливи, при разговори с шефовете. Една погрешна или груба дума, може да ви злепостави. Освен това, не по най-добрия начин, ще се обърне репутацията ви. Ще трябва да положите много усилия, за разрешаване на конфликт с роднини. Работете върху себе си, не бъдете прекалено агресивни и взискателни. ДЕВА ( 24-ти август - 23 септември ) В никакъв случай не трябва да изкарвате на близките си, раздразнението и лошото си настроение от работата. Това незабавно ще повлияе на вашите отношения. Отпуснете се, починете си и се настройте положително. Ако се чувствате уморени, усамотете се някъде сред природата. Големи приходи не се очакват, но дори и малките доходи ще ви радват и дават увереност. ВЕЗНИ( 24 септември - 23 октомври) Днес сами, ще си измисляте проблеми. Тази уникална способност, ще ви води към грешки и разочарования. Няма нужда да правите от мухата слон, особено в отношенията с любимия. Сблъсъците, ще се неутрализират сами по себе си, ако се държите нежно и правите компромиси. Вечерта е възможно изгодно предложение. СКОРПИОН ( 24 октомври - 22 Ноември ) Пийте витамини, за да не се разболеете или хванете някой вирус. И не забравяйте за правилата на хигиената, особено ако се занимавате със земеделие или правите ремонт. Успех очаква тези, които търсят нова работа. Това няма да се случи изведнъж, но ще бъдете много доволни. С дълговете, не се препоръчва да се разплащате вечерта.   СТРЕЛЕЦ ( 23 Ноември - 21 Декември ) Пред вас е лятото, а вие не сте подготвени нито морално, нито физически за него. Време е да се заемете с външния си вид, фигурата и разбира се, да си купите модни дрехи. Изблиците на емоции и гняв, не са най-добрият начин за решаване на финансовите проблеми. Ако сами направили грешка, не обвинявайте близките. Една разходка, ще нормализира ситуацията. КОЗИРОГ (22 Декември - 20 януари ) Днес на всяка цена, трябва да избягвате противоречията с другите. Може да бъдете въвлечени в конфликт, но се контролирайте. Въздържайте се от големи покупки, само строгите икономии ще ви помогнат да останете на повърхността. Борете се с вредните навици, пийте лекарства, ако сте алергични. И не прекалявайте с алкохола, ако ходите на парти.  ВОДОЛЕЙ ( 21 януари -  19  февруари ) Трябва да се държите деликатно и сдържано при общуване с възрастни роднини. Вие сте твърде амбициозни, което води до отрицателни последствия. Поддържайте топли взаимоотношенията с приятели, не престъпвайте чертата на позволеното. Плуването и активните спортове, ще спомогнат за укрепване на вашето здраве. От пътуване в чужбина, е по-добре да се откажете.   РИБИ ( 20 февруари - 20 март ) Днес може да получите изгодно предложение. Не трябва да го разпространявате, защото още не е време да празнувате победата. Парични постъпления се очакват в късния следобед. Ако сте планирали пазаруване, не се колебайте да го направите. Не са изключени здравословни проблеми, свързани с обостряне на хронични заболявания на ставите и черния дроб.", "date": "2019.05.29", "title": "Дневен хороскоп 29 май"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396036-%D1%82%D1%8F-%D0%B1%D0%B5%D0%B7-%D1%80%D0%BE%D0%BA%D0%BB%D1%8F-%D0%BB%D0%B8-%D0%B5", "text": "Американската риалити звезда и най-малка сестра на известната Ким Кардашиян, 21-годишната Кайли Дженър, продължава да публикува откровени снимки на страницата си в Instagram.      В новата си серия от фотоси момичето е с прозрачна рокля, която изглежда се състои от няколко малки парчета плат. Облеклото почти не покрива пищните форми на Кайли и тя е щастлива отново да покаже невероятния си бюст, тънката талия, тънките крака и големите „семейни\" задни части.  \\     Припомняме, че Кайли стана известна благодарение на риалити шоуто \"Семейство Кардашиян\", в което тя се появява заедно с майка си и четирите си сестри.      В разгара на своята слава тя коригира външния си вид и създаде своя собствена козметична марка, с която направи истинско състояние - Форбс я призна за най-младият милиардер в света. Тя вече има дъщеря, едногодишната Сторми (от рапъра Травис Скот). Над 136 милиона души са се абонирали за страницата й в Instagram.", "date": "2019.05.29", "title": "Тя без рокля ли е?!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396037-%D1%87%D0%B5%D1%82%D0%B8%D1%80%D0%B8-%D1%8F%D1%81%D0%BD%D0%B8-%D0%BF%D1%80%D0%B8%D0%B7%D0%BD%D0%B0%D0%BA%D0%B0,-%D1%87%D0%B5", "text": "Ако досега сте живели спокойно и щастливо с половинката си, но усещате, че нещо не е като преди, то причината може да е друг мъж, предава \"Дарик\"   . Е, може да са проблеми в работата, проблеми с майка ви или просто необяснима за вас смяна на настроението (дупка, както дамите често обясняват). Ние обаче ще ви подскажем какво да наблюдавате, за да си потвърдите или опровергаете съмненията за любовник.     Закъсняване след работа  – ако жена ви започне най-редовно да закъснява след работа, то е много вероятно не всеки път да са я задържали, да е доработвала, да е имала прекомерно много работа. Ако не ви лъже, очаквайте скоро заплатата й да се повиши.   Не оставя телефона си  – ако доскоро сте имали пълен достъп до телефона на жена си, което вече ви е строго забранено, вероятно в него има какво да се прочете. Жена ви вероятно не е особено интелигентна, за да оставя следи от изневяра в телефона си, но все пак има и случаи на хванати именно в чата или по снимка.   Вече не ви се сърди  – ако допреди жена ви правеше дупка в мозъка, докато не свършите това, което иска – пирон в стената за картината от мама, етажерка за обувките на децата, цвете за всеки повод (като деня на калинката) и т.н., а вече е спокойна, то значи друг запълва емоционалните й липси. Ще помислите, че пиронът в стената не е сред емоционалните нужни, но тя би се оправдала, че вие не сте зачитали желанията й, затова тя е отишла в обятията на друг. Та другият вероятно й прави мънички жестове, които я разсейват от вашето бездействие.   Смяна на бельото  – доскоро на жена ви не й пукаше, че носи още сутиена си за кърмачки или не си е обръснала краката, защото е с дълъг панталон…. Е, за ваше щастие или нещастие, тя вече държи на тези неща. Вероятно не го прави за вас, но остава надеждата за невинност до доказване на противното.", "date": "2019.05.29", "title": "Четири ясни признака, че..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396038-%D0%BC%D0%B8%D0%BB%D0%B0-%D0%B9%D0%BE%D0%B2%D0%BE%D0%B2%D0%B8%D1%87-%D1%80%D0%B0%D0%B7%D0%B3%D0%BE%D1%80%D0%B5%D1%89%D0%B8", "text": "На червения килим на филмовия фестивал в Кан американската актриса Мила Йовович изненада публиката с доста голямо деколте. Според таблоидите актрисата носела блестяща рокля с дълъг ръкав, бродирана с перли и камъни. Основната отличителна черта на роклята била много откровеното деколте, което на практика не скривало гърдите на 43-годишната Йовович. \"Мога да кажа, че се чувствах специална, защото красотата е в детайлите\", пише Мила в своя Instagram.      ", "date": "2019.05.29", "title": "Мила Йовович разгорещи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396039-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%BA%D1%83%D1%80%D0%BD%D0%B8%D0%BA%D0%BE%D0%B2%D0%B0-%D0%B8-%D1%88%D0%B0%D1%80%D0%B0%D0%BF%D0%BE%D0%B2%D0%B0", "text": "83-ата в женския тенис Виталия Дяченко навлиза мощно и с нови сили в битката за нов секссимвол на Русия. 28-годишната рускиня взе сет на Серина Уилямс (6:2) на \"Ролан Гарос\", след което беше смазана от американката 6:1, 6:0. Дяченко все пак зарадва феновете си със красиви снимки от кортовете в Париж, а почитателите на синеоката красавица се увеличават с всеки ден.  Кариерата на рускинята премина в сянката на Мария Шарапова и Ана Курникова, но от следващите снимки личи, е също може да претендира за секс символ на руския тенис.", "date": "2019.05.29", "title": "Помните ли Курникова и Шарапова?"}
