{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379475-%D0%BA%D0%BE%D0%BD%D1%84%D1%83%D0%B7-%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BC%D1%82%D0%B8%D1%82%D1%81-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BF%D0%BB%D0%B0%D0%BD-%D0%B7%D0%B0-%D0%BC%D0%BE%D1%80%D1%81%D0%BA%D0%BE-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B5%D0%BD%D0%B8%D0%B5", "text": "  кои са  за    ужно е още едно уточнение. В първото интервю по отношение на действията на МТИТС, за „Национален план за морското търсене и спасяване” бе истинска новина. Такова предложние е внесено в МС, но то не е разглеждано на първо четене в НС. Този факт според мен с нищо не се променя, а само забавя внасянето. По отношение на въпроса за причините довели до колапс на морската спасителна дейност, мога да кажа следното. Казусът    . Не мисля, че има съществена промяна от тогава до сега.     предпоставка е извършеното разформироване на морската аварийно-спасителна служба – (АСО към Управлението наречено УПМКАП) и извземване на функциите му от ИАМА. Това Управление имаше статут на юридическо лице със собствен предмет на дейност, ръководство, личен състав и щат с длъжностни разпределения, бюджет и устройствен нормативен правилник. Управлението отговаряше за изпълнението на публичноправните функции и задължения на държавата в областта на морското спасяване, вменени от международните и от вътрешните правни норми. На основание на съществуващата национална концепция за морското спасяване („Две +, в Едно”), към предмета на дейността им бяха включени както хуманитарни, така и имущественени активности по спасяването, които обичайно са тясно свързани, а понякога неделими, а освен това са необходими за резонна защита и на финансово-икономическите интереси на държавата по сигмент от системата за национална сигурност.     предпоставка за надвиснала катастрофа бе, че след закриването на това Управление и поемане на функциите му от ИАМА, която по замисъл е контролна, а не изпълнителна държавна структура се изпадна в противоречие с изискванията на с    предпоставка бе създаването на условия за допускане на конфликт на интереси, на корупционни практики за недобри аварийно-спасителни действия в сфера на изключителна национална юрисдикция. Дейността започна „да се организира” от ръководни държавни служители на централното ръководство на ИАМА, със свсем естственото участие на дирекция Правна. Допуснаха се множество много сериозни, груби нарушения на служебните им задължения. Учудващото бе, че те са извършвани от самата държавна контролно морска структура-ИАМА-Страж на морската безопасност.    Стрескащ факт е, че вместо да защитават интересите на държавата по отношение на морското спасяване, така както е заложено в ЗМП и ЗЗБ, както и други  г-н Нюйтен от Мултрашип, той и несменяем председател на БАСВ (сдружението възникнало по тяхна инициатива , формулира основната си теза, а именно    ”. и добавя „ ” (каква загриженост!) и че „ ). Абсолютна демагогия! Изводите им не съответстват на безспорни клаузи и в националното законодателство. Тази теза обаче, учудващо бе лансирана на различни форуми и от тогавашния зам.изп.директор на ИАМА, сега Главен секретар на ИАМА г-н Петър Киров.     предпоставка бе появата на стратегически интерес и желание за настаняването на чуждестранен корпоративен интерес в Черно море, респективно в нашите морски пространства, процес който започна около 2000 година в Румъния и България. Тук ще добавим, че междувременно констатирахме и проявен не пряк интерес към придобиване на многофункционалния спасителен кораб Перун, (златната патица на спасителната служба , чиято подготвена продажба успяхме да предотвратим. Мисля, че ДАНС и МВнР има от какво да се заинтересуват. От една страна за националната сигурност, а от друга за международни правни отговорности по ратифицирани от Р.Б., конвенции.    С влизането ни в ЕС, допускането на чуждестранни структури стана много по либерално, но в морското стопанство можеше да се регистрират влекачни фирми за пристанищни услуги от страни от ЕС, но не и да се месят директно в морската спасителна дейност, защото тя е под изключителна българска юрисдикция, а спасяването е законово формулирано като изключителна държавна функция, включваща както хуманитарно ( , така и имущественно спасяване . Веднага ще поясня, че националната спасителна служба, в случай на недостиг на сили и средства за ликвидация на последствията от морски инциденти, чрез спасително координационния си център, има правата да потърси съдействие от съседните и от регионалните структури. Нещо повече, Центърът може да риквизира независимо под какво знаме плава и друг чуждестранен кораб в процес на преминаването му през нашите морски пространства.    Това е международно и регионално конвенционално договорно право и ангажимент, прилагано няколкократно при много сериозни инциденти. Така например при пожар на танкер във Варненското пристанище (1977 г.), беше потърсено съдействие от СССР и Румъния. В друг случай при пожар в Босфора, турската страна поиска помощ от нас и ние им предоставихме Перун, който участва в гасенето на пожара.     предпоставка е план за настаняване в нишата за националното ни спасяване, чрез влекачна фирма у нас. Първо действие на планът е придобиване на влекачна фирма в Бургас, Следваща втора стъпка е създаване на сдружение на собствениците на влекачи (БАСВ) по инициатива и постоянно председателство на чуждестранен гражданин г-н Нюйтен. Третата стъпка е чрез индиректно въздействие (медии, кръгли маси, хора от ИАМА и други), внушаване, че нашето законодателство в частта си за морското спасяване, следва да се промени уж в интерес на ,,растежа на сектора”, а всъщност в тяхен икономически интерес.    Чрез медии и отговорни високо поставени служители от МТИТС, включително министър те фактически осъшествиха намеса във правния статут на националното ни законодателство, използвайки високо поставени държавни служители, като помагачи за реализация на намеренията им. Едно от предложенията изречено на инициирана  закрита кръгла маса изглежда така: „ и още „   .    Отново думи свързани с политиката провеждана от Директора на холандската фирма „Мултрашип” в Бургас - господин Нюйтен. Абсолютна демагогия, неверни постановки и нечестни намерения (Предоставям Ви снимков материал, опровергаващ твърденията му за българската спасителна система до 2000 г., а за останалите черноморски страни знаем, че не са на по ниско ниво от нас, напротив). В следващите години те (Мултрашип) и само те, осъществат имуществени спасителни операции, разбира се след като си осигуриха непонятна превилегия, дадена им от ИАМА, за сметка на националните ни интереси.                     „ ....................... Мехмет Аслан / Коста Конкордия Сравнителна картина за приложени технологии: Сценарий А-1997 при изваждане на „Мехмет Аслан”, Бургас (АСО-Варна) Сценарий Б- 2014 Изваждане на „С   ”, Джильо, Италия (Титан селвидж) Сценарий Б (първи ред) Сценарий А (втори и трети ред)       Всички посочени предпоставки и действия, доведоха до колапс на националната морска спасителна дейност. Резултата: Техническите средства се разграбиха, някой от тях като Перун бяха пристъпно изоставени или ликвидирани и т.н., да не повтарям до болка познати сценарии на безотговорност, алчност и разграбване.    Променената политическа обстановка в страната позволи сериозни икономически свободи (безспорно необходими), без въобще да се коментират каквито и да са намерения за промяна статута на държавните отговорности сигмент на дейността за национална сигурност), по редица международни конвенции. Някой лаици по високите етажи на власта, започнаха да оправдават нечестните си действия по разформироването на АСО с баналните фрази за недостиг на средства, за „остаряли спасителни единици”, за носталгия и т.н.    Това бе несериозно и нечестно поведение, защото има много просто Соломоноско решение. Щом нямаш пари, нямаш изискуемите се спасителни единици, тогава денонсирай подписани по парламентарен път международни конвенции! Стряскащ изход, който не може да се случи, но тогава вкарай службата си в порядък. Разбира се подход за денонсиране е абсурден, но той трябваше да отрезви псевдо специалистите, развиващи теорията за липса на средства, с което прикриваха безспорната си вина за довеждане до това състояние на службата и в частност на Перун.    Те обаче решиха друго. В публичното пространство се появиха пропагандни тълкования, че „частни влекачни компании, могат да изпълняват държавните задължения” (за да не се охарчвала държавата) и сочеха практика на някой страни, без да познават по същество, как е в тях и какъв частния ресурс се ангажира, а освен това масовия подход е обединено хуманитарно и имуществено спасяване.    Започнаха поръчкови промени в ЗМП, като най фрапантен пример е промяната на една буква в една дума в чл.70 на ЗМП, с което промениха на 180 градуса националната концепция за морското спасяване. Да обаче, за международната правна практика, тази тяхна промяна няма никаква реална стойност при бедствена ситуация в нашия отговорен район, защото Конституцията дава изключителен приоритет на ратифицираните международноправни инструменти, а там такава глупост няма! Впрочем знаете ли, че една антикорупционна структура у нас, дефинира поръчковите промени така: „Поръчковото законотворчество е най тежката форма на корупция”.    Пак в предното интервю, споменахте, че МО и МВР са подведени за възложената из задача за създаване на „Националния план за морско търсене и спасяване”, какво конкретно имахте предвид?   : Планирания „План......” е   нормативен акт, защото се съдава по модел и изискване на две граждански агенции на ООН: “  и “     ” (ИМО) и няма никакво основание силовите министерства да са разработчици на Плана, а редица други структури от Сектор 1 и 3, имащи пряко отношение към проблема да не са споменати въобще.    Разбира се в никой случай не бива да се счита, че със силовите министерства няма да се съгласува разработката, че те няма да участват като специалисти, набладатели и т.н., Мисля, че не бива тези министерства да се товарят с негативите на сегашното трагично състояние на проблема. По предлаганата логика би могло Министерството на туризма или на спорта, да се включат в усъвършенстване на НАТО-вските  документи. Отношение имат и разпоредби на „Закона за защита при бедствие”, през 2010 г. Създаден бе „Национален план за защита при бедствие”, където МТИТС има конкретни задължения при възникване на замърсяване на морето с нефтопродукти по линия на корабоплаването, а Главна дирекция ПБЗН е водещата организация.    Едновременно с това пак МТИТС има задължения и по ЗМП. В случай на морско произшествие в морските пространства на страната, които създават опасност от замърсяване на морската среда или крайбрежието, както и за увреждане на свързаните с тях интереси, със съдействието на заинтересуваните ведомства и организации, следва да предприемат необходимите мерки за предотвратяване, ограничаване и отстраняване на опасността. Като добавим обърнатата пирамида на правната рамка, не отговаряща на принципни критерии на международни конвенционални разпоредби, се оказва, че ситуацията в момента е като „Гордиев възел”, завързан от шепа недостатъчно компетенти люде или обслужващи антидържавни и антирегионални интереси. Ако се вгледаме по внимателно, ще видим, че благодарение на публични внушения, се провежда подбудителска кампания за разрушаване на националната морска спасителна система. Е, добре тогава, при тази смесица от нерешени и объркани неща, със силни    съмнения за чуждо, нечестно вмешателство, защо трябва двете силови министерства да се нареждат в един твърде деликатени до някъде нелицеприятен, чужд за тях проблем, отговорност за който носи МТИТС.    Няколко пъти намеквате за чуждестранна намеса за въздействие за промяна на концепцията на националното ни законодателство за морското спасяване. Кого имате предвид?    „  Абсолютно неверно твърдение.    Фалшива загриженост, изуитски манипулирана с фрази от рода за някакви добродетели, обявени за европейски ценности. И още „ ” а също така „ . Обърнете внимание „  (изразите са на БАТО с председател -Пепайн Нюйтен, той и Директор на холандската фирма „Бургас тъг сервиз”) изречени на тяхна закрита Кръгла маса „Добрите практики...”-София Юни 2012 г. Питам кои са тези гдето споделят такова мнение, нали са за откритост, пък мероприятието е закрито, проведено по принципа „Чатъм хауз”? Друга публична изява (Политика, 24,04.2011 г.): Слова на г-н Пепайн Нюйтен ”      г., между черноморските страни има „  Около   г., изключителното интензивното развитие на българската морска индустрия, предизвиква и възлагане на България председателство на „Комитета по корабоплаване” на ИМО; В  обявихме своя Спасително-координционен цнтър-Варна и първи между черноморските страни обявихме нашия „Отговорен район за търсене и спасяване”.    Първи в Европа и втори в света снабдихме центъра си с космически терминал за спасителни цели; Първи организирахме и проведохме в Черно море „Международно гражданско спасително учение „ 17 години, по късно при изваждането на Коста Конкордия реализирана от нас на Мехмет Аслан. Мисля, че има с какво да се гордеем и не заслужаваме отвън хора с търговски интереси, да ни ухажват по този арогантен начин. Ние знаем, че всяко подобно действие има материално изражение и то не е безплатно. Ако някой възрази, на това ни твърдение, ще отговорим с фразата на госпожа Тачер, а именно: „Безплатно е само сиренцето в капана за мишки”. Пределно ясно е, че публично ни се внушават неверни неща.    „Синергия на партньорските усилия”, (цитирам)     ", "date": "2018.03.09", "title": "КОНФУЗ С ПРЕДЛОЖЕНИЯТА НА МТИТС ЗА НАЦИОНАЛЕН ПЛАН ЗА МОРСКО СПАСЯВАНЕ - ПРОДЪЛЖЕНИЕ"}
{"url": "http://www.classa.bg/%D1%81%D0%B2%D1%8F%D1%82/item/379469-%D0%BA%D0%B8%D1%82%D0%B0%D0%B9-%D0%BD%D1%8F%D0%BC%D0%B0-%D0%B4%D0%B0-%D1%81%D1%82%D0%BE%D0%B8-%D0%B1%D0%B5%D0%B7%D1%83%D1%87%D0%B0%D1%81%D1%82%D0%B5%D0%BD,-%D0%B0%D0%BA%D0%BE-%D1%81%D0%B0%D1%89-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0", "text": "Китайският външен министър Уанг Йи обяви, че страната му ще има \"подходящ и необходим\" отговор в случай на търговска война със Съединените щати.   Ръководителят на китайската дипломация подчерта, че този тип конфликт няма да е от полза за никого и в крайна сметка и двете страни ще бъдат засегнати.   \"Изборът на търговска война определено е грешна формула, ще донесе само вреди на другите и на себе си\", каза Уанг Йи по време на пресконференция, след годишната сесия на Националния народен конгрес.   Китайският министър също така посочи, че страната му няма намерение или необходимост да измести САЩ и че двете страни трябва да се стремят да бъдат партньори, вместо конкуренти.   На 1 март Тръмп съобщи, че ще наложи мита от 25% върху вноса на стомана и от 10% върху алуминия. Мярката предизвика международна тревога и няколко държави отговориха на президента, че могат да предприемат реципрочни действия.   Тази сряда икономическият съветник на Доналд Тръмп Гари Кохн подаде оставка, предизвиквайки срив на Уол Стрийт. Инвеститорите смятат, че оставката ще ускори търговската война с Китай, тъй като в обкръжението на Тръмп консултантът е бил считан като човек, способен да наложи сдържане на протекционизма.", "date": "2018.03.09", "title": "Китай няма да стои безучастен, ако САЩ стартират търговска война"}
{"url": "http://www.classa.bg/%D1%81%D0%B2%D1%8F%D1%82/item/379470-%D0%BF%D1%83%D1%82%D0%B8%D0%BD-%D0%B7%D0%B0-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "Решението за използването на ядрени оръжия може да бъде взето само в отговор на атака с ракети, заяви руският президент Владимир Путин.   \"Искам да ви кажа и искам да знаят това и отвън, нашите планове за употреба - въпреки че се надявам, че това никога няма да се случи - но теоретичните планове за използване на ядрени оръжия, ще реагират на атака\", каза Путин в изявление.   \"Това означава, че решението за използването на ядрени оръжия може да бъде взето само в случай, че нашата система за предупреждение за ракетна атака, не само регистрира изстрелването на ракети, но също така ни даде точна прогноза и полетните траектории, както и времето на попадение на бойни глави на територията на Русия \", добави президентът.   \"Това означава, че ако някой вземе решение да унищожи Русия, имаме легитимно право да отговорим\", подчерта Путин. \"Да, това ще бъде глобална катастрофа за човечеството, глобална катастрофа за света, но аз, като руски гражданин и лидер на руската държава, искам да задам този въпрос: защо бихме имали нужда от такъв свят, без Русия? \".   Президентът припомни, че ядрената бомба не се е появила в Русия, а първо в САЩ: \"никога не сме използвали ядрени оръжия, а САЩ са ги използвали срещу Япония\". В този смисъл Путин посочи, че в много японски учебници този факт е пропуснат и се казва, че бомбата е пусната от съюзниците. \"Какви съюзници? Съветският съюз беше съюзник на САЩ, но никой дори не ни информира за това\", каза президентът. \"Каква гаранция имаме, че това няма да се случи отново?\", попита той.   Миналата седмица, по време на годишното си послание до двете камари на Федералното събрание, Путин представи иновационния напредък на руската армия, като подчерта, че \"нарастващият военен потенциал на Русия не заплашва никого\". \"Растящата военна сила на Русия е твърда гаранция за мир на нашата планета, защото тази мощ поддържа и ще продължи да поддържа стратегическия баланс и баланса на силите в света, който остава ключов фактор за международната сигурност след Втората световна война и до днес \", подчерта Путин.", "date": "2018.03.09", "title": "Путин за евентуалната ядрена война"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379471-%D0%B1%D0%BD%D0%B1-%D0%BE%D0%B4%D0%BE%D0%B1%D1%80%D0%B8-%D0%BA%D1%83%D0%BF%D1%83%D0%B2%D0%B0%D1%87%D0%B8%D1%82%D0%B5-%D0%BD%D0%B0-%D0%B1%D0%B0%D0%BD%D0%BA%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F", "text": "Управителният съвет на Българската народна банка издаде предварителни одобрения по заявленията на Българо-американска кредитна банка (БАКБ) и на Инвестбанк за пряко придобиване на акциите на Търговска банка „Виктория\", съобщиха оттам. Заявленията са подадени във връзка с участието на двете банки в провежданата от синдиците на „Корпоративна търговска банка\" процедура по продажбата на акциите на ТБ „Виктория\" и на вземанията на КТБ от дъщерната й финансова институция. Централните банкери са одобрили заявените и от двете банки намерения да влеят ТБ „Виктория\" в своите структури в шестмесечен срок.", "date": "2018.03.09", "title": "БНБ одобри купувачите на банка Виктория"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379472-%D1%82%D1%83%D1%80%D1%86%D0%B8%D1%8F-%D0%BF%D0%BB%D0%B0%D0%BD%D0%B8%D1%80%D0%B0-%D0%B2%D0%BE%D0%B5%D0%BD%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D0%BF%D0%BA%D0%BA-%D0%B2-%D0%B8%D1%80%D0%B0%D0%BA", "text": "Анкара планира заедно с Багдад трансгранична операция в Ирак срещу поставената извън закона Кюрдска работническа партия (ПКК), заяви външният министър Мевлют Чавушоглу, предаде Си ен Ен Тюрк. „Дори и операцията в Африн да не е завършила, имаме капацитета да водим едновременно двете операции\", каза той Операцията в Ирак може да започне, след като в Ирак през май се проведат парламентарните избори, заяви Чавушоглу. Дипломат №1 на Анкара допусна, че до май операцията на турската армия в сирийския район Африн може вече да е приключила.", "date": "2018.03.09", "title": "Турция планира военна операция срещу ПКК в Ирак"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379473-%D1%80%D1%8A%D1%81%D1%82-%D0%BD%D0%B0-%D0%B8%D0%B7%D0%BD%D0%BE%D1%81%D0%B0-%D0%BD%D0%B8-%D0%B7%D0%B0-%D0%BA%D0%B8%D1%82%D0%B0%D0%B9", "text": "Усилията ни са насочени към интензифициране на двустранното търговско-икономическо сътрудничество между България и Китай, заяви заместник-министърът на икономиката Лъчезар Борисов пред участниците в Представянето на Китайския международен панаир за вносни стоки в Шанхай. Събитието беше организирано от Н.П. г-н Джан Хайджоу, посланик на Китай в България и се проведе в новата сграда на Китайското посолство, съобщават от пресцентъра на кабинета, съобщиха от министерството на икономиката. Заместник-министър Борисов, заяви, че е налице голям потенциал, за което свидетелстват и данните за двустранната търговия. „През 2017 г. българският износ за Китай достига 715 щ.д., като отбелязва ръст от близо 39% на годишна база. Вносът от Китай в България се равнява на 1 милиард и 242 милиона щатски долара, като нараства с близо 8%\", изтъкна зам.-министър Борисов. По думите му друго убедително доказателство за потенциала на сътрудничество между двете страни е големият брой български фирми, които участват в днешното събитие. „В глобален аспект предстой развитието на някой тенденции като дигитализацията на икономиката и индустриалната революция. Тези тенденции ни поставят в една среда, в която разстоянието между държавите не е от значение, а ние можем да търсим синергия и сътрудничество въпреки това разстояние\" заяви зам.-министър Борисов. В последните няколко години вносът на селскостопанска продукция и храни в Китай се увеличава с огромни темпове. Тенденцията в следващите години показва, че Китай ще се оформи като най-големият пазар на хранителни продукти в световен мащаб. България има необходимият потенциал да изнася качествени храни и селскостопански продукти за Китай, минерална вода и напитки. „За нас е много важно процедурите за внос в Китай на селскостопански и хранителни продукти да бъдат улеснени\", изтъкна зам.-министър Борисов. „Един от най-добрите начини китайският бизнес да бъде информиран за потенциала и възможностите на българските износители е редовното участие в специализираните търговски панаири и изложби\", подчерта икономическият зам.-министър. Той допълни, че предстоящият през ноември тази година в Шанхай Панаир за вносни стоки предоставя изключително добра възможност за българските износители. Събитието ще бъде изцяло ориентирано към вносители от цял свят, а министерството на икономиката е възложило на Изпълнителната агенция за насърчаване на малките и средните предприятия да организира българско национално участие в панаира.", "date": "2018.03.09", "title": "Ръст на износа ни за Китай"}
{"url": "http://www.classa.bg/%D1%82%D0%B5%D1%85%D0%BD%D0%BE/item/379474-%D0%B5%D1%81-%D1%89%D0%B5-%D0%BE%D0%B1%D0%BB%D0%B0%D0%B3%D0%B0-%D0%B8%D1%82-%D0%B3%D0%B8%D0%B3%D0%B0%D0%BD%D1%82%D0%B8%D1%82%D0%B5-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%B4%D0%B0%D0%BD%D1%8A%D0%BA", "text": "Този месец Европейската комисия ще определи предварителните ставки на данъка за технологични гиганти като Amazon, които пренасочват печалбите си към страни като Люксембург и Ирландия, където данъците са по-ниски. По-рано стана ясно, че данъкът ще бъде в пределите от 2% до 6% от приходите на компаниите. Според скорошно изявление на министъра на финансите на Франция – Бруно льо Мер, цитиран от Ройтерс, ставката ще е по-близо до 2%, отколкото до 6%. Европейската директива ще бъде публикувана в близките седмици. Очаква се документът да влезе бързо в сила, а впоследствие да се прецизира. В проектодокумента на Комисията, за който Ройтерс съобщи преди месец, се предлага данъкът да зависи от това къде е клиентът, а не компанията. Посочва се данък в размер на 1% до 5% от общите брутни приходи на компаниите. Франция, заедно с Италия, Германия и Испания са в основата на усилията за данъчна реформа в ЕС. Те са изправени пред съпротивата на по-малки държави като Ирландия, които са център на инвестициите на големите ИТ фирми и се опасяват, че промените могат да навредят на икономиките си.", "date": "2018.03.09", "title": "ЕС ще облага ИТ гигантите със специален данък"}
{"url": "http://www.classa.bg/%D1%81%D0%B2%D1%8F%D1%82/item/379466-%D1%83%D1%87%D0%B5%D0%BD%D0%B8%D1%82%D0%B5-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%BF%D0%B5%D1%80%D1%81%D0%BE%D0%BD%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8-%D0%B2%D0%B0%D0%BA%D1%81%D0%B8%D0%BD%D0%B8-,-%D1%81%D0%BF%D0%BE%D1%81%D0%BE%D0%B1%D0%BD%D0%B8-%D0%BD%D0%B0%D0%BF%D1%8A%D0%BB%D0%BD%D0%BE-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B0%D1%82-%D1%80%D0%B0%D0%BA%D0%B0", "text": "Учените в Харвардския университет са разработили \"персонализирани ваксини\", които чрез адаптиране към профила на уникалните туморни мутации активират имунната система за борба с рака.   В основата на този нов подход са специфичните неоантигени за всеки тумор. Това са мутирали пептиди, които раковите клетки представят на своята повърхност. След събирането на тези неоантигени, дендритните клетки на имунната система могат да инициират силна Т-клетъчна реакция, за да атакуват раковите клетки, които ги показват. С други думи, те могат да стимулират имунната система на пациента да унищожи собствените си тумори.   Трудно е обаче да се интегрират различните видове пептиди в \"ракови ваксини\", които да бъдат приети от имунната система. Изследването на Харвард, публикувано в Nature Materials, описва нов подход към ваксината въз основа на инжектируема субстанция, натоварена със селекция от пептиди, свързани с тумора.   Тази стратегия е по-ефективна при стимулиране на реакции срещу туморите, както и при генериране на специфична имунна памет: мишките, използвани в клиничните изпитания, продължават да отхвърлят раковите клетки най-малко шест месеца по-късно.   По-специално, еднократно инжектиране на ваксина, съдържаща Е7 онкопротеин на човешки папиломавирус (HPV), води до бързо и пълно унищожаване на HPV тумори при мишки. 80% от животните са живели повече от 150 дни, когато повечето от нелекуваните животни, са починали през първите 30 дни.", "date": "2018.03.09", "title": "Учените създават \"персонализирани ваксини\", способни напълно да унищожат рака"}
{"url": "http://www.classa.bg/%D1%81%D0%B2%D1%8F%D1%82/item/379467-%D1%81%D0%B8%D0%BD-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D0%B1%D0%B0%D1%89%D0%B0-%D0%BC%D0%B8-%D0%BD%D0%B5-%D0%B5-%D1%83%D0%BC%D1%80%D1%8F%D0%BB,-%D0%BA%D0%B0%D0%BA%D1%82%D0%BE-%D0%BD%D0%B8-%D0%BA%D0%B0%D0%B7%D0%B0%D1%85%D0%B0", "text": "В рамките на премиерата на новия филм за колумбийски наркотрафикант Пабло Ескобар, синът му, Хуан Пабло Ескобар, даде интервю за вестник El Mundo, в което разказа за причините, поради които той смята, че баща му се е самоубил.   \"Има документи, разсекретени от Посолството на САЩ, които се противопоставят сериозно на обявените начин и място, на което баща ми е починал. Това най-вероятно ще промени историята, известна досега като истинска\", заяви Ескобар.   \"Той не е умрял както ни се казва\", каза той, обяснявайки защо си мисли, че това е самоубийство: \"Той винаги ми казваше, че ще се самоубие и никога няма да се остави да бъде заловен жив. Той ми призна, че има 15 куршума в пистолета си, като 14 от тях ще отидат за враговете му, а последният - за него\".   Освен това, синът на най-известния наркотрафикант в историята, съобщава за нещо поразително в поведението на баща си в деня на смъртта му.   \"Никога не е използвал телефона когато е в нелегалност. Но в деня на смъртта си, той го използва повече от седем пъти, знаейки, че обаждането му ще бъде проследено. Това означава желание да се остави нарочно да бъде намерен \", разкри той.   Хуан Пабло Ескобар твърди, че криминалистите лекари, които извършват аутопсията на тялото на трафиканта на наркотици, са били заплашени от колумбийските власти.   \"Ние сме разговаряли с патолозите, които казаха, че са били заплашени от колумбийското правителство, за да променят аутопсията и че ясно са се виждали признаци на самоубийство\", каза той.   Той подчерта, че \"когато един човек се самоубива, по кожата му остава барут, заради близостта на оръжието. Има класифицирани документи, показващи, че националната полиция на Колумбия не казва истината за фактите. \"   По-рано тази седмица, Пабло Ескобар също стана новина, когато на бял свят се появи непознато досега завещание, направено преди да стане известен наркотрафикант.", "date": "2018.03.09", "title": "Син на Пабло Ескобар: \"Баща ми не е умрял, както ни казаха\""}
{"url": "http://www.classa.bg/%D1%81%D0%B2%D1%8F%D1%82/item/379468-%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%82%D0%B5-%D0%BB%D0%B5%D0%BA%D0%B0%D1%80%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B8%D0%BC", "text": "В канадската провинция Квебек, повече от 500 лекари и повече от 150 медицински студенти, са подписали обществено писмо в знак на протест срещу увеличение на заплатите им. \"Ние, лекарите в Квебек, които вярват в солидната обществена система, се противопоставяме на последните увеличения на заплатите, договорени от нашите медицински федерации\", се казва в изявлението. Членовете на групата, подписали писмото, заявяват, че са възмутени, че заплатите им се покачват, докато сестрите и другите медицински работници \"са изправени пред много тежки условия на труд, а пациентите страдат от липса на достъп до необходимите услуги, поради драстичните съкращения и централизирането на властта в Министерството на здравеопазването през последните години.\"   \"Единственото нещо, което изглежда е имунизирано срещу съкращенията, е нашето заплащане\", твърдят лекарите в изявлението си.   Канада има безплатна система за обществено здравеопазване, която осигурява универсално покритие на медицинските услуги \"въз основа на нуждата, а не на способността за плащане\", според правителствения сайт на страната.   Подписалите писмото настояват, парите, използвани за тяхното увеличение, да бъдат върнати в системата. \"Вярваме, че има начин да се преразпределят ресурсите на здравната система на Квебек, за да се стимулира здравето на населението и да се отговори на нуждите на пациентите, без да се оказва натиск върху работниците до край\", заключава писмото.", "date": "2018.03.09", "title": "Канадските лекари протестират срещу увеличението на заплатите им"}
{"url": "http://www.classa.bg/%D1%81%D0%B2%D1%8F%D1%82/item/379465-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B5%D0%BD%D0%B8%D0%BA-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B5-%D0%B2%D1%80%D1%8A%D1%89%D0%B0-%D0%BE%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%B8-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D0%B0%D0%BA%D0%B2%D0%BE-%D0%BD%D0%B8-%D0%BE%D1%87%D0%B0%D0%BA%D0%B2%D0%B0", "text": "Летящите коли и зелените сгради са само част от ежедневните реалности, които очакват човечеството в рамките на един век. Това твърди самопровъзгласилият се Александър Смит, който се определя като \"пътешественик във времето\", върнал се от бъдещето. Смит е излъчил видеоклип в YouTube, специално на канала ApexTV - специализиран в паранормални дейности - за да опише своите изненадващи преживявания.   По думите му, той бил назначен в Централното разузнавателно управление (ЦРУ). през 1981 г. Смит казва, че е пътувал във времето, в експеримент, който никога не е бил огласен. \"Аз посетих годината 2118 като част от тайна мисия на ЦРУ, а доколкото ми е известно, това беше първият път, когато пътуването във време беше успешно завършено, отидох в бъдещето и после в миналото\", каза той.   Във видеоклипа, вдъхновен от приключенията на Марти Макфлай, геройв поредицата \"Завръщане в бъдещето\", Смит разказа някои подробности за това какво е бъдещето. За целта той показа снимка, чийто оригинал бил \"конфискуван\" от правителството на САЩ, въпреки че той успял да направи копие, на което могат да се видят зелени небостъргачи и летящи коли.   Освен това увери, че пътуването във времето ще става често, като ще има специализирани агенции, които ще се грижат за тези пътувания.   Друг факт, разкрит от Смит за бъдещето, е съществуването на \"интелигентни извънземни\", които редовно посещават Земята.   От друга страна, този мистериозен човек също предупреди за някои рискове за човечеството: към глобалното затопляне ще се добавят \"увеличаването на нивото на моретата и увеличаването на въглеродния диоксид в атмосферата\". \"Сега трябва да предприемем мерки за борба с глобалното затопляне\", заключи той.   Видеоклипът, който стана вирусен в социалните мрежи, е заснет в подземие, тъй като Смит, според собствените му думи, е издирван от ЦРУ. Самата агенция не коментира видеоклипа, а няколко коментатори вече са нарекли видеото \"лъжа\" поради липса на ясни доказателства.", "date": "2018.03.09", "title": "\" Пътешественик във времето\" се връща от бъдещето и разкрива какво ни очаква"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379461-%D0%B3%D0%B5%D1%80%D0%B1-%D0%B8%D1%81%D0%BA%D0%B0%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B4%D0%B0-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8-%D1%81%D1%82%D0%B5%D0%BD%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%81-%D1%80%D1%83%D1%81%D0%BA%D0%B8%D1%8F-%D0%BF%D0%B0%D1%82%D1%80%D0%B8%D0%B0%D1%80%D1%85", "text": "Парламентарната група на ПП ГЕРБ призовава президента Румен Радев да разсекрети стенограмата от срещата си с руския патриарх Кирил. Целта е да се види каква българска национална позиция е била изразена от страна на държавния глава и да се види дали тя е била еднаква с тази, която премиерът Бойко Борисов е изразил пред патриарха.   От ГЕРБ се \"надяват\", че президентът е защитил националната позиция, обясни депутатът Тома Биков. По негови думи много по-секретни стенограми също са били разсекретявани.   \"Уважаваме руската армия, благодарни сме, че е водила война в името на българската свобода, но в нея са участвали и български опълченци, така както са участвали и други националности\", обясни Биков.   Посещението на руския патриарх Кирил у нас в началото на март доведе до множество реакции. Стана ясно, че при срещата си с президента Радев духовникът е изразил \"разочарования във връзка с неправилната историческа интерпретация на събитията около Освобождението на България\". Освен това той е подчертал, че не друга държава, а Русия е освободила България през 1878 г.   Патриарх Кирил по-късно сам коментира, че си тръгва обиден от България, заради приравняването на Русия към друго народи, участвали в освободителната война.   Това доведе и до друг политически скандал - съпредседателят на Патриотичния фронт и лидер на НФСБ Валери Симеонов в свое интервю нарече Кирил \"второразрядно съветско ченге\" и \"цигарен митрополит с часовник за 30 000 долара\" заради критиките му срещу българските власти. Партньорите на НФСБ в обединението - АТАКА и ВМРО, се разграничиха от изказването на Симеонов и настояха той да се извини на руския патриарх.", "date": "2018.03.09", "title": "ГЕРБ искат Румен Радев да разсекрети стенограмата от срещата си с руския патриарх"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379462-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D1%88%D0%B5%D0%B9%D1%82%D0%B0%D0%BD%D0%BE%D0%B2-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B5%D0%B3%D0%BB%D1%8A%D1%82%D0%BD%D0%B5-%D0%BF%D0%BE%D0%B7%D0%BE%D1%80%D0%B0,-%D0%BA%D0%BE%D0%B9%D1%82%D0%BE-%D1%9D-%D0%BD%D0%B0%D0%BD%D0%B5%D1%81%D0%B5-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "         преобладаваше в тази политическа изява….   Безсилен съм да поема подобни огромни дози на управленски умения и дарби…   По-лошото обаче е, че и България вече рядко реагира. Загубила е имунната си система.   Ще си спестя усилията и няма да анализирам разтърсващото изказване на един български вицепремиер за патриарха на Руската православна църква.   Тук обикновените думи са безсилни.   Ще се огранича до правната оценка:   Публично изказване на вицепремиер, съдържащо толкова многобройни обидни квалификации и опозоряващи твърдения, които не могат да бъдат доказани пред съд, против когото и да е, да не говорим – против главата на Руската православна църква, за действия в изпълнение на официални държавнически прерогативи, представляват квалифициран състав на деяние по чл.147 и чл.148 от НК на Република България.   От гледна точка на международното право, това е изключително грубо нарушение на принципа на международната вежливост. Нанесена е обида на официален гост, държавник от изключително висок ранг.   Това е непростима грубост. Държава, която уважава себе си и собствените си граждани, която е доказала, че е готова да заплати всяка цена, за да защити своето национално достойнство, която се възпитава под звуците на “Ленинградска симфония” и “Вставай, страна огромная”, такава държава няма да преглътне подобна позорна проява.   Българското правителство ще получи протестна вербална нота от Руската федерация. В нотата ще бъде взето отношение. Поведението на българския вицепремиер ще бъде квалифицирано най-вероятно като грубо неуважение, нарушаване на принципите и нормите на международното право.   Не бих се учудил, ако действията на вицепремиера бъдат квалифицирани като открито неприятелски акт.   А може би вербалната нота вече е получена …   Сигурен съм, че Руската федерация ще поиска официално извинение от българското правителство.   И България ще трябва да го поднесе, точно така както го поднесе Реджеб Ердоган за сваления руски военен самолет преди няколко години.   Последиците ще бъдат сериозни, да не кажа катастрофални за двустранните отношения.   Виновникът ще слезе от власт, ще си отиде, където отиде Асен Мичковски…, Но последиците ще останат да тегнат на гърба на българския народ.   Всеки народ си отговорността за своите държавници и политици. Не само руският народ носи отговорност за Александър II – цар Освободител (наречен така и на паметника на пл. “Народно събрание”), но и българският народ ще носи отговорност за това, което беше наговорено по повод главата на Руската православна църква.   Тук лично извинение от страна на виновника не е достатъчно. Декларация на правителството, че се разграничава от действията на своя вицепремиер, също няма да бъде достатъчна.   В дипломацията има непростими неща.   Публичното неуважение и обиди от екрана на телевизията пред лицето на 7 млн. българи и още толкова в чужбина, и пред цялата телевизионна общност, не се прощава. Да не говорим, че не се забравя.   След първия подобен казус, когато въпросният вицепремиер обиди немския евродепутат, този нов случай представлява очевиден рецидив.   Република България няма друг полезен дипломатически ход, освен незабавна оставка на въпросното лице, заради уронване името и престижа на България, увреждане на двустранните отношения с Руската федерация (което неминуемо ще последва), за неизбежните негативни последици в политически, икономически и духовен аспект.   С подобен стил на управление, ние твърдо кандидатстваме за канавката на международните отношения.   Много се надявам това да бъде чуто от председателя на Съвета на Европейския съюз. Да се отнасяш вежливо към гостите на държавата е не само вековна традиция на българския народ, но и задължение по международния обичай (втория по сила регулатор в международните отношения).   Изхождайки от битието си на бивш български дипломат, на български юрист, на български гражданин, изхождайки от възпитанието си и не на последно място – от чувството си за национално достойнство, считам че изходът е само един –   Уволнение!!!   Не желая, не приемам, отказвам,… Да изпитвам исторически срам като българин, заради подобен вицепремиер… И да нося отговорност за неговите грехове…   А те са доста тежки за носене.  ", "date": "2018.03.09", "title": "Владимир Шейтанов: Русия няма да преглътне позора, който ѝ нанесе Валери Симеонов!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379463-%D0%B7%D0%B0%D1%89%D0%BE-%D0%BD%D1%8F%D0%BC%D0%B0%D0%BB%D0%BE-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8-%D0%B5-%D0%BA%D0%B0%D0%BA-%D0%B4%D0%B0-%D0%B8%D0%BC%D0%B0,-%D0%B4%D0%B0-%D0%BD%D0%B5-%D1%81%D0%B0-%D0%BB%D1%83%D0%B4%D0%B8", "text": "   Чешката енергийна група CEZ води арбитражна процедура срещу България в Международния център за уреждане на инвестиционни спорове към Световната банка във Вашингтон за да защити инвестициите си в страната. Искът е за “няколко стотици милиона евро” (около 600 млн.) и е следствие от серия от действия на българските институции,(второто правителство на Борисов), които вредят на дейността на CEZ в България, съобщиха тогава от компанията.    Фотоволтаични централи бяха най-сериозна изненада за електроразпределителните дружества, тъй като техните инсталирани мощности бяха значително над прогнозираните.  А колкото е по-слънчево, толкова по-високи са сметките от фотоволтаиците, разбрахме по джоба си.  Злите езици обвиняваха Борисов и ГЕРБ, че са наградили много верни от верните си приятели, любовници, братовчеди, Гинки и Калинки ,с включване в националната мрежа.  Обикновена енергия от АЕЦ се продаваше тогава на цена от под 12 лв./МВтч, ТЕЦ-овете в диапазона 40-76 лв.,вятърните електрически централи получават 145-189 лв., а фотоволтаичните – 755-823 лв. Каква радост за Гинките и Калинките.  Гарантираното изкупуване, фиксираните цени, приоритетен достъп до мрежата и пренос на зелената енергията бяха сред преференциите за братовчеди и приятели и бе най-страшно престъпление срещу народа.   Едно от спорните си решения (на ГЕРБ),които регулаторът взе след бума на ВЕИ проектите през 2012 г., с което задължи ЕРП-тата да плащат цялата непрогнозирана от тях енергия с обещанието, че ще бъдат компенсирани впоследствие.  Спомняме си безумната кражба от хората и от енергетиката с безумните цени на “еко” енергията и какви печалби получаваха собствениците на ветро и соларни станции от престъпните действия на правителството и институциите на Борисов и ГЕРБ.  Това е третият подобен иск срещу държавата, след като арбитражни процедури започнаха собствениците и на другите две електроразпределителни дружества – EVN и Energo-Pro.   Ценовите решения на Комисията за енергийно и водно регулиране (КЕВР) в дългосрочен план не отговарят на очакванията на групата от времето на приватизацията. В резултат на това през последните години предприятията в енергийния сектор са изправени пред намаляващи печалби или загуби, както и ниска ликвидност, се посочва в официалното съобщение на CEZ. Проблем за компаниите създава и големият брой проверки и одити през последните години – над 60 между 2010 и 2015 г., казаха от ЧЕЗ през юли 2016 г.   CEZ е подготвила нов стратегически вариант, пише HN. Българското правителство може да предложи да закупи своя контролен пакет, но също така да плати глобата, която арбитражът би решил.  По международния арбитраж, който CEZ води срещу България на стойност до 600 млн. евро, за действия на предишно правителство на Борисов всички заедно ще платим.  Гинка Върбакова на заседанието в парламента съобщи, че в подписания договор между ЧЕЗ и “Инерком” има условие новият купувач няколко години да не продава.   Преди година “Борисов 3” отказал участие в сделката за ЧЕЗ.  Сегашното желание на управляващите да придобият контрол при покупката може да струва прекалено скъпо. От чешка страна намекнаха, че може да се стигне до извънсъдебно споразумение, при което българската страна да плати компенсация. Конкретни суми за иска и за евентуално споразумение засега не са обявявани.  Томислав Дончев отрече пред Би Ти Ви на българската държава да е било предлагано официално да влезе в сделката за активите на ЧЕЗ в България.  Запитан от Би Ти Ви дали българското правителство е поискало да встъпи в сделката, Плескач отговаря: “Напротив, ние им предлагахме това, но българското правителство многократно го отхвърли – за което свидетелстват и статии в различни български вестници, например от май 2017 г.  “Мога да кажа с чиста съвест, че българската държава не изпълни значителна част от обещаното на чуждите инвеститори. Затова и сме на арбитраж с България,” казва Плескач и добавя, че в България, където темата с цените на електроенергията е сложна, правителството сравнително често опитва да влезе в енергийния бизнес.  Чешката компания започва вътрешно разследване за това как са изтекли документи с чувствителна финансова информация към премиера Бойко Борисов. Разследването за теч на информация е странно, при положение че в края на миналата седмица стана ясно, че информацията е била изпратена от електронната поща на финансовия зам.-министър на Чехия Ондрей Ланда, който е и член на Надзорния съвет на ЧЕЗ, до съветник в кабинета на премиера Борисов. Върху нея няма гриф за сигурност.  Напълно очаквано прокуратурата напълно се доверява на подчинените на Борисов “служби” и няма да работи по искането на БСП да бъде проверен произходът на парите, с които “Инерком” е на път да купи ЧЕЗ.   Специализираният наказателен съд днес ще направи втори опит да даде ход на делото срещу Иво Прокопиев и бившите министри на финансите и енергетиката от кабинета „Борисов 1” Симеон Дянков и Трайчо Трайков.  „Булброкърс” са подсъдими за приватизацията на държавния дял, възлизащ на 33% от енергоразпределителното дружество ЕВН. Предишното разпоредително заседание бе отложено, защото двама от „Булброкърс“ не успели да организират защитата си, а третият получил обвинителния си акт със закъснение. Тогава отсъстваше и адвокат Даниела Доковска, защитничка на Прокопиев, която бе заминала за САЩ. Дянков ще отговаря за това, че с приватизацията била облагодетелствана фирмата „Булброкърс” с над 1,2 млн. лв. Според прокуратурата Прокопиев подбудил финансовия министър, защото самият той има дялове в дружеството. Трайков пък е отговорен като министър на енергетиката за умишлена безстопанственост, довела до над 20 млн. лв. щети.      ", "date": "2018.03.09", "title": "Защо нямало стратегически инвеститори? Е как да има, да не са луди!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379464-%D0%BC%D0%BE%D0%BD%D0%B8%D0%BA%D0%B0-%D1%81%D1%82%D0%B0%D0%BD%D0%B8%D1%88%D0%B5%D0%B2%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D1%87%D0%B5%D0%B7-%D0%B8-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0", "text": "Моника Станишева разпространи изявление относно разпространената информация, в която се замесва името и компанията й в сделката с ЧЕЗ. \"Опитът да бъда замесена с „Инерком\" е фалшива новина\", заявява тя. Публикуваме пълния текст на изявлението на Станишева: \"Като човек с повече от 20-годишен опит в журналистиката и във връзките с обществеността, не съм и подозирала, че технологията на черния ПР ще достигне до такова дъно в стремежа на някои политически сили да се разтоварят от огромното гражданско напрежение.      Късно снощи уважаваният от мен вестник „Капитал\" публикува информация, в която замесва моето име и името на компанията, която управлявам – „Актив Груп\", с \"Инерком България\" и сделката с ЧЕЗ. Длъжна съм категорично да заявя, че нито аз лично, нито „Актив Груп\" като агенция имаме нещо общо с ПР-обслужването на г-жа Върбакова или притежаваната от нея компания.    А опитът да бъда замесена с фирма „Инерком\" категорично е фалшива новина. Добре известно е, че всеки човек с по-висока компютърна грамотност може да промени мета данните на документите във всеки файл.    Учудващо е, че една политическа сила, която претендира да бъде сериозна, може да използва медийни спекулации, неосновани на факти, за своя политическа декларация. Категорично заявявам, че няма да позволя името ми да бъде замесвано в подобни нелепи сценарии и че всеки, който разпространява неверни твърдения за мен, ще трябва да ги докаже в съда\".", "date": "2018.03.09", "title": "Моника Станишева проговори за скандала с ЧЕЗ и Гинка Върбакова"}
{"url": "http://www.classa.bg/%D1%81%D0%B2%D1%8F%D1%82/item/379457-%D0%B1%D0%B5%D0%B7-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-11-%D1%81%D1%82%D1%80%D0%B0%D0%BD%D0%B8-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0%D1%82-%D0%B8-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D0%BD%D0%BE%D0%B2%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Преди година за Транстихоокеанско партньорство (ТТП) се коментираше, че то погребано след излизането от него на САЩ, но тази седмица то се възражда от пепелищата и ще бъде подписано на 8 март от 11 страни от Америка и Азия. Това е силен сигнал, даващ отпор на протекционистките изкушения, пише Франс прес.   Агенцията припомня, че договорът беше лансиран от Вашингтон по време на управлението на президента Барак Обама и подписан през 2016-а след години на преговори между 12 страни с излаз на Тихия океан: САЩ, Австралия, Бруней, Канада, Чили, Япония, Малайзия, Мексико, Нова Зеландия, Перу, Сингапур и Виетнам.     Само че преди той да влезе в сила, Доналд Тръмп обяви, че страната му ще се оттегли от него, поставяйки под въпрос успеха на това амбициозно споразумение, чиято цел е да обхване 40% от световния брутен вътрешен продукт (БВП) и почти 25% от международната търговия.   Натоварен със задачата да оглави чилийската делегация на преговорите, Фелипе Лопеандия си спомня, че в момента на обявяването на тази шокираща новина “веднага последва много силен ангажимент от всички, че е наложително да се даде политически сигнал на света и на Съединените щати, за да се разбере, че става дума за едно добро споразумение (…) и че няма да останем безучастни след решението на Тръмп”.   Година по-късно, в чилийската столица, на 8 март ще бъде подписано споразумението, което вече се нарича Всеобхватно и прогресивно споразумение за транстихоокеанско партньорство - ВПСТП (Comprehensive and Progressive Agreement for Trans-Pacific Partnership - CPTTP) или ТТП-11. То съдържа почти всички разпоредби от първоначалния текст освен отнасящите се за интелектуалната собственост, наложени от Вашингтон.   Това подписване е като вятър, отнасящ разпрострялата се миризма на протекционизма, в момент, когато Тръмп обяви преди броени дни, че ще въведе мита за стоманата и алуминия и създава опасност от избухване на търговска война.   “Това възвръща в известна степен доверието в силата на регионализма или на различните страни да напредват във важни споразумения”, обяснява Лопеандия.   При все това е трудно да се пренебрегне тежкия удар, какъвто е оттеглянето на САЩ: новият текст вече засяга само 15 до 18% от световния БВП. В същото време обаче “това не е каквото и да е споразумение. Това е най-съвременното споразумение, подписвано някога в света”, твърди Иняцио Бартесаги, професор във факултета по корпоративна наука в Католическия университет в Уругвай.   “Няма друго търговско споразумение, което да обхваща толкова много страни и да има 30 глави, които регулират най-съвременните въпроси на международната търговия”, допълва той.   Замислено от Вашингтон като механизъм за спиране на нарастващото влияние на Китай в световната търговия, ТПП стана по-късно “черната овца” на Тръмп, който се разтревожи от опасността за “американските трудещи се”, която то крие.   При все това, в края на януари, той леко отвори вратичката за евентуално връщане на страната му, уточнявайки, че за целта ще бъде необходимо да бъде постигнато “много по-добро споразумение” от новия пакт, който според него е “ужасен”.   “Лека полека съветниците на Тръмп успяха да го накарат да си даде сметка за ролята, която САЩ играят в азиатско-тихоокеанския район, и за ролята, която ТПП играе в този район не само в икономическо и търговско измерение, но и в геополитическо”, обяснява Бартесаги.   Япония обаче прояви скептицизъм. “Ако САЩ отново застанат на по-благоприятна позиция по ТПП, ние ще приветстваме това”, но “няма да бъде толкова лесно да се промени допълнително споразумението”, заяви Казуйоши Умемото, който отговаря за преговорите от страна на японското правителство.   Споразумението предвижда да бъдат премахнати митническите и немитническите бариери, да се създадат общи норми в редица сектори на бизнеса между тези 11 страни, в които живеят близо 500 милиона души.   Според чилийското външно министерство “ВПСТП ще определи нов стандарт за другите споразумение за икономическа интеграция, включително и за бъдещите преговори в Световната търговска организация или пък с АТИС (Азиатско-тихоокеанския форум - Apec). След като бъде подписано, споразумението ще влезе в сила 60 дни след ратифицирането му от най-малко 6 страни от 11-те.   “За Чили това означава увеличение на потенциалния ни пазар и възможност за нашия народ да има достъп до по-голям брой продукти”, подчерта Марио Монджиларди, президент на Търговската камара в Лима.   От износа на южноамериканската страна 17% отива в икономиките от ВПСТП. Макар вече да има споразумения за свободна търговия с някои от 11-те страни, този нов договор ще подобри условията на достъп до тези пазари. Един пример - 1000 продукти, които не бяха включени в споразумението с Япония, сега ще се облагат с по-ниски мита.", "date": "2018.03.09", "title": "Без Вашингтон 11 страни се обединяват и подписват ново споразумение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379458-%D1%81%D0%B2-%D1%87%D0%B5%D1%82%D0%B8%D1%80%D0%B8%D0%B4%D0%B5%D1%81%D0%B5%D1%82-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%81%D0%B5%D0%B2%D0%B0%D1%81%D1%82%D0%B8%D0%B9%D1%81%D0%BA%D0%B8", "text": "Император Линикий издал строги укази против християните. В един полк в арменския гр. Севастия (в Мала Азия, на границата с  , бел. Pravoslavieto.com) се намирали тогава четиридесет войници, които изповядвали християнската вяра. Те се отличавали с неустрашимата си храброст в битките и ревностно изпълнение на своите задължения и затова били обичани и уважавани от всички.   Стигнала до Севастия повеля да бъдат принуждавани християните да се покланят на езическите богове. Тогава Агриколай, воеводата на града, повикал при себе си тия войници и им съобщил царската повеля. Те единодушно отказали да се поклонят на боговете. Войводата ги заплашил с мъчения и смърт, ако упорстват в своето решение, и им обещал почести и богати дарове, ако се отрекат от Христа. Но заплахите и обещанията останали безсилни и войниците били отведени в тъмницата до другия ден.     Агриколай се надявал, че те като размислят, ще променят своето намерение; но те в молитва почерпили нови сили. Чудесното видение, в което Господ им обещал помощ и спасение, още повече закрепило тяхната вяра.   На другия ден те пак обявили на войводата, че по-скоро ще умрат, отколкото да се отрекат от истинския Бог. За да ги склони, Агриколай употребявал ту заплахи, ту ласкави думи и обещания.   - В цялата войска на нашия цар – казал им той – няма подобни на вас по неустрашимост, красота и войнишка доблест. Аз ви уважавам и обичам повече от всички други войници. Не променяйте любовта ми на образа!   - Ние желаем Божията любов – отговорил един от войниците. Дълго ги увещавал войводата и най-после, като видял тяхната непреклонност, заповядал пак да ги отведат в тъмницата, защото Агриколай нямал още от царя разрешение да ги накаже със смърт. След една седмица пристигнал царският пратеник Лисий, за да съди войниците. Той ги повикал при себе си.   Когато войниците дошли в съда, Лисий казал на Агриколай: \"Вероятно, тия люде биха желали да получат по-големи почести?\" След това, като се обърнал към тях, казал: \"Сами изберете участта: ако се поклоните на боговете, ще получите високи чинове и богати дарове. Ако ли упорствате в заблужденията си, ще бъдете лишени от военно звание и предадени на мъчения.\"   - Не само военното звание, но и живота ни вземете – отговорил Кандид, - защото за нас по-драгоценно и по-почтено от всичко е името на Христа, нашия Бог.   Тогава Лисий заповядал да ги бият по устата с камъни. След това отново ги завели в тъмницата. Цяла нощ те прекарали в молитва и пеене на псалми и чули от небето думите: \"Който вярва в Мене, и да умре, ще оживее. Дерзайте и не бойте се от кратковременни мъки!\" (вж.  ).   Доведени на другия ден при Лисий, те на всички негови увещания и заплахи отговорили: \"Прави с нас каквото искаш! Ние сме християни и няма да се поклоним на идолите!\"   Това станало през месец март. Времето било студено и духал силен вятър. Лисий заповядал да поставят мъчениците през нощта в езерото, което се намирало близо до града. Пазели ги войници и тъмничният стражар. В същото време мъчителят заповядал – недалеч от тях, край езерото, да затоплят баня, та замръзналите от студа да се подмамят и да прибягнат в банята. Лисий се надявал, че войниците–християни не ще издържат това ново мъчение, защото през нощта било много студено и цялото езеро било сковано от лед. Един от тях наистина не устоял докрай; той излязъл от езерото и се затичал към топлата баня, но на прага й паднал мъртъв. А другите с твърдост понесли страданията, не преставайки да се молят и да пеят псалми.   Посред нощ изведнъж ги осияла чудна светлина. Тъмничният стражар видял светлината, която озарявала светите мъченици. Той видял и светли венци, които се спускали над главите на всекиго от тях. Внезапно съзнанието за истината проникнало в неговата душа. Той си снел дрехата и като извикал: \"И аз съм християнин!\" – влязъл в езерото и застанал при мъчениците. \"Господи Боже – казал той, - вярвам в Тебе! Приеми и мене в числото на Твоите раби и удостой ме да страдам за Твоето свято име!\" Така се попълнило пак числото 40 на светите изповедници Христови.   На другия ден Лисий като узнал, че войниците са още живи, предал ги на нови изтезания и най-после ги наказал със смърт: с чукове им строшили колената. В страшни мъки войниците–християни предали Богу душите си. Тъмничният стражар споделил тяхната участ. Майката на едного от мъчениците присъствала при техните страдания и през всичкото време молила Бога синът й да не изпадне в малодушие, но с твърдост да приеме смъртта за Иисуса Христа. Мъчениците отишли радостно на смърт, като пеели: \"Душата ни се избави като птица от примка на ловци: примката се скъса и ние се избавихме. Нашата помощ е в името на Господа, Който сътвори небето и земята\".   Лисий заповядал да изгорят телата на светите мъченици, за да не могат християните да ги почетат с погребение. Натоварили телата на коли, за да ги закарат вън от града и да ги изгорят на клада. Понеже най-младият от тях, Мелитон, още дишал, войниците го оставили. Тогава майка му го взела на рамо и го натоварила на последната кола, за да не изостане от своята славна дружина. Била направена клада от сухи дърва и клони и турили върху нея телата. Когато кладата изгоряла, намерили само костите на светите мъченици и ги хвърлили в реката. Това станало около 320 година.   След три дни светите 40 мъченици се явили на севастийския епископ Петър и му казали да прибере костите им. Той заедно с християните от града нощем отишъл на реката и при чудното сияние, което озарило мястото, където лежали костите на светите мъченици, ги събрал и извадил от реката.   Подвигът на севастийските войници–мъченици скоро след смъртта им станал предмет на благоговейна почит всред християните.   разказва, че когато посетил   в Кесария, двамата дълго беседвали за подвига и твърдата вяра на светите мъченици. В 436 г. царица Пулхерия, внучка на император Теодосий Велики и сестра на император Теодосий Младши, поставила костите им в скъпоценен ковчег.     Светата православна църква особено почита паметта на светите 40 севастийски мъченици. Българският цар Иван Асен ІІ построил в столицата си Търново   по случай победата над епирския деспот Теодор Комнин при с. Клокотница. Битката станала в деня на св. 40 мъченици – 9 март 1230 година. Победителят цар Иван Асен ІІ бил тържествено посрещнат от търновските граждани в с. Мерданя. В чест на тая среща край селото е бил построен манастир \"Свети четиридесет мъченици\", който и сега съществува.", "date": "2018.03.09", "title": "Св. четиридесет мъченици Севастийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379459-9-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1074 г. - Папа Григорий VII отлъчва от църквата всички женени свещеници, с което окончателно утвърждава целибата в католическата църква.     1230 г. - В Битката при Клокотница българският цар Иван Асен II разбива войските на епирския деспот Теодор Комнин.   1497 г. - Николай Коперник извършва и описва първите си астрономически наблюдения.   1500 г. - От Португалия за Америка потегля експедицията на Бартоломео Диаш и Педро Кабрала, която открива Бразилия.   1831 г. - В Алжир е създаден Френският Чуждестранен легион.   1842 г. - В театъра Ла Скала в Милано се представя за първи път операта Набуко на италианския композитор Джузепе Верди.   1854 г. - В Букурещ е създадено Средоточно попечителство - бъдещата Добродетелна дружина.   1916 г. - Мексиканският бунтовник Панчо Виля напада щата Ню Мексико.   1923 г. - Владимир Ленин получава инсулт за трети път, остава прикован на легло и е неспособен да говори, поради което окончателно напуска всички официални постове, които заема.   1933 г. - Българските комунисти Георги Димитров, Благой Попов и Васил Танев са арестувани и обвинени за подпалването на Райхстага.   1941 г. - Втората световна война: По границите на България с Югославия и Гърция е настанена 680 хил. германска армия.   1945 г. - Втората световна война: Американската авиация извършва най-мащабната бомбардировка на Токио, при която е разрушена голяма част от сградите в града и загиват над 80 хил. души.   1953 г. - Инцидент и паника стават причина за загиването на стотици хора по време на церемонията по погребението на Йосиф Сталин.   1959 г. - Куклата Барби е показана за първи път на панаир за играчки в САЩ.   1967 г. - Дъщерята на Сталин Светлана Алилуева, иска политическо убежище и емигрира в САЩ.   1977 г. - В САЩ и Канада е забранено използването на захарин в хранителните продукти и лекарствата.   1985 г. - В България е извършен атентат на гара Буново, при който загиват 7 души.   1991 г. - В Белград се провеждат мащабни демонстрации против Слободан Милошевич. Двама души са убити, а на улицата са изкарани танкове.   2006 г. - Открита е течна вода на луната Енцелад, спътник на Сатурн.   2008 г. - Осъществен е първият полет на АТК.  ", "date": "2018.03.09", "title": "9 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379460-%D1%81%D0%B8%D0%B4%D0%B5%D1%80%D0%BE%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B8-%D0%B1%D0%B5%D0%B7-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "Коалицията с ГЕРБ не зависи от Валери Симеонов, тя може да продължи и без той да е вицепремиер. Това заяви пред bTV лидерът на \"Атака\" и председател на парламентарната група на Обедниените патриоти Волен Сидеров.   \"Политиците сме сменят, животът продължава. Нищо не е изключено, всичко е възможно с политиката\", допълни още той.     По негови думи изказването на Симеонов, който определи руския патриарх като \"второразрядно ченге и хитрец, известен като „цигарения митрополит на Русия\" е недопустимо и обидно.   \"Смятам, че е недопустимо да се отправят такива обиди, само си представете за секунда подобни думи да беше казал вицепремиерът Валери Симеонов към главния равин на Израел, дали щеше да е още вицепремиер? Обаче с православието всичко може, може да се гъбаркаш с него\", каза лидерът на \"Атака\".   Според мен това са хора, които искат да живеем под турско робство, заяви Сидеров. Може би Америка ни освободи, или Англия? Всички тези държави бяха на страната на Турция по това време. Освободи ни руската армия, добави той.   \"За някой духовник може, за друг не може да си говориш каквото искаш - има двойни стандарти, с Русия е позволено да се подиграваш, даже е модна една такава линия да се ругае и да се псува. Винаги около 3 март стават подобни неща - появява се група хора, които оплюват нашето Освобождение, това са хора, които според мен искат да продължаваме да сме под турско робство. Ние неглижираме ролята на Русия в нашето освобождение и възраждане, коментира още Сидеров.   \"Да посочиш някой духовен водач, да го идентифицираш с държава е неправилно, православието е едно. Нападката е към цялото православие, не сме дорасли да посочим с пръст някой духовник все едно сме на мегдана или в селско кафене\", допълни лидерът на Атака.   \"Разбира се, че е допустимо (поведението на руския патриарх Кирил - бел. р.). Какво каза той? Какъв беше тонът? Ла мажор? Ми минор? Си бемол минор? Защо да не се кара? Беше ли ви обидно, когато френският посланик се караше от студиата, размахваше пръст и ни казваше как да живеем? Защо не ви беше обидно, когато турският посланик излизаше и обясняваше и се месеше в българската политика\", продължи Сидеров.   България се появи като народ, като нация благодарение на Руската империя, заяви още лидерът на \"Атака\".   \"Той разкри, че Валери Симеонов е бил поканен на вчерашното заседание на ПГ на Обединените патриоти. Не благоволи да дойде. Тук не става въпрос да прощавам нещо лично – става дума за нападки срещу вярата. Когато нападат вярата ти, не можеш да мълчиш. Не ме интересува кой как ще реагира – не защитавам себе си. Само и само да има единство на коалицията не може да се правят компромиси с вярата.  За тази вяра сме се били и сме подлагали главата на дръвника. За мен такъв човек иска да продължи турското робство. Ако не се извини, това си е негов грях\", коментира Сидеров.", "date": "2018.03.09", "title": "Сидеров: Коалицията може да продължи и без Валери Симеонов"}
{"url": "http://www.classa.bg/%D1%81%D0%B2%D1%8F%D1%82/item/379456-%D1%81%D0%B2%D1%80%D1%8A%D1%85%D1%81%D0%B5%D0%BA%D1%80%D0%B5%D1%82%D0%B5%D0%BD-%D0%B4%D0%BE%D0%BA%D1%83%D0%BC%D0%B5%D0%BD%D1%82-%D0%B7%D0%B0-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%B8-%D1%82%D0%B0%D0%BA%D1%82%D0%B8%D0%BA%D0%B8-%D0%B5-%D0%B8%D0%B7%D1%82%D0%B5%D0%BA%D1%8A%D0%BB-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Russia Today (RT): Свръхсекретен документ за израелските военни системи и тактики е изтекъл в интернет   Свръхсекретен документ за израелските военни системи и тактики е изтекъл в интернет, предава телевизионният канал Russia Today (RT).     Официален документ разкриващ две свръхсекретни израелски военни системи, които никога не са били показвани публично е изтекъл в интернет. Израелската армия описва инцидента като „сериозна грешка в сигурността на информацията\"   Изтеклият документ е бил подписан от министъра на отбраната на Израел Авигдор Либерман и разкрива секретна информация относно военните способности и оперативни методи , пише израелският вестник Haaretz, цитиран от RT.   Едната от тях е била толкова секретна, че било забранено да се споменава в телефонни разговори.", "date": "2018.03.09", "title": "Свръхсекретен документ за израелските военни системи и тактики е изтекъл в интернет"}
{"url": "http://www.classa.bg/%D1%81%D0%B2%D1%8F%D1%82/item/379455-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82-%D1%81%D0%BB%D0%B5%D0%B4-%D1%80%D0%B5%D1%87%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "1 март 2018 г. вероятно ще влезе в учебниците по история.   Безпилотни свръхскоростни подводници, крилати ракети с ядрен двигател и нови междуконтинентални балистични ракети – според Путин въоръжена с тези технологии, Москва вече разполага със стратегически ядрени сили, способни да преодолеят всяка съвременна и перспективна система за противоракетна отбрана.      Независимо дали това се харесва на някой или не, изводът от манифеста на Путин е еднозначен – светът се намира на прага на нова геополитическа реалност. Опитите на Съединените щати да подчинят Русия по пътя на военното превъзходство окончателно претърпяват крах.         След рухването на Съветския съюз САЩ са пред съдбоносен избор. Във Вашингтон се водят разгорещени дебати за бъдещата американска политика спрямо Русия. Според „ястребите” Москва е загубила важна битка, но не е окончателно сразена. Русия продължава да разполага с мощен възпиращ фактор – Стратегическите ядрени сили все още поддържат глобалната система за сигурност с гарантираното унищожение на всеки потенциален противник.      Така по време на Студената война се раждат неписаните правила какво може и какво не в големия геополитически сблъсък. За да бъде съкрушен руският геополитически полюс, трябва неминуемо тези сили да бъдат обезвредени, убедени са „ястребите”. Не така смятат обаче повечето реалисти във Вашингтон.    Опитът за налагане на военно превъзходство над Русия ще бъде грешка, твърди „бащата” на политиката на сдържане спрямо СССР Джордж Кенан. Едно разширяване на НАТО в преследване на тази цел би било „трагична грешка”, смята големият американски дипломат. Вероятно никога няма да узнаем как би изглеждал светът днес, ако Белият дом се беше вслушал в съвета на Кенан. Вместо разбирателство с Русия и спазване на ангажиментите си за неразширяване на НАТО Съединените щати започват рискованата игра за налагане на военнополитическо превъзходство чрез неутрализиране на руските стратегически ядрени оръжия.   В първите години на XXI век става ясно, че Америка категорично тръгва по този път. Започва походът на Северноатлантическия пакт към руските граници. През 2002 г. САЩ излизат от Договора за ограничаване на системите за противоракетна отбрана и започват мащабни инвестиции в комплекси за ПРО.       Такъв опасен сценарий, вероятно, не желае никой, но подобна комбинация на голямата шахматна дъска дава на Америка безценен лост за натиск и сдържане на Москва – Русия просто ще бъде принудена да капитулира, убеждават американските стратези. Официално Вашингтон декларира, че системите за ПРО в Източна Европа се изграждат срещу „иранската ядрена заплаха”, но за всички е ясно каква е реалната цел. След ядреното споразумение с Техеран иранска опасност вече не съществува. „Защо тогава построиха противоракетна система в Румъния?”, риторично пита руският президент. Наред с комплексите за ПРО в Румъния и Полша Съединените щати инвестират в колосален флот за сдържане на Русия. В него влизат пет ракетни крайцери и тридесет ескадрени миноносци, които са снабдени със системата за противоракетна отбрана „Егида”.      Съединените щати вложиха стотици милиарди долари в преследването на дългосрочната стратегическа цел за военно сдържане на Русия. С тази задача НАТО се разшири в Източна Европа и установи контрол над страни като Румъния и България. Това беше светът до 1 март 2018 г. След този ден международният ред бавно се връща към равновесието от Студената война. Новите руски военни технологии обезсмислят всички скъпоструващи системи за противоракетна отбрана и от тях остава единствено настъпателния компонент чрез ракетите „Томахоук”, които по дефиниция са абсолютно недопустими за наземно разполагане като противоречащи на Договора за ликвидиране на ракети със среден и малък обсег да действие.     Като излязоха от Договора за ПРО през 2002 г. САЩ мимоходом се съгласиха с факта за развитието на руската ракетна програма. Стратезите в Пентагона очевидно са разчитали, че Русия се намира в катастрофално икономическо, финансово и политическо положение и няма да успее да модернизира остарялото военно наследство на Съветския съюз. Във Вашингтон дори с ирония наричаха мащабната руска програма за превъоръжаване до 2020 г. „книжен тигър”.   обяви Владимир Путин при шокиращото представяне на новите руски оръжия. Оказва се, че въпреки санкциите, огромният международен натиск и опитите за поставяне в изолация, Русия не просто е съумяла да се възстанови от колосалните щети след рухването на СССР. В същото време Москва е успяла да реши големите структурни проблеми пред страната и да изгради стабилни основи за бъдещо развитие.   По думите на Путин благодарение на технологичния пробив Руската федерация вече разполага със стратегическо оръжие, което „безпрепятствено преодолява всяка съвременна и перспективна система за противоракетна отбрана  Това означава, че десетилетната американска политика за разширяване на НАТО и сдържане на руския стратегически ядрен потенциал претърпява грандиозен провал. Митът за военното превъзходство на САЩ е развенчан. В новите условия на по-бързи от торпедо безпилотни ядрени подводници опората на американската армия – флотът, както и гръбнакът на икономиката на Съединените щати – Източното и Западното крайбрежие, са поставени под екзистенциална опасност. Пред очите ни се пренаписват военни доктрини и стратегии. След 1 март САЩ вече няма да могат да разчитат на аксиомата за потенциална руска ракетна атака през Северния полюс – новите ракети позволяват нанасяне на ответен удар с междуконтинентални балистични ракети дори през Южния полюс. Ако се вярва на думите на Путин, военната революция обхваща и крилатите ракети – днешните ракети имат радиус на действие 2000-3000 километра. Новите образци с ядрени двигатели, демонстрирани от президента, са с практически неограничен обхват.     В отговор на оръжията, постъпващите на въоръжение в руската армия, цялата военна стратегия на САЩ трябва да се преразгледа. Подобно на ситуацията след краха на Съветския съюз и днес Вашингтон е поставен пред съдбоносен избор. Пътищата са два.   За да достигнат равнището на съвременните руски разработки, САЩ ще трябват да вложат милиарди долари и да чакат години, а според Владимир Путин – дори десетилетия. С такива пари Вашингтон не разполага. Това може да означава болезнени реформи, които да дестабилизират ситуацията около американския военно-промишлен комплекс, а в сложната вътрешнополитическа ситуация в САЩ никой не желае такъв развой на събитията.   Този страх е постоянната отправна точка в политиката на европейските лидери след края на Втората световна война – той лежи в основата на излизането на Франция от военната структура на НАТО през 1966 г., както и на прословутата Ostpolitik на канцлера Вили Бранд. В такава нова ситуация първостепенна задача за Европейския съюз става утвърждаването на нова глобална система за сигурност, в която една самостоятелна Европа да се чувства защитена.    Никой в Европа няма интерес от нова гонка във въоръжаването. Процесът е дълъг и сложен, но вероятно рано или късно „Сармат”, „Кинжал” и другите нови образци съвременно руско оръжие ще принудят САЩ към обща работа с Русия по строителството на нова глобална архитектура за сигурност, чрез която Вашингтон на практика ще признае раждането на многополюсен международен ред.", "date": "2018.03.09", "title": "Геополитическа реалност след речта на Путин"}
{"url": "http://www.classa.bg/%D1%81%D0%B2%D1%8F%D1%82/item/379450-%D1%82%D0%B0%D0%B9%D0%BD%D0%B8%D1%82%D0%B5-%D0%B0%D0%B3%D0%B5%D0%BD%D1%82%D0%B8-%D0%B8-%D0%BE%D1%82%D1%80%D0%BE%D0%B2%D0%B0%D1%82%D0%B0", "text": "            Британските власти разследват предимно в една посока: те са открили следи от отровна субстанция и проучват дали бившият руски агент Сергей Скрипал и неговата дъщеря не са станали жертва на отравяне, извършено от руските тайни служби.   По времето, когато е бил офицер на руското военно разузнаване, Сергей Скрипал работел и за британските тайни служби MИ-6, на които издавал руски агенти. Заради това в Русия той е бил осъден на 13 години затвор. При размяна на затворници той е пуснат предсрочно на свобода и получава политическо убежище във Великобритания. Предполага се, че сега може би е станал жертва на акт за отмъщение.   Сергей Скрипал и дъщеря му   66-годишният Скрипал и дъщеря му Юлия били намерени, изпаднали в безпомощност, в градчето Солсбъри в Южна Англия. Състоянието им в момента продължавало да е \"критично\". \"Ако положението наистина е толкова лошо, както изглежда, явно става дума за ново престъпление, което трябва да се впише в сметката на Русия\", заяви вчера (7.03.) британският външен министър Борис Джонсън.   Има обаче и неясни моменти: ако това наистина е атентат, извършен от руснаците, е редно да се попита защо не са атакували Скрипал още докато е бил в руски затвор? А може би този атентат е трябвало да окаже сплашващо въздействие над потенциални предатели? Засега не може да се каже със сигурност, че Скрипал наистина е станал жертва на своите бивши другари от руските тайни служби. Но споменът за предишни подобни атентати подхранва подобни съмнения.   Смъртоносната глътка чай   Една-единствена глътка зелен чай без захар се оказва съдбоносна за бившия агент на руските тайни служби ФСБ Александър Литвиненко. През 1999 той заминава тайно за Лондон, преминава на страната на MИ-6 и започва да отправя остри упреци към Кремъл. На 1 ноември 2006 Литвиненко се среща с бивши свои колеги от руските служби, които му предлагат чаша чай в един хотелски бар. Още през следващата нощ му става лошо, започва да повръща и да страда от остър задух. В болницата състоянието на Литвиненко се влошава още повече. Едва три седмици по-късно - непосредствено преди смъртта му - лекарите успяват да установят, че е бил отровен с радиоактивен полоний 210.   След близо десетгодишни разследвания британското следствие стига до извода, че руският президент Владимир Путин \"навярно лично е дал одобрението си\" за убийството на своя критик. Категорични доказателства за тази си теза британците обаче не могат да представят.     По времето на Студената война тайните служби на Запада и на Изтока усилено експериментират с различни отрови. При едно изслушване на Сената на САЩ през 1975 става дума за един пистолет на ЦРУ, който бил в състояние да изстрелва миниатюрна стрела от замразена отрова. Привърженици на заговорническите теории активно обсъждат дали това или друго подобно оръжие действително е влизало някога в употреба.   Ясно е все пак, че и Западът е планирал различни убийства с отрова. Вашингтон е взимал на прицел обаче предимно вражески настроени владетели, а не предатели от собствените редици. Подобни атентати са били замислени например срещу Патрис Лумумба в Конго или Рафаел Трухильо в Доминиканската република. Една пура, обработена с нервнопаралитичната отрова Ботокс, пък е трябвало да сложи край на земния път на Фидел Кастро. Срещу комунистическия лидер на Куба впрочем са били опитвани какви ли не атентати с най-различни средства - включително и с отровен шоколадово-млечен шейк.   Александър Литвиненко     Като извадено от филм за Джеймс Бонд пък е оръжието, с което е убит Георги Марков през септември 1978 година. Българският дисидент, живеещ в изгнание в Лондон, усетил как нещо го ужилило по крака, докато преминавал по моста \"Ватерло\". Три дни по-късно той умира - поразен от миниатюрна сачма, натопена в отровата рицин и изстреляна от оръжие, замаскирано като чадър. И до днес остава неясно кой точно стои зад този атентат. Известно е обаче, че Марков е бил трън в очите на комунистическото ръководство на България.   По времето на Студената война и на германска земя са били извършвани смъртоносни отравяния. В края на 1950-те години човекът на КГБ Богдан Сташински например използвал за убийствата на двама украински националисти нещо като пистолет, с който от непосредствена близост изстрелял отровен цианид в лицето на своите жертви. По-късно Сташински бяга на Запад, където разказал тази история на различни хора. Първоначално обаче никой не искал да повярва, защото тя приличала твърде много на сюжет от долнопробен шпионски трилър.     Подобни убийства стават и в наши дни. На летището в столицата на Малайзия Куала Лумпур през февруари 2017 е убит Ким Йон-нам - полубрат на севернокорейския диктатор Ким Чен-ун. Две жени напръскват лицето му с нервнопаралитичния газ VX, който предизвиква смърт чрез задушаване. Американските следователи са убедени, че убийството е станало по поръчка на севернокорейския диктатор, чийто несъщ брат бе изпаднал в немилост.   Не само Северна Корея, но и различни други държави и днес използват подобни методи за убийство на отделни лица без да се стига до съд и присъда. Към тях спадат например Русия, а също САЩ и Израел, които извършват целенасочени атаки срещу предполагаеми терористи. Въпросните атентати с бойни дрони или ракети земя-въздух не са така безшумни като убийствата с отровни ампули, но пък и не предизвикват толкова силен отзвук.", "date": "2018.03.09", "title": "Тайните агенти и отровата"}
{"url": "http://www.classa.bg/%D1%81%D0%B2%D1%8F%D1%82/item/379451-%D0%BF%D1%80%D0%BE%D1%84-%D0%B8%D0%BC%D0%B0%D0%B9%D0%B5%D1%80-%D0%B3%D0%BE%D0%BB%D1%8F%D0%BC%D0%B0-%D1%87%D0%B0%D1%81%D1%82-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BE%D0%B1%D0%BE%D0%B3%D0%B0%D1%82%D1%8F%D0%B2%D0%B0%D1%82-%D0%BD%D0%B0%D1%88%D0%B5%D1%82%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE", "text": "            Проф. Герд-Винанд Имайер познава България от десетилетия - от 1993 е почетен консул на страната в Северна Германия. В интервю за Дойче Веле той разказва за връзките си с България и за българската общност в неговия консулски окръг:      Проф. Имайер, веднъж бяхте казали, че България се е превърнала в център на живота Ви. Какво Ви свързва с тази страна?   Имайер: Вече 25 години се ангажирам за България и с времето връзката ми със страната ставаше все по-интензива, все по-силна. В началото отговарях за България в провинциите Хамбург и Шлезвиг-Холщайн, после разширих дейността си и в Бремен и Долна Саксония, а през 1997 година бях обявен за почетен генерален консул на България. С годините завързах много лични контакти, спечелих нови приятели и научих много за България и нейната история, която от 140 години насам е тясно преплетена с германската. А през 2003 година установихме официално партньорство между Хамбург и българския пристанищен град Варна.   Проф. Герд-Винанд Имайер    Какви са задачите и целите на ръководеното от Вас консулство?  След промените множество млади българи пристигнаха в Северна Германия. Постоянно растеше делът на българските студенти в Хамбургския университет, като повечето от тях блестяха с отлични резултати. Много от тези българи останаха в Германия и така с времето в Хамбург възникна активна българска общност. През 2001 година врати отвори българското училище в Хамбург, в което родените в Германия българчета имат възможност да изучават майчиния си език, а по-късно бе основана и Българската православна църковна общност. Сред основните задачи на консулството е и насърчаването на икономическото сътрудничество между България и Северна Германия. Сътрудничество, което има голям потенциал. Редица концерни поддържат междувременно тесни връзки с България: хамбургската компания „Аурубис\" притежава голямо медодобивно предприятие в България, в страната са активни и такива реномирани концерни от Северна Германия като „Фроста\", „Байерсдорф\" и „Хуго Пфое\".    Как ще опишете българската общност в Северна Германия? Как се развива и променя тя през годините?  Само в Хамбург живеят над 10 000 български граждани, а в провинциите, които попадат в нашия консулски окръг, общият им брой възлиза на около 50 000. На много места има активни български сдружения, високо ценена е и работата на Българската православна църковна общност под ръководството на младия и силно ангажиран отец Кръстин Апостолов. Богослужения се провеждат не само в Хамбург, но и в Хановер и Бремен, където също има български училища. Да не забравяме и всички онези български граждани, които пристигнаха тук, след като Германия отвори трудовия си пазар за българи и румънци. В случая става дума за хора, които се надяват на по-добри условия на живот, отколкото в България.    А има ли във Вашия консулски окръг проблеми с т.нар. мигранти по бедност от България, за които толкова много се пише в германските медии?  Не можем да отречем, че има такива проблеми. Но те бяха непредотвратими. А и трябва да имаме предвид, че за жалост някои германски работодатели се възползват от трудната ситуация на имигрантите - най-вече по отношение на заплащането.    По повод националния празник на България, на 19 март в Хамбург организирате дискусия за българското европредседателство. Дали тези шест месеца, през които България председателства ЕС, ще допринесат за подобряване на имиджа ѝ? : От години се опитваме да покажем, че голяма част от българите в Германия истински обогатяват нашето общество. И че трябва да правим разлика между бежанците и българските имигранти, които като граждани на ЕС имат съответните права. В германската общественост тази съществена разлика често се забравя. А що се отнася до българското европредседателство - с него страната показва, че дава важен принос за бъдещето на нашия континент. Тук имам предвид усилията на София за скорошна евроинтеграция на страните от Западните Балкани.  Проф. Имайер, познавате България от десетилетия. Какви промени наблюдавате в страната през всичките тези години? : България се разви отлично. Решаваща роля играе туризмът, но не е само той. Страната постигна образцово финансово развитие, в резултат от което сега има сериозна тенденция за присъединяването ѝ към еврото. Държавният дълг е нисък, вътрешната сигурност е гарантирана, опазването на външните граници на ЕС също функционира добре, поради което съвсем реалистични са и очакванията за присъединяване на страната към Шенген.", "date": "2018.03.09", "title": "Проф. Имайер: \"Голяма част от българите в Германия истински обогатяват нашето общество\""}
{"url": "http://www.classa.bg/%D1%81%D0%B2%D1%8F%D1%82/item/379452-%D1%82%D1%80%D1%8A%D0%BC%D0%BF-%D0%B7%D0%B0%D0%B4-%D1%85%D0%B0%D0%BE%D1%81%D0%B0-%D0%BF%D1%80%D0%BE%D0%B7%D0%B8%D1%80%D0%B0-%D1%8F%D1%81%D0%B5%D0%BD-%D0%BF%D0%BB%D0%B0%D0%BD", "text": "            Рекордът беше десет дни. Точно толкова остана на поста си Антъни Скарамучи, който в края на юли 2017 беше уволнен като директор по комуникацията на Белия дом. Само един ден по-дълго продължи кариерата на Сали Йейтс като министърка на правосъдието, която беше уволнена заради спора около указа на Тръмп, забраняващ влизането в страната на граждани от няколко мюсюлмански държави. И това не е всичко: откакто Тръмп влезе в Белия дом преди малко повече от година, над двайсет други негови сътрудници на високи политически позиции напуснаха администрацията по собствено желание.   В края на миналия месец същото направи Хоуп Хикс, която навремето наследи Скарамучи. А тази седмица шапката си взе и главният икономически съветник на президента Гари Кон, който до последния момент безуспешно се опитваше да отклони своя шеф от намерението му за въвеждане на вносни мита върху стоманата и алуминия. А нека не забравяме, че тъкмо Кон осигури на Тръмп единствения му сериозен успех досега: данъчната реформа, която в края на декември мина и през двете камари на парламента.     В лицето на Кон екипът на Тръмп губи един от последните привърженици на свободната търговия и на либерализацията. Защото именно Кон беше човекът, който към лозунга „Америка на първо място\" добавяше и „Но не сама\". Сега неговия пост навярно ще заеме търговският съветник на Тръмп Питър Наваро, който подкрепя изолационистката политика на президента.   Очевидно е само въпрос на време кога ще си тръгне следващият високопоставен сътрудник на Тръмп. Добре информирани източници твърдят например, че са преброени дните и на шефа на кабинета Джон Кели, който и без друго говори за своята служба като шеф на президентския щаб като за „Божие наказание\". Може би ще си тръгне и съветникът по националната сигурност Хърбърт Реймънд МакМастър, който е в обтегнати отношения с президента. А дали пък Тръмп скоро няма да уволни и министъра на правосъдието Джеф Сешънс, когото също не може да понася? Сешънс вече на няколко пъти си предлага оставката, но досега президентът се задоволява само с това да говори публично, че министърът е некадърен.   В една администрация, където цари такъв хаос, не може и да се мисли за работа по същество. Да не говорим, че много от постовете са вакантни. На всичко отгоре по редица важни въпроси Тръмп няма последователна позиция - пример е последният спор около законите за притежаване на оръжие.    И още нещо: президентът сякаш изобщо не се интересува от мнението на своите съпартийци по различните въпроси. Той категорично отхвърли предложението на водещи републиканци поне още веднъж да обмисли плановете за налагане на наказателни мита. Многозначителен е фактът, че тъкмо председателят на Камарата на представителите Пол Райън отказа да подкрепи Тръмп за митата. А нали „верният Райън\" досега се водеше като един от най-лоялните последователи на президента. Но иначе като общо настроение съпротивата на републиканците си остава доста вяла. Да, понякога гласуват заедно с опозиционните демократи срещу собствения си президент или пък го критикуват публично, но призивът „Този човек трябва да си ходи\" не е прозвучавал досега.       В медиите могат да се прочетат редица анализи, които започват с фрази като „Доналд сам вкъщи\" или „Къща от хаос\", но авторите им обикновено остават само на повърхността. А под повърхността на хаоса се вижда ясен план. Ако използваме цитата, който се приписва на бившия съветник на Тръмп Стив Банън, този план изглежда така: „Ленин е искал да разруши държавата - тъкмо това е и моята цел. Искам всичко да се срути и да бъде разрушен целият днешен истаблишмънт\". Тази философия е в основата и на предизборния лозунг на Тръмп „Да пресушим блатото!\". „Блатото\" - това е надменната политическа класа във Вашингтон, към която президентът причислява и голяма част от своите републикански съпартийци. Ето защо той не се вслушва в думите нито на съветници, нито на съпартийци.   Единствената публика, която го интересува, са „гневните бели мъже\" - онези изпаднали от съревнованието индустриални работници в така наречения „Ръждив пояс\" на САЩ. На тях им е все едно кой съветва президента. Защото Тръмп им обещава това, което искат за чуят - работа и бъдеще. Нищо, че става дума за сектори от миналото. Индустриално-политическите цели на Доналд Тръмп са точно толкова архаични, колкото и обществено-политическите.   След като нито експертите, нито парламентаристите могат да спрат президента в неговия разрушителен курс, тогава това трябва да сторят гласоподавателите. Първата възможност, която се открива пред тях, са междинните избори на 6 ноември тази година.", "date": "2018.03.09", "title": "Тръмп: зад хаоса прозира ясен план"}
{"url": "http://www.classa.bg/%D1%81%D0%B2%D1%8F%D1%82/item/379453-%D0%BC%D0%B5%D0%BA%D1%81%D0%B8%D0%BA%D0%BE-%D0%BA%D1%8A%D0%B4%D0%B5-%D0%B8%D0%B7%D1%87%D0%B5%D0%B7%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%B8-%D1%82%D0%B5%D0%B7%D0%B8-%D1%85%D0%BE%D1%80%D0%B0", "text": "            През януари 2018 трима италианци изчезват безследно в Мексико. Последната новина от тях е гласова поща, записана на 31 януари. В съобщението се казва: \"На една бензиностанция в Текалитлан бяхме спрени от полицаи, пристигнали с една патрулна кола и два мотоциклета. Казаха ни, че сме арестувани и трябвало да ги последваме.\"   След това следите на Рафаеле, Антонио и Виченцо се губят. Тримата италианци от Неапол пътували служебно в Мексико - те търгували с машини. Най-възрастният - 60-годишният Рафаеле Русо - е водещата фигура на голяма италианска фамилия, 25-годишният Антонио е негов син, а Виченцо Кимино - негов племенник.     Новината, че хора в Мексико изчезват безследно, всъщност не е никак нова. Доскоро обаче чужденци изпадаха сравнително рядко в неизвестност. Тъй като в последно време тези случаи зачестиха, неотдавна американското правителство включи пет мексикански щата в черния спискък с дестинации. В него са изброени райони от различни краища на света, които американските граждани трябва да избягват. Щатът Халиско, откъдето за последно са се обадили тримата изчезнали италианци, не е включен в американския списък.   Преди няколко дни пък в южната част на Мексико избухна бомба - на един ферибот, свързващ курорта Плая дел Кармен с близкия остров Косумел, който привлича много туристи. При нападението пострадаха 24 души, сред които и петима американци. Малко по-късно на друг ферибот беше открито второ взривно устройство. Поради това посолствата на Канада и САЩ обявиха и тази част на Мексико за опасна. И италианците са заподозрени в престъпна дейност   След изчезването на тримата италианци, роднините им задействали всички възможни лостове. Други двама от синовете на Рафаеле, които също са пребивавали Мексико, но във въпросния ден не са били с тримата си роднини, са подали сигнал до прокуратурата на щата Халиско и са потърсили съдействие от италианското посолство. В Италия пък семейството е изнесло случая в медиите, а на един от мачовете на местния футболен клуб \"Наполи\" на трибуните дори е бил разпънат огромен плакат, призоваващ за освобождаването на тримата италианци.   Веднага след това мексиканските власти се заемат със случая, но, както обикновено, първоначално съмненията падат върху самите жертви. Главният прокурор на щата Халиско - Раул Санчес Хименес - обяви, че представители на семейство Русо често пътували до Мексико, а 60-годишният Рафаеле дори веднъж бил задържан в друг щат - за измама. Хименес уточни, че италианците продавали генератори и бетонобъркачки, представяни като продукти на реномирани германски фирми, които обаче в действителност били китайски пиратски копия. В момента дори се проверявало дали и в самата Италия няма улики срещу въпросния семеен клан. По-късно се появи информацията, че Рафаеле бил влязъл в Мексико с фалшиви документи - обвинение, което семейството му категорично отрича.   Демонстрация в Неапол, организирана от близките на изчезналите италианци     След като италианският външен министър обсъди случая с мексикансикя си колега по телефона, прокуратурата задържа четирима мексикански полицаи, които са били в района на бензиностанцията по време на отвличането на тримата чужденци. По-късно те признаха, че са задържали италианците, за да ги продадат на престъпен картел от Халиско. За всеки един от тримата полицаите получили по 43 евро. Оттогава шефът на полицията в Текалитлан е неоткриваем.   \"Това е нещо обичайно в Мексико - много полицаи си заработват по този начин нещо допълнително към заплатата\", казва Хосе Ревелес, автор на книги за мексиканската организирана престъпност. Според него, това може да се случи на всеки, включително на чужденци - ако в грешното време се озоват на грешното място. Или ако попаднат на грешните хора.   По този начин много момичета попадат в лапите на престъпни групи, занимаващи се с проституция. Отвличаните мъже пък биват припознавани като членове на вражески картели и след това убивани. А тези, които изглеждат заможни, биват отвличани с намеренията за искане на откуп. Процентът на разкриваемост е много нисък - става дума за само 3%. И поради тази причина престъпниците се чувстват сигурни. В конкретния случай с тримата италианци те очевидно са подценили дипломатическите усложнения. Авторът Хосе Ревелес обаче не смята, че поръчителите ще бъдат открити. \"Мексиканското правосъдие не работи, то произвежда виновници\", казва той.   Полицаи в Текалитлан     ООН и много правозащитни организации критикуват Мексико за това, че в страната се използват признания, изтръгнати чрез мъчения. Според, реформата в правосъдието от 2016, мексиканските съдии би трябвало да не се позовават на признания, направени по този начин. Това обаче често не се спазва, тъй като при много от случаите просто няма други доказателства. Така нерядко съдилищата оправдават виновници.   През последните десет години в Мексико са изчезнали безследно 30 000 души. 3300 от тях, или 11%, са чужденци. Щатът Халиско е на четвърто място в списъка с най-опасните в това отношение мексикански щати.", "date": "2018.03.09", "title": "Мексико: къде изчезват всички тези хора?"}
{"url": "http://www.classa.bg/%D1%81%D0%B2%D1%8F%D1%82/item/379454-%D1%87%D1%83%D0%B6%D0%B4%D0%B8-%D0%BC%D0%B0%D1%84%D0%B8%D0%BE%D1%82%D1%81%D0%BA%D0%B8-%D0%BA%D0%BB%D0%B0%D0%BD%D0%BE%D0%B2%D0%B5-%D0%BD%D0%B0%D1%81%D1%80%D0%B5%D0%B4-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            Една от най-големите поуки, свързани с бежанската криза, според Райнер Бургер гласи, че приемът на мигранти в никакъв случай не бива да води до създаването на т.нар. паралелни светове. Проблемът обаче е в това, че подобни паралелни светове всъщност отдавна съществуват в Германия, констатира авторът на „Франкфуртер Алгемайне Цайтунг.   Най-опасните тези паралелни структури били някои големи кюрдски, ливански и арабски фамилни кланове, каквито се срещат особено често в Бремен, Берлин, Долна Саксония и Северен Рейн-Вестфалия. Членовете на тези криминални и тясно преплетени с чужбина кланове живеят в затворени общности, в които всичко е подчинено на архаични представи за родова чест и достойнство. Обикновено това са хора, свикнали да източват облаги от социалната система в Германия и да се обогатяват от кражби, рекетьорство, проституция и търговия с наркотици.     От няколко години насам тези престъпни кланове инвестират печалбите си в недвижими имоти, защото те са идеално средство за пране на пари, а и дават допълнителни възможности да се \"дои\" държавата. Например, когато в тях се настаняват бежанци или наематели, които живеят от социални помощи – т.е. разполагат с гарантиран месечен доход, отпускан от германската държава.   Въпросните кланове се отнасят с презрение към правилата на демократичната, правова държава и към разбиранията за равноправие между мъжа и жената. Всичко, което е извън семейния клан, се осъзнава като чуждо и вражеско. Тези т.нар. „паралелни\" обществени структури съзнателно се капсулират и „размножават\" чрез бракове в рамките на същия семеен клан или на сродени фамилии.   Личните конфликти и спорове в тези среди се уреждат без инструментите на правовата държава - в рамките на тяхно „паралелно правосъдие\". Ако все пак се стигне до съдебен процес, свидетели, следователи и дори съдии биват подлагани на силен натиск и опити за оказване на влияние.   Междувременно някои от тези фамилии се чувстват толкова силни, че не се притесняват да използват и насилие срещу органите на властта. Такъв случай имаше например през 2015 година в Хамелн, където членове на един престъпен семеен клан направиха опит да освободят задържан за грабеж техен роднина.   Да се ограничи престъпността, произтичаща от големите мигрантски кланове, е изключително трудна задача. Тя се усложнява допълнително от това, че въпросните паралелни структури са привлекателни и за някои от пристигналите в Германия бежанци. Повечето от тези новодошли мигранти също идват от патриархални общества със слаби държавни институции.   Според Райнер Бургер, полицията е длъжна да си извоюва съответния респект и сред хората от въпросните криминални среди с помощта на солидно присъствие и твърда решителност. Дотук държавата се проваля в изпълнението на задачата да разбие клановите структури, обвързани с организираната престъпност, констатира той и препоръчва да има по-солиден контрол над паричните потоци, свързани с нелегалния бизнес на чуждите кланове.   Шансовете за успех в това отношение се увеличиха, особено след като миналото лято законът беше променен. Той вече дава възможност да се отнема имущество, придобито по престъпен начин, дори и без да се знае от кое конкретно наказуемо деяние са произлезли.     Германия също носи вина за капсулирането на чуждите общности   Историята на тези криминални „паралелни светове\" е христоматиен пример за напълно сгрешената политика на Германия по отношение на чужденците. При това - двойно сгрешена. Когато след избухването на гражданската война в Ливан през 1970-те и 1980-те години много такива семейства започнаха да пристигат в Германия, на тях първоначално им беше отказано убежище. За да бъдат накарани да се върнат обратно, им бяха орязани социалните помощи, макар да беше пределно ясно, че тези семейства не могат да бъдат прогонени. Така те се оказаха в ролята на жертви и по принуда започнаха да се обособяват в кланови структури, отделени от останалата част на обществото.   Когато по-късно все пак им бе дадено убежище, за интеграция вече беше станало прекалено късно: много от тези семейства бяха станали част от организираната престъпност. Тогава държавата трябваше да се задейства и да предложи на тези хора модели за интеграция. Това важи с особена сила за жените в тези общности, които бяха принесени в жертва на клановите структури. Но идеологията на мултикултурното общество замъгли погледа на политиците за реалността. И политиката или не искаше, или не се осмеляваше да се захване с клановете. А това се оказа фатално, защото днес вече не може със сигурност да се каже кой все пак ще удържи надмощие – клановете или правовата държава.", "date": "2018.03.09", "title": "Чужди мафиотски кланове насред Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379446-%D0%BA%D1%80%D0%B5%D1%85%D0%BA%D0%B0%D1%82%D0%B0-%D0%B0%D0%BC%D0%B0%D1%82%D1%8C%D0%BE%D1%80%D0%BA%D0%B0-%D0%B8%D0%BB%D0%B2%D0%B8-18", "text": "Днес ще разкрием аматьорката Илви Кокомо от Латвия. Дамата израства във ферма и нека кажем, че чистия въздух е подействал много положително на порите ѝ.   Все пак, зайчарникът бързо е забелязал нейното присъствие и сега остава да споделим кадрите!                  ", "date": "2018.03.09", "title": "Крехката аматьорка Илви  (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379447-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BC%D0%B0%D1%80%D1%82", "text": "Препоръчително е, да се заемете с творческа дейност, а не да ревизирате стократно плановете си. За да не рискувате репутацията си, трябва да се държите обмислено и уверено. Някои моменти в личния ви живот, могат да ви изкарат от емоционално равновесие. Мнителността в любовта, за вас е истински враг, затова бъдете колкото се може по-разумни. Трябва да поискате прошка от онези, които сериозно сте оскърбили. Имайте предвид, че животът е бумеранг, така че се откажете от гордостта. Ще се наложи да се адаптирате към нова обстановка, ако сте се устроили в друга компания. Също, трябва да се заемете, със семейните и финансови проблеми, ако не искате всички те, да се превърнат в тежест през следващият месец. Не се препоръчва да играете с думите, а да докажете своите чувства с действия. За финансови решения, ще имате време по-късно. Засега намерете сили, за планиране на бюджета си. Развитието на събитията на работното място, ще бъде непредсказуемо. Но ще може да свършите това, което е на преден план. Ще имат приоритет това, което преди сте смятали за безполезно. Сега ситуацията се е променила и вие сте станали много по-уверени в себе си. В любовта, бъдете нежни и грижовни и не налагайте принципите си на любимия. Възможни са проблеми с кръвното налягане, които могат да влошат здравето ви. Вечерта, по-добре си починете. Гледайте по-оптимистично на живота и не се разстройвайте от дребни неща и собствени си грешки. Можете да предадете своя опит на младото поколение, както и да помогнете на нов колега. Тези от вас, които искат да отслабнат, трябва да разработят специална програма заедно с инструктор по фитнес. По-добре следете за поведението си, отколкото да критикувате по-младите колеги. Вие, като риба във вода, се къпете в чест и уважение, но не трябва да прекалявате. Благоприятни дни за получаване на пари, кредити и големи покупки. Добре е, да обърнете внимание на диетата си или начина на хранене. Погледнете обективно на нещата, които преди това са ви разстройвали. Не преследвайте идеали, защото, вие самите не сте ангели. Лекият флирт, изкушението и интимните взаимоотношения, могат да доведат до вътрешни опустошения. Вечерта може да получите изгодно предложение за допълнителна работа, разгледайте го внимателно.   Ще проявите инициатива, дори там където не е необходима. Ще искате да сте пред всички, само за да постигнете целите си. Точно такава решителност, ви е необходима в любовта, но вие за нея сте забравили. Благоприятният ден за ремонт, почистване и домакинска работа. Разговор вечерта с приятел, ще ви отвори очите за много неща.   Не играйте двойна игра, ако на карта са заложени отношенията ви с любимия. Искреното отношение и доверието в партньора, е най-важното за вас. Един добър ден за онези, които са планирали лечение или посещение на лекар. Отказът от вредните навици, ще ви помогне да възстановите силите си, да подобрите настроението и да укрепите здравето. Ще трябва да завършите нещата, които преди това сте отложили. Това може да бъдат, не само работни дела, но и отношения с хората. Доверявайте се, но проверявайте - това трябва да бъде мотото ви. Експерименти с финансите, ще ви донесат само загуби, а разумното и твърдо планиране, напротив, ще доведе до солидно благополучие. Трябва да станете по-прогресивни, за да постигнете резултати в кариерата. Откажете се от авантюри, за ваше собствено спокойствие. В любовта, на необвързаните, ще се усмихне не само късмета, но и човека, когото харесвате. Един добър ден, за кратки екскурзии, пазаруване и промяна във външния вид. Покажете благородство в любовта, за да докажете истинските си чувства на избраника. Към лидерство, може да се стремят само онези от вас, които имат авторитет. Колективната работа, ще ви донесе успех, пари и постигане на целите. Със здравето, всичко ще бъде наред, ако не пренебрегвате профилактичните прегледи.", "date": "2018.03.09", "title": "Дневен хороскоп 9 март"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379448-%D0%BA%D0%B0%D0%BA-%D0%B4-%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BF%D0%BE%D0%B4%D0%BC%D0%B5%D0%BD%D0%B8-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0", "text": "            Началото на януари: България е потресена от шесторното убийство в Нови Искър. Случаят някак символично отбелязва края на Коледните и Новогодишните празници - в новинарските емисии официални лица дават своевременно информация, версиите се актуализират, променят и допълват в реално време. Разследващите създават усещане за информираност, населението е спокойно. Потресено, но спокойно. Или както би казал премиерът Борисов - управлението е стабилно.     Три месеца по-късно пловдивски лекар убива рецидивист от ромски произход. Докторът е арестуван, а информацията е оскъдна - тиражира се предимно през местни медии, а после различните версии се препредават от националните телевизии. Официални данни почти няма, знае се само едно - че лекар брани семейството си, поради което сега се намира в ареста.      Отново са празнични дни - случайно или не тъкмо на 3 март възторгът от отминалия героизъм се наслагва върху усещането за генерална мерзост и несправедливост. Противопоставянето е очевидно, случаят е като нарисуван: добрият лекар и лошият бандит. Народът въстава, организират се протести, а знайни и незнайни медийни герои зоват за свобода на доктора и с почти юридическа компетентност развиват тези за семейните ценности и \"неизбежната отбрана\", като паралелно с това нищят натрупани социални проблеми.   На този фон съпругата на д-р Димитров проплаква в ефир: \"Благодарна съм му, че ни е защитил и е защитил дома ни. Според мен това би направил всеки човек, който държи на семейството си\". След което дамата многозначително заявява, че ако остане в ареста, лекарят ще пропусне рождения ден на дъщеря им. Репортерът не пита жената дали наистина е била в дома си, докато мъжът ѝ го е бранил самоотвержено, защото първоначалната медийна информация е именно такава. Историята става все по-сърцераздирателна, протестите набират сила, всички искат свободата на доктора.   И докато задъхани репортери съобщават за бунтове в големите градове на страната, казусът „Гинка Върбакова купува ЧЕЗ\" неусетно изчезва от челните места в новинарските емисии. Иронията тук е, че пазарджишката бизнесдама и събитията около нея са част от същото това общо усещане за несправедливост, което стои в основата на народния гняв. Гняв, за който се оказа, че може дори да \"оправдае\" убийство заради кражба.   На този фон мнозина си задават следния въпрос: кой стои зад тази умела подмяна на темите в публичното пространство? И кого обслужва тя, с цялата емоционална украса, явила се впоследствие?   Данните сами обясняват случая. Но най-красноречиво е мълчанието на официалните власти в първите дни след убийството. Липсата на каквато и да било информация, на каквато и да било яснота около действията на лекаря подмени фактите с емоции. И затова същите тези факти по-късно нямаха никакво значение, а обществото достигна точка, в която беше готово да раздава правосъдие. Рефлекс на тълпата, който тотално неутрализира способността да чуваш истини. Не само по конкретната, но и по всяка друга тема. Включително по скандала \"ЧЕЗ\".   Проявата на този рефлекс е тясно свързана с липсата на информация. Такава получихме чак когато „Гинка Върбакова\" бе избутана назад в емисиите, а темата бе оставена на БСП, която само с присъствието си около нея успява изцяло да я компрометира.   Свръхлюбопитен момент е, че избуяването на протестите бе гарнирано с мълчание от страна на прокуратурата. А то бе нарушено точно когато трябваше и точно както трябваше. Съобщаването на фактологията, уличаваща лекаря не точно в \"неизбежна самоотбрана\" и бранене на семейството му, което на всичко отгоре изобщо не е било в жилището, изненадващо бе съпроводено от промяна на обвинението в по-леко. Отговорът на въпроса „Защо?\" не изглежда особено сложен. Но обвинението се саморазкри като съучастник в подмяната на публичния дневен ред.   Нима ако не беше така, наблюдаващият прокурор щеше да повдигне обвинение за убийство в условията на превишен предел на неизбежна отбрана - и то при положение, че, според изнесените факти, докторът е стрелял по крадеца не в дома, а пред гаража си, при това след като го е дебнал половин час през прозореца, без да повика полиция?    И още: ако държавното обвинение не беше съучастник в подмяната на публичния дневен ред, по каква причина наблюдаващият прокурор променя мярката за неотклонение в подписка, след като уликите срещу обвиняемия говорят за привличане на съучастник и заличаване на доказателства, в това число и изтриване на записи от съседни охранителни камери?   Удивителен е фактът, че точно когато институциите разкриват данни около реалната тежест на престъплението, обвинението бива заменено с по-леко. Отговорът на всички съмнения около този случай може да бъде само един: прокуратурата изглежда е реален съучастник. Но не на доктора, стрелял по една или друга причина, а на властта, която употреби този битово-социален случай, за да приспи обществото. И защитавайки се от несправедливости, същото това общество да не види всички нередности, осветени от сделката за ЧЕЗ. Защото ако вземе да ги види, може да тръгне да задава въпроси.     Има една голяма прилика между шесторното убийство около Нова година и убийството в Пловдив около 3-ти март. Тази прилика е стабилността на управлението. Постигната с активното съдействие на прокуратурата. В единия случай - с навременна информация, в другия - с нейната навременна липса.   И не на последно място: покрай залисването на медии и граждани със случая „Д-р Димитров\", темата „Гинка Върбакова\" бе употребена от БСП, която омеси случая „ЧЕЗ\" с джендър-драмата, социалните неравенства и прочие. Което на практика доведе не до разнищаване на детайлите, уличаващи омертата, а до тяхното претапяне в общата реторика на левицата. Реторика, която компрометира всички въпроси около политическото участие на властимащите в сделката.   Така с участието на прокуратура и опозиция бе потулен един скандал, който имаше потенциала да освети ключови зависимости в България. А управлението отново е стабилно (поне в този аспект).", "date": "2018.03.09", "title": "Как \"Д-р Димитров\" подмени \"Гинка Върбакова\""}
{"url": "http://www.classa.bg/%D1%81%D0%B2%D1%8F%D1%82/item/379449-%D0%B6%D0%B5%D0%BD%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%B8%D1%85%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            В края на 18 век жените в Европа започват да се борят за своите права. Още по онова време те се включват в революционни действия - особено във Франция, където революцията от 1789 подготвя почвата за искания, свързани с равноправието на жените и спазването на човешките права. В Германия първите политически искания на жените се чуват едва половин век по-късно.     През 1843 година една млада жена публично застъпва мнението, че участието на жените в държавните дела е не просто \"право, а тяхно задължение\". Става дума за 24-годишната Луизе Ото-Петерс, която наследява от родителите си голямо състояние. То ѝ позволява да живее независимо и да се утвърди като писателка и журналистка. Своите стихове, есета, социално-критични романи и статии тя публикува под псевдонима Ото Щерн.     Анита Аугспург (първата от ляво) и нейни съмишленички    Постепенно те започват да дразнят саксонското правителство, което прави опити да я накара да замлъкне. Луизе обаче не се предава и през 1865 основава Лайпцигското сдружение за образование на жените. Малко по-късно е създадено и Всеобщото германско дружество на жените (ADF), чиято председателка в продължение на близо 30 години е Луизе Ото-Петерс. Подобни съюзи впоследствие възникват във всички части на Германия.   Луизе Ото-Петерс   Първата и най-важна цел на тези сдружения е била да настояват за образователни шансове за момичетата и жените. Защото докато училищното образование на момчетата се смятало за нещо съвсем нормално, момичетата от работническите семейства по правило е трябвало да работят, вместо да учат. Дъщерите от по-заможните среди пък са били подготвяни за семейния живот. Момичетата, които са можели да четат и пишат, са били голямо изключение.   Учителката Хелене Ланге първа се ангажира с този проблем и отправя петиция до пруския министър на образованието. В нея тя настоява да се подобри образователното ниво на момичетата, да се отреди по-съществена роля на жените учителки в образователния процес и да се даде по-добро образование за преподавателките. През 1899 и 1900 година правозащитничките най-после успяват да издействат допускането на жени до германските университети. А през 1908 образованието на момичетата е обявено за държавна задача.     Посещавайки един семинар за обучение на учителки в Лайпциг, младата Клара Айснер се среща с членове на Всеобщото германско дружество на жените и започва да работи за него. Клара живее с руснака Осип Цеткин без да е сключила брак с него. Двамата имат две деца, а тя приема фамилното му име. По онова време подобно съжителство е смятано за скандално.    Като възпитателка по професия, тя става член на Социалистическата работническа партия - предшественик на днешната ГСДП - и започва да се бори за равноправието на жените в обществения и трудовия живот. Тя основава женското списание \"Равенството\". Клара Цеткин е представителка на пролетарското женско движение - в него, за разлика от буржоазните женски движения, е ставало дума предимно за правата на работничките.   Клара Цеткин, снимка от 1923   През 1910 по нейна инициатива се ражда Международният ден на жените - като израз на борбата за равноправие, демокрация, мир и социализъм. Този ден започва да се празнува от 1911 година - в една от първите недели на пролетта - под мотото: \"Жените - с право на участие в избори!\".   За въвеждането на това право в Германия се борят още Анита Аугспург и нейната партньорка Лида Густава Хайман. През 1902 година те създават Сдружението за женското избирателно право. Аугспург и Хайман не били така миролюбиво настроени както останалите германки, борещи се за равноправие. Двете искали да прокарат въпросните права със същите брутални средства, с които си служели и суфражетките в Англия - с гладни стачки, вандализъм и големи демонстрации.   Анита Аугспург завършва право в Швейцария, защитава и докторска титла по право - за германската действителност през 19-ти век подобно нещо е било просто немислимо. Правните ѝ познания ѝ помагат да води битката за реформи в германския Райхстаг.   Докато жените в Холандия и скандинавските страни получават избирателно право доста по-рано, германките, австрийките, полякините и англичанките продължават да се борят за него чак до 1918. В други държави битката продължава и още по-дълго.   На 30 ноември 1918 - три седмици след края на Първата световна война, новото германско правителство на \"Райха\" обявява въвеждането на всеобщо избирателно право и за жените над 20 годишна възраст. В сила новото право влиза от януари 1919 година.", "date": "2018.03.09", "title": "Жените, които промениха Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379445-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-19-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B8%D0%B2%D0%B0%D0%BD%D0%B0", "text": "19-годишна холандска моделка е намерена мъртва, след като е паднала от 20-ия етаж на блок в Малайзия, където се вихрело разюздано парти с алкохол и наркотици. Според местната полиция, смъртта на Ивана Смит е нещастен инцидент, предизвикан от прекомерна употреба на алкохол и наркотици.      Бивш британски полицай, обаче, твърди, че девойката е била блъсната, съобщава „Дейли Мейл\". Известният частен детектив Марк Уилямс-Томас, прочул се с разкритието на гнусните престъпление на тв водещия Джими Савил, заяви, че моделката е получила няколко наранявания преди да падне. След като се забавлявала в Куала Лумпур, Ивана се прибрала в апартамента на 20-ия етаж на богатия американец Александър Джонсън и съпругата му Луна на 7 декември.      Открита е по-късно мъртва на балкона на шестия етаж, гола. Холандски патолог забеляал синина отзад на главата на Ивана. „Това не е достатъчно, за да е причина за смъртта ѝ, но би могло да я накара да изпадне в безсъзнание\", написа Уилямс-Томас.      Нараняването е станало преди падането. Той добавя, че липсата на кръв след падането потвърждава, че тя е била мъртва преди това. Ивана имала високи нива на алкохол и наркотици в кръвта. Била взела дрога, известна като PMMA, която се продавала като екстази.      Александър Джонсън е търговец с криптовалута и основател на компанията „Еверъс Уърлд\". От там излязоха с изявление, че са наясно за течащото разследване и ще следят ситуацията отблизо. Предполага се, че Ивана е била в апартамента на семейство Джонсън на суинг парти.", "date": "2018.03.09", "title": "Смъртта на 19-годишната Ивана"}
{"url": "http://www.classa.bg/%D1%81%D0%B2%D1%8F%D1%82/item/379442-%D0%BF%D1%80%D0%B0%D0%B2%D0%BE-%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80", "text": "Във връзка със статията „Истината за разстрела на полските военнопленници край Катин“ публикуванана 8 март 2018 г. в сайт „classa.bg“ бихме искали да обърнем внимание, че противно на твърдението на уважаемата редакция е безспорно доказано, че масовите убийства на поляци в Катин по време на Втората световна война са планирани и извършени от СССР. Оригинална докладна записка от 5 март 1940 г. от Лаврентий Берия до Йосиф Сталин, съдържаща предложение за екзекуция на полските офицери Tози факт е потвърден и от руската Дума в специална декларация. Наше учудване предизвиква и твърдението на редакцията, че в обръщението си от 2 февруари т. г. полският премиер Матеуш Моравецки опровергава тази историческа истина. В тази връзка насърчаваме всички заинтересовани читатели да се запознаят с обръщението, публикувано от Канцеларията на Министър-председателя на Република Полша, която е единственият официален и достоверен източник на тази информация. Посочената по-горе публикация не отразява мнението на редакцията на www.claassa.bg. Това е авторски материал на издателство \"Распер\"! С удоволствие ще публикуваме обръщението на Министър-председателя на Република Полша. МОЛЯ, ДА ПРИЕМЕТЕ НАШИТЕ НАЙ-ИСКРЕНИ ИЗВИНЕНИЯ !", "date": "2018.03.09", "title": "Право на отговор"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379443-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81%D0%B5-%D1%85%D0%B2%D0%B0%D0%BD%D0%B0-%D0%B4%D0%B0-%D1%87%D0%B5%D1%82%D0%B5-%D0%BA%D0%B0%D0%BC%D0%B0-%D1%81%D1%83%D1%82%D1%80%D0%B0", "text": "Николета Лозанова избухна с поредната гола снимка на женския празник, видя БЛИЦ. Вместо да снима стотиците рози, които любимият й е стоварил в краката, тя показа каква е основната й дейност през деня – чете дебела книжна версия на Кама Сутра.     Горещата плеймейтка се възползва от хубавото време в Кипър и събира слънчеви лъчи около басейна в имението, което обитават с Ники Михайлов.      Тъй като изглежда домът им е имунизиран от любопитни съседски погледи, тя се възползва от липсата им и събира тен без бански. За съжаление четивото й прикрива голите й огромни гърди, но все пак техният обем е загатнат достатъчно.", "date": "2018.03.09", "title": "Николета се хвана да чете Кама Сутра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379444-%D0%BB%D1%8E%D0%B1%D0%BE%D0%B2%D1%82%D0%B0-%D1%80%D1%8A%D0%B6%D0%B4%D0%B0-%D0%BD%D0%B5-%D1%85%D0%B2%D0%B0%D1%89%D0%B0", "text": "Бившите любовници Мария Игнатова и Димитър Рачков пак са си близки. След разялата си, настъпила преди повече от година, двамата старателно се отбягваха, но сега отново се радват един на друг. Колко им е хубаво да са заедно, е видно от снимките, които им бяха направени във вторник в столичен мол, пише \"Уикенд\".      В търговския център Мария и Митко присъстваха на пресконференция по повод старта на новия БГ сериал \"Полицаите от края на града\". Рачков и Игнатова, които също имат роли в стартиращата този петък комедийна сага на Нова телевизия, пристигнаха поотделно на представянето.      След официалната част обаче двамата не побързаха да си тръгнат, а се събраха да си бъбрят. Водещите на \"Господари на ефира\" се усамотиха на маса на последния етаж в мола и си загукаха като влюбени гълъбчета. Отстрани те изглеждаха така, сякаш никога не са се разделяли и чувствата им един към друг са все така силни. Задушевният им разговор продължи около 40 минути.      За това време дългогодишните интимни половинки изпушиха по няколко цигари и обсъдиха куп неща. Докато си хортуваха Мария седеше на столче, скръстила еротично крака, а Митко стоеше прав до нея. Русокосата красавица бе привидно много спокойна, а на събеседника й му личеше колко се вълнува, задето отново е в нейната секси компания. Двамата можеха да си приказват и още, ако техни колежки от екипа на братята Халваджиян не се бяха присъединили към тях.      На Игнатова не й стана хич приятно, че й нарушават раздумката с бившия й любим и първоначално тенденциозно не обръщаше внимание на придошлите. 5 минути по-късно звездната седянка бе окончателно разтурена. Мрия и Митко се отправиха заедно към паркинга на мола и изчезнаха от полезрението на всички.      Дали тв звездите са продължили срещата си на друго място или всеки от тях е поел самостоятелно по лични дела, не се знае. За Раздялата на Рачков и Игнатова се заговори още през 2016-а.      Доказателства, че връзката име приключила обаче липсваха чак до лятото на 2017-а. Тогава в открито писмо до медиите бургаският комик призна, че отдавна е скъсал с блондинката и помоли веднъж завинаги всички да спрат със спекулациите.", "date": "2018.03.09", "title": "Любовта ръжда не хваща!"}
