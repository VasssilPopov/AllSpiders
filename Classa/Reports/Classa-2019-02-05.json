{"url": "http://www.classa.bg/%D0%BC%D0%B5%D0%B4%D0%B8%D0%B8/item/392354-%D0%B5%D0%BB%D0%B8%D0%BD%D0%B0-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B0-%D0%B5-%D0%BD%D0%BE%D0%B2%D0%B8%D1%8F%D1%82-v-reporter-%D0%B2-%E2%80%9E%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9C", "text": "Предстоящият сезон на най-гледаното музикално шоу у нас „Гласът на България\" ще изненада зрителите със свежо попълнение в своя екип. В ролята на V-Reporter и трети водещ на шоуто ще влезе Елина Марковска. Заедно с добре познатите звездни водещи – хип-хоп дуото Pavell & Venci Venc', от 24 февруари тя ще следи и разкрива пред онлайн потребителите всичко, което се случва в бекстейджа на предаването. \r\n   \r\n Елина ще предложи ексклузивно съдържание за дигиталните платформи на bTV Media Group, с авторски видеоматериали в рубриката „Гласът зад кадър\". Всяка седмица водещата ще разкрива най-интересното „зад кулисите\" на шоуто и в своя рубрика по радио N-JOY – „Пей сърце\", където ще представя участниците и техните треньори в специални интервюта. \r\n         Тази пролет феновете на „Гласът на България\" ще могат да следят всичко, което се случва зад кадър, благодарение на допълнителните видеоматериали, които ще бъдат достъпни в сайта http://glasat.btv.bg/ и във Facebook страницата на предаването. \r\n „Щастлива съм, че bTV ми гласува доверие да разкривам пред зрителите какво се случва в бекстейджа на шоуто, най-вълнуващите моменти от пътя на участниците до голямата сцена, емоциите и борбата между треньорите. Ще разкривам пред феновете вътрешния глас на участниците, още преди голямата сцена да чуе певческата им мощ. В моята дигитална рубрика „Гласът зад кадър\" и в радио рубриката „Пей сърце\", участниците и треньорите ще покажат много повече от себе си\", коментира 23-годишната Елина. \r\n За Елина Марковска \r\n Елина Марковска е на 23 години, от София. Завършва специалността „ПР и реклама\" в Лондон. Докато учи в столицата на Великобритания, Елина работи в агенция за организиране на събития, където получава шанса да се запознае със световноизвестни личности и да приложи на практика знанията си в областта на комуникациите. Решава да се завърне в България, тъй като вярва, че у нас има поле за изява и развитие за младите и мотивирани хора. Започва професионалната си реализация като мениджър „Дигитално развитие\" във Virginia Records. Интересува се от телевизия, изкуство, музика, кино и театър. В свободното си време практикува йога.", "date": "2019.02.05", "title": "Елина Марковска е новият V-Reporter в „Гласът на България“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392349-%D0%B1%D1%81%D0%BF-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D0%B3%D0%B5%D1%80%D0%B1-%D0%BF%D0%BE-%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5", "text": "БСП е застигнала ГЕРБ и към момента в градовете те са с напълно изравнен електорален потенциал (25,5% към 25,8%). Това е изводът от социологическо проучване на агенция „Медиана”, цитиран от bTV.  Проучването е проведено в периода 26 януари – 01 февруари сред 810 души.       „Това означава, че на национално ниво основната опозиционна партия вероятно изпреварва ГЕРБ с около 1,5% (в селата ресурсът на ДПС и БСП е по-висок, а алтернативните и традиционно „градски“ партии са по-слабо представени)”, посочват от „Медиана”. Ако парламентарните избори бяха сега, за БСП биха гласували 24,8%, а за ГЕРБ – 23,6%, сочат прогнозните данни на национално ниво. 9,5 на сто биха подкрепили ДПС, 7,1% – „Обединени патриоти”, 1,9% – Реформаторския блок. По 1,8% подкрепа получават „Воля”, „Демократична България” и АБВ.     3,40 по шестобалната система е оценката за правителството, показват данните сред жителите на градовете. От „Медиана” правят сравнение, че през юли 2018 г. тя е била 3,42, а през октомври миналата година – 3,36. Според изследването, към момента сред жителите на градовете преобладават желанията ГЕРБ да довърши управленския си мандат – 43% срещу 28% за предсрочни избори. За шест месеца желаещите предсрочни избори не са се увеличили, а желаещите ГЕРБ да довърши мандата са намалели с 3%. Единствената област, в която доминират позитивните оценки за развитие, е благоустройството. Отчита се и намаляването на безработицата. Във всички останали обществени сфери оценките са силно критични – „Влошаване“. Особено негативни са оценките по отношение на престъпността, здравеопазването, корупцията и материалното положение на хората и особено на пенсионерите, изтъкват от „Медиана”. „На този фон логично и одобрението за закупуване на по-скъпите изтребители F-16 е много ниско. Одобрението за тази сделка сред заможната част от населението е значително по-високо, отколкото при бедните и пенсионерите, където неодобрението достига близо 50%”, допълват от агенцията. Социолозите посочват, че към момента може да се очаква относително висока изборна активност за предстоящите избори за европейски парламент – над 40% декларират категорична готовност да гласуват на тях. Характерното е, че това са изключително симпатизанти на ГЕРБ, БСП и ДПС. Симпатизантите на останалите партии са много слабо мотивирани да гласуват, отбелязват социолозите. „Очевидно е, че тези избори ще бъдат натоварени със символно значение от вътрешнополитически характер – „да накажем ГЕРБ!“ срещу „да запазим управлението и да не допуснем комунистите на власт!“. Резултатът ще зависи от възможността на ГЕРБ и БСП да привлекат избиратели извън тясно партийните редици”, коментират от „Медиана”. От агенцията уточняват, че изследването обхваща периода след речта на Бойко Борисов пред актива на ГЕРБ в София, обвиненията към Елена Йончева за пране на пари, конгреса на БСП и речта на президента Румен Радев по повод втората му годишнина като президент. Изследването не отчита влиянието на скандала около министъра на културата Боил Банов.   ", "date": "2019.02.05", "title": "БСП изпревари ГЕРБ по одобрение"}
{"url": "http://www.classa.bg/%D1%81%D0%B2%D1%8F%D1%82/item/392350-%D0%B8%D1%80%D0%B0%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BE%D0%B1%D0%B5%D0%B7%D0%BF%D0%B5%D1%87%D0%B5%D0%BD%D0%B0%D1%82%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-paymon", "text": "Иранските власти съвместно с четирите сред най-големите местни банки представиха националната криптовалута PayMon       Подобно на венецуелската криптовалута El Petro, криптовалутата на Иран също ще се използва преди всичко за заобикаляне на международните санкции. Уеб порталът CryptoGlobe съобщи, че криптовалутата PayMon (от персийската дума „Заветът“) е обезпечена със златните резерви на държавата. Върху създаването на новото платежно средство са работили финансовите институции Parsian Bank, Bank Pasargad, Bank Melli Iran и Bank Mellat. Очакванията са новият криптовалутен актив да бъде официално представен на търговската площадка Fara Bourse. Директорът на компанията Ghoghnoos Влиола Фатеми заяви, че PayMon ще се използва и за прехвърляне в цифрова форма на част от активите на финансовите институции на страната. Той допълни, че на първия етап от разпространение на криптовалутата ще бъдат представени 1 милиард PayMon токени. Фатеми отбеляза, че новото платежно средство ще даде възможност за заобикаляне на международните санкции и за намаляване на негативните последствия за икономиката, последвала след отказа на SWIFT системата да работи с местните финансови учреждения. Доста странно е, че неотдавна Иран забрани със закон биткойн разплащанията. Явно властите на страната са искали да разчистят пътя на PayMon. Иран не е първата държава със собствена криптовалута. Властите на Венецуела вече използват своята цифрова валута El Petro, която е обезпечена с нефт. А иранската криптовалута PayMon е обезпечена със злато.   Новoто крипто се пуска в сътрудничество с четири големи финансови институции       Тъй като САЩ активно правят всичко възможно за да ограничат и накажат Иран, иранското правителство показва, че няма просто да седне и да наблюдава как икономиката му потъва, без да прави нищо по въпроса. С новосъздадената криптовалута, страната ще може да извършва международни сделки. Токенът ще послужи като перфектна алтернатива на международната платформа за парични преводи – SWIFT, където страната попада в черния ѝ списък. Компанията, наречена Kuknos е натоварена с разработването на държавния токен. Kuknos е иранска компания, специализирана в обособяването на различни видове активи. Четирите финансови институции, които са включени като партньори в развитието на токена са Bank Mellat, Bank Melli Iran, Bank Pasargad и Parsian Bank. Според изявление, обявяващо пускането на токена, първоначално ще бъдат издадени около един милиард PayMon монети. По-късно централната банка на Иран ще издаде PayMon на всички регистрирани граждани. Това развитие идва веднага след като Централната банка на Иран представи законопроект за криптовалутите, признавайки биткойн като юридически актив. Иран, който понастоящем е подложен на някои интензивни американски санкции, насочени към осакатяване на неговата икономика, възнамерява да използва крипто, за да устои на влиянието на САЩ върху финансовата им индустрия. Със създаването на тази криптовалута, Иран ще бъде втората страна санкционирана от САЩ, която издава собствена криптовалута веднага след Венецуела, която наскоро стартира подкрепения от петрол дигитален актив, Petro. Според неотдавнашен доклад, новата криптовалута се очаква да бъде добавена на иранската борса – Fara Bourse. Там всеки ще има достъп до нея и ще може да се купува или продава точно като всеки финансов инструмент.  ", "date": "2019.02.05", "title": "Иран представи обезпечената със злато национална криптовалута PayMon"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392351-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%82%D0%B0%D0%BB%D0%BE%D0%BD%D1%87%D0%B5%D1%82%D0%B0%D1%82%D0%B0", "text": "Все повече българи търкат лотарийни талончета с надеждата да извадят късмет. Може би защото вярват, че успехът в тази страна е по-скоро въпрос на късмет, отколкото на труд и усилие, четем в статия  на швейцарския НЦЦ.             „В България, най-бедната страна от ЕС, бизнесът с илюзията за лесно постижимото щастие процъфтява. И колкото по-малко пари имаш в джоба си, колкото по-затънал се чувстваш в края на всеки месец, толкова по-трудно устояваш на примамливите талончета. Това важи за всички в тази страна, но най-вече за пенсионерите. Армията на бедняците в малката балканска държава наброява над 2 милиона души - една трета от населението. Минималната пенсия възлиза на 200 лева, а с толкова малко пари никой не може да оцелее\", пише авторката и представя една пенсионерка, която харчи част от оскъдната си пенсия именно за талончета. Иначе жената няма пари да си плаща парното - разходите по отоплението поема неин племенник.   \"България се превърна в гигантска бинго зала\"   „Това е типично за живота в България 30 години след прехода към пазарно стопанство и демокрация. Преди това, по социалистическо време, беше точно обратното: възрастните с охота подпомагаха своите отдавна израснали деца. Днес мнозина възрастни хора се чувстват унизени, защото трябва да молят младите за подкрепа. Ето такава е атмосферата в днешна България на талончетата и телевизионните лотарийни игри.\"     Тихомир Безлов от Центъра за изследване на демокрацията казва пред „Нойе Цюрхер Цайтунг”, че тъкмо телевизионните лотарийни шоута са в дъното на огромния пазарен успех на талончетата. Телевизионната реклама и пунктовете за продажба на талончета са де факто неограничени, твърди Безлов и уточнява, че някои пенсионери ги купуват направо в пощата, където си получават пенсията. „Ето как през последните години България се превърна в една гигантска бинго зала\", казва Безлов пред вестника.   Само малтийците харчат повече за хазарт   По-нататък в статията четем: „Съотнесено към икономическите показатели на страната, в ЕС единствено малтийците харчат повече за хазартни игри от българите. През 2016 година хазартната индустрия в страната е направила оборот от 1,4 милиарда евро. Според системата за финансови данни „Амадеус\", това отговаря на 2,9% от БВП. Бизнесът процъфтява, през последните десет години оборотът се е удвоил, като една от причините се крие във факта, че данъкът върху хазартните игри възлиза на едва 15 процента.\" Авторката на репортажа разговаря и с една млада жена, пристрастена към талончетата, която месечно харчела по стотина лева, преследвайки ефимерното финансово щастие. За да си обясни неугасващата надежда на такива хора репортерката е потърсила и мнението на социолозите.   Усещане за несправедливост   „Яница Петкова от \"Галъп\" проучва въпроса какво се крие зад тази надежда и зад разцвета на хазартните игри. 42% от хората вярват, че успехът в тази страна е по-скоро въпрос на късмет, а не толкова на труд и усилие, обяснява Петкова. Според нея това означава, че много хора възприемат обществените реалности като несправедливи. Когато усилията и ангажиментът не носят нищо, тогава човек залага на късмета си - защото поне късметът изглежда справедливо разпределен.     Според допитванията, 57 процента от българите участват в хазартни игри. (...) 86% от тях признават, че никога не са печелили съществена сума. А над три четвърти добре осъзнават колко трудно е да спечелиш. И въпреки това, казва Петкова, предпазливостта не е присъща на българите. Те са по-скоро фантазьори\", отбелязва към края на репортажа си от София авторката Аделхайд Вьолфи.    ", "date": "2019.02.05", "title": "В страната на талончетата..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392352-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D1%87%D0%B5%D1%81%D1%82%D0%B2%D0%B0%D0%BD%D0%B8%D1%8F%D1%82%D0%B0-%D0%B7%D0%B0-140-%D0%B3-%D0%BE%D1%82-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F", "text": "На 8 февруари 2019 г. в Народното събрание ще бъде представена специална изложба С тържествен концерт на Софийската филхармония на 5 февруари ще бъде поставено началото на честванията, посветени на 140-ата годишнина от Учредителното събрание и приемането на Търновската конституция. В програмата са включени произведения на български и чужди композитори.     По повод годишнината на 8 февруари 2019 г. в Народното събрание ще бъде представена изложбата „140 години от Учредителното събрание и приемането на Търновската конституция“. Експозицията, която е подготвена по инициатива на Народното събрание със съдействието на Държавна агенция „Архиви“, ще бъде открита от председателя на парламента Цвета Караянчева в 10.30 часа. Непосредствено след това в Народното събрание ще бъде валидиран юбилеен пощенски блок с една марка, първодневен плик и печат на тема „140 години от Учредителното събрание и подписването на Търновската конституция“.     На 10 февруари 2019 г. Народното събрание организира Ден на отворени врати. На тази дата преди 140 години е било първото заседание на Учредителното събрание. Гражданите ще могат да видят оригинала на Търновската конституция, лични вещи, свързани с учредителите и Учредителното събрание, и изложбата „140 години от Учредителното събрание и приемането на Търновската конституция“.    ", "date": "2019.02.05", "title": "Започват честванията за 140 г. от приемането на Търновската конституция"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/392353-%D0%B7%D0%B0%D0%B4-%D0%BA%D1%83%D0%BB%D0%B8%D1%81%D0%B8%D1%82%D0%B5-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8-%D0%B2-%D0%BF%D0%BE%D0%B2%D0%B5%D1%87%D0%B5", "text": "Месец преди старта на 13-тия сезон на \"Столичани в повече\" от bTV отчитат, че той е рекордьор в много отношения. За любимия сериал работят над 700 души екип - пред и зад камера, които създават единствената суперпродукция, привлякла над 1 800 000 зрители.     От 2011 година, екипът е заснел 170 епизода, което е равносилно на около 70 пълнометражни филма. Венета Георгиева влезе в гардероба на поредицата, за да разбере какви трансформации могат да очакват феновете от любимите си персонажи в Извор.     Албена Павлова повдигна завесата за сюжета на предстоящите епизоди, като разкри, че героинята й Гълъбина Чеканова ще стане секретарка. Напрежението между поръчката на моливи, хартия и вода ще доведе до поредица от драматични и комични ситуации в 12-те епизода, които стартират на 1 март в 21:00 часа по bTV. Къщата й отново ще се оживи с нови изненади, но проблеми от мащаба на еврофондове и радиация, ще докажат, че двете семейства, отец Григорий и Пацо са неизтребими „като хлебарки\".     Редом до нея, на секретарско бюро, ще седне и актрисата Силвия Лулчева, която ще остане вярна на себе си и ще поддържа „депутатско ниво\". За зла участ, новият кмет на Извор не е удовлетворен от нейната работа, но поне слухът, че съпругът й и изневерява, не е потвърден.     Любимият комик на България Любо Нейков сподели пред екипа на „Преди обед\", че е щастлив да бъде по-официално „барнат\" в новия сезон на „Столичани в повече\" по bTV. Неговият герой Рангел Чаканов отново ще се опита да стане крупен бизнесмен, да „влезе в схемата и да се облажи от системата\". Интересните и любопитни случки той определи като абсолютно копие на действителността и изваждане на показ на всичко, което се случва в държавата. Разбира се – от страната на шегата! А едно от основните му притеснения е, че около колегите му „се завъртат млади гаджета\", а за него остава само работата.   През какви забавни и драматични приключения ще минат Чаканови и Лютови в 13 сезон на „Столичани в повече\", кои нови актьори ще стъпят на снимачната площадка и ще успеят ли героите да осъществят заветната си цел да забогатеят без да работят, зрителите ще видят от 1 март, всеки петък в 21:00 часа по bTV.", "date": "2019.02.05", "title": "Зад кулисите на \"Столичани в повече\""}
{"url": "http://www.classa.bg/%D1%81%D0%B2%D1%8F%D1%82/item/392345-%D1%82%D1%83%D1%80%D1%86%D0%B8%D1%8F-%D0%BA%D1%80%D0%B8%D0%B7%D0%B0%D1%82%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B5-%D0%BF%D0%BE%D0%B4%D1%85%D1%80%D0%B0%D0%BD%D0%B2%D0%B0%D0%BD%D0%B0-%D0%BE%D1%82%D0%B2%D1%8A%D0%BD", "text": "Държавите, които признават самопровъзгласилия се венецуелски \"президент\" Хуан Гуайдо, засилват проблемите на Венецуела и наказват милиони граждани, заяви турският външен министър Мевлут Чавушоглу. \"Има проблем в една страна, има една искра, която може във всеки момент да се превърне в пожар,\" каза Чавушоглу пред репортери в Истанбул. \"В този случай те трябваше да допринесат за решаването на проблема чрез диалог\", добави той. Според външния министър венецуелският народ страда от последствията от решението на САЩ и поредица от държави, които подкрепят самопровъзгласилия се президент, вместо да признаят конституционния мандат на Николас Мадуро. \"Но събитието е подхранвано отвън, народът на Венецуела е наказан от този подход\", каза Чавушоглу. Миналата седмица турският държавен глава Реджеп Тайип Ердоган се свърза по телефона с Мадуро, за да предложи подкрепата си на президента и венецуелския народ в тази ситуация. \"Братко Мадуро, дръж се, ние сме с теб!\", цитираха думите на Ердоган от пресслужбата му. Чавушоглу каза, че Турция се е опитала миналата година да инициира преговори за Каракас между Вашингтон и няколко латиноамерикански държави, но понастоящем \"нито една от страните, които са предприели тези мерки срещу Венецуела, не е търсила диалог\". Тази подкрепа за Каракас може да се превърне в нова точка на раздора между Турция и САЩ, които понастоящем са разделени от политиките на Анкара в Близкия изток, и плановете й за придобиване на руските отбранителни системи S-400. Американски служители проведоха срещи с турски официални лица в петък след като САЩ предупредиха, че ще предприемат действия срещу Турция, ако в нейния бизнес с Венецуела бъдат открити нарушения на санкциите.", "date": "2019.02.05", "title": "Турция: Кризата във Венецуела е \"подхранвана отвън\""}
{"url": "http://www.classa.bg/%D1%81%D0%B2%D1%8F%D1%82/item/392346-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D1%81%D0%BF%D1%83%D1%81%D0%BD%D0%B0-%D0%B4%D0%B0-%D0%B4%D0%BE%D0%B3%D0%BE%D0%BD%D0%B2%D0%B0-%D0%B1%D0%BE%D0%B9%D0%BD%D0%B8%D1%82%D0%B5-%D1%80%D0%BE%D0%B1%D0%BE%D1%82%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": " на отбраната на ЕС най-накрая решиха да се присъединят към състезанието за създаване на боен изкуствен интелект, в който САЩ, Русия и Китай отдавна са замесени. Както каза Федерика Могерини, министрите проведоха „мозъчна атака“ по този въпрос. И едва започнали „нападението“, министрите веднага са седнали да решат как да предотвратят „бунта на машините“. В четвъртък министрите на отбраната на ЕС на неофициална среща в Букурещ за първи път обсъдиха перспективите за развитие и използване на изкуствен интелект в областта на сигурността. След срещата върховният представител на ЕС по външните работи Федерика Могерини заяви, че страните трябва да инвестират повече в ИИ, за да осигурят сигурност. Тя обеща да „постави този въпрос в дневния ред на вече официалните срещи на външните министри на ЕС“.     „Ние възнамеряваме да обмислим как да осигурим развитието на изкуствен интелект и неговото прилагане във военната сфера, като същевременно гарантираме, че изкуственият интелект не може да излезе от контрола на човека“, заяви тя. Досега всички подобни дискусии в ръководството на ЕС на практика не са водени. „Лидерите на Европейския съюз осъзнават важността на развитието на военно-изкуствения интелект, но им е трудно да обединят ресурсите си“, заяви Василий Кашин, експерт от Центъра за анализ на стратегии и технологии. „Това означава, че всяка отделна западноевропейска страна ще бъде доста слаба, за да ги овладее. Сами ще им бъде трудно дори да се конкурират с Русия. С общите усилия те не винаги са добри. Предполагам, че сега се опитват да разрешат този проблем. \" „Китай и Америка остават лидери в развитието на военния изкуствен интелект. Има гледна точка, че в някои области на изкуствения интелект Китай изпреварва САЩ. Китайците са напред в общия брой на научните публикации и напредват по-бързо, защото разполагат с по-голямо количество основни данни за машинно обучение“, обяснява експертът. „Китайците активно участват в създаването на различни автономни оръжейни системи. Освен това те вече имат най-мощното използване на изкуствен интелект в областта на вътрешната сигурност, добави експертът. „Голям брой инструменти, които те използват, за да контролират, например, китайския сегмент на интернет и бързото автоматично потискане на разпространението на негативни слухове, публикации. Там всичко е доста напреднало“. „Русия също се опитва активно да популяризира постиженията си в тази област и има редица обещаващи и дори приети оръжейни системи, за които се заявява, че използват системи за автоматично обучение“, каза Кашин. Някои експерти се съмняват, че Китай вече е спечелил титлата лидер в областта на създаването на изкуствен интелект. Смята се, че китайският начин на развитие на изкуствен интелект е насочен към използването му, за да се вземат прости решения - като „да“ или „не“. Европейският съюз и Съединените щати предпочитат да използват AI като начин за работа с бази данни, предимно с Big Data за по-малко специфични цели. „Всъщност китайският начин на развитие на изкуствения интелект е използването на компютър за вземане на прости решения\", смята футурологът Сергей Переслигин. „Европейският съюз и Съединените щати предпочитат компютъра като инструмент за работа с бази данни, предимно с Big Data. Русия, както обикновено, не е напълно определила какво точно иска, но иска, разглежда и двете. Що се отнася до скорост на развитие, тъй като всеки използва приблизително една и съща елементарна база, приблизително една и съща софтуерна база, разликата е толкова незначителна, че като цяло приблизително всичко е едно към едно“, смята Переслегин. „ Въпросът е, че Щатите са в по-добра позиция, тъй като почти всички технологии са техни собствени, вътрешни. И ние, и Китай, и Европейският съюз сме принудени да купуваме или да получаваме от тях“ - оплаква се футурологът. \"В някои аспекти ние развиваме изкуствен интелект по-бързо във военната сфера, в други аспекти Западът се движи по-бързо\", заяви докторът на военните науки, капитан I клас Константин Сивков. „Например, в областта на прецизните оръжия нашите разработки са по-точни от американските, т.е. нашата система за разпознаване на образи е по-добра. Но при корабните системи, покриващи целия контур на използването на корабните оръжейни системи, американците са малко по-напред от нас, но отново само с малко“. Ако говорим например за ИИ в областта на разпознаването на ситуации и образи, тогава всички ракети, като например нашия „Калибър“, вече имат системи за разпознаване, отбеляза Сивков, не без гордост. „Ако говорим за независимо вземане на решения, тогава и нашите и западните системи, които използват оръжията на корабите, самолетите и танковете - така наречените бордови системи за управление на информацията - също имат системи за изкуствен интелект. Такива роботи обаче днес са полуавтоматични, окончателното решение дали да се открие огън остава у човека“, заключва военният експерт. Изследването на ИИ, както е известно, също е от значение за руското ръководство. През есента на 2017 г. президентът Владимир Путин заяви, че страната, която успява да постигне лидерство в създаването на изкуствен интелект, ще стане суверенна. Преди това източниците в нашата авиационна промишленост, например, съобщаваха за планове за придаване на изкуствен интелект на изтребителя Су-57 от пето поколение, което ще направи системата за контрол и оборудването за наблюдение на самолета напълно автоматични. Миналото лято концернът „Съзвездие“ докладва за разработените прототипи на електронния комплекс с AI за борба с безпилотни летателни апарати. Пентагонът вече съобщи, че възнамерява да използва изкуствен интелект в конфронтация с Русия, Китай, Иран и международния терор. Американските генерали планират да използват ИИ за проследяване на ракети с ядрени бойни глави, тъй като само изкуствен интелект може да обработва огромни количества данни, включително сателитни изображения на недостъпна за хората скорост.\" „Съединените щати вече се насочиха към идеята за създаване на ново поколение военни кораби, където всичко, дори реакторите и двигателят, се контролират от роботи“, добавя Переслигин. „Това означава, че като цяло няма пряк ръчен контрол от страна на човека. В Русия преобладаващото мнение е, че такава система е изключително ненадеждна - например, във връзка с електромагнитен импулс или друго взаимодействие. Опитваме се да не правим такива неща. Но ние създаваме електромагнитни оръжия за унищожаването на такива системи. Китай прави и двете. А досега Европейският съюз - нито едното, нито другото“.   Превод: В.Сергеев", "date": "2019.02.05", "title": "Европа се спусна да догонва бойните роботи на Русия и САЩ"}
{"url": "http://www.classa.bg/%D1%81%D0%B2%D1%8F%D1%82/item/392347-%D0%BA%D0%B0%D0%BA%D0%B2%D0%BE-%D1%89%D0%B5-%D0%B4%D0%BE%D0%BD%D0%B5%D1%81%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D1%81%D0%B0%D1%89-%D0%BE%D1%82-%D0%B4%D1%80%D1%81%D0%BC%D0%BE", "text": " на 2 февруари обяви началото на процедурата, в която Съединените щати да се оттеглят от Договора за ликвидирането на ракетите със среден и малък обхват. Това решение е взето отдавна. Обвинявайки Русия за многобройни нарушения на договора, давайки ѝ (в ултиматумна форма!) срок от 60 дни, за да се „оправи”, Вашингтон само подготви благоприятно международно обществено мнение. Но Русия не е небрежен ученик, който може да бъде изпратен в ъгъла, а след това задължен да коригира лошите оценки в рамките на два месеца и да печели похвала на наставника. А президентът Доналд Тръмп, със своите каубойски маниери, не прилича на наставник.     Без съмнение, за Русия степента на заплаха се увеличава в резултат на разполагането на най-новите американски ракети със среден и по-малък обхват по периметъра на нейните граници, които Пентагонът ще започне да разгръща незабавно, ако още не е започнал. Това е очевидно. В зависимост от обхвата на ракетите могат да бъдат атакувани дори райони, където могат да бъдат разположени бази за руски стратегически ядрени оръжия. Всъщност американците покриват Европа с оръжията си. Не се говори за паритет: и една руска средна ракета не може да достигне до Америка. Днес американците са разгърнали ракети-носители Mk41 в базите в Девеселу (Румъния) и Редзиково (Полша), които позволяват използването на ударни оръжия, включително ракети със среден обсег „Томахоук“. Отказът на Съединените щати от ДРСМО ще им позволи да „легализират“ тези инсталации, поставени в нарушение на това споразумение, както и да развържат ръце, за да създадат ракетни бази в други страни. В съответствие с американската ядрена доктрина започна производството на ядрени бойни глави с малка мощност W76-2, които могат да бъдат монтирани на ракети със среден обсег. Според генералите на Пентагона, присъствието на бойни глави с ниска мощност няма да позволи на Русия „да използва потенциалните си тактически оръжия“. Вашингтон не губи време. Но кое тук е непоправимо за Русия? За някои може да изглежда парадоксално, но за разлика от времето, когато договорът е сключен (1987), щетите могат да бъдат сведени до минимум. Освобождаването от задълженията, предвидени в договора, дава на Москва нови, разширени възможности за укрепване на собствената си сигурност чрез създаване днес на модерни ракети от липсващия клас. При оборудването на руската армия с такива ракети в засегнатата зона ще попадне територията на почти цяла Европа. Дори от Москва, европейските столици са на разстояние 750-3500 км, а ракетните установки могат да се доближат до западните граници на Руската федерация. И тук е въпросът: какво мислят европейските съюзници за оттеглянето на САЩ от ДРСМО? Съдейки по първата реакция на някои европейски политици, особено на „младите европейци“, те все още не мислят изобщо. Полският външен министър Яцек Чапутович заяви на 1 февруари, че разполагането на американски ракети с ядрени бойни глави в Европа ... ще бъде от полза за континента. Той не изключва възможността ядреният арсенал на НАТО да бъде разположен в Полша. Чапутович повтаря мислите на Бен Ходжис, бивш командир на американските сухопътни сили в Европа, който нарече Полша „ключ“ за ограничаване на Русия. И в същото време полският министър кима към Москва: „Ние изобщо не искаме това, но всичко зависи от това какви действия ще предприеме Русия“. Въпреки това, ако Москва се опита да бъде забита в ъгъла, руските ракети няма да паднат на главата на Ходжес, а на главите на Чапутович и неговите сънародници. „Колко ли трябва да мрази Полша и полския народ, за да направи такива изявления“, заяви бившият представител на Руската федерация в НАТО Дмитрий Рогозин. И в Украйна се намериха хора да заплашват Русия. Те говорят за възможността за придобиване на собствени ядрени оръжия (бивш представител на мисията на Украйна при НАТО, П. Гаращук), след което призовават за разработване на ракетни системи, способни да достигнат Москва и Санкт Петербург (бившият заместник-началник на Генералния щаб на въоръжените сили на Украйна И. Романенко), след което предлагат да се започне производство на графитни бомби единствено с цел „изграждане на отношения с Русия“ (кандидатът за президент на Украйна Ина Богословская) с тяхна помощ. Очевидно тези глупости се раждат от неспособността да се оцени правилно настоящата ситуация. Но сега тя е фундаментално различна от преди 10-15 години. Друг е руският отбранителен потенциал. Военните на НАТО бяха истерични за разполагането на „Искандер“ в района на Калининград и Крим, въпреки че обхватът на този оперативно-тактически комплекс е по-малък от 500 км. Какво ще се случи, когато Русия започне да разполага с повече ракети с голяма дължина? Европейците не бива да се изненадват, ако в много кратък срок Москва заяви, че разполагането на американските ракети на континента, особено в близост до руските граници, ще се разглежда като пряка заплаха, а местата за разполагане ще се превърнат в потенциална цел за противоракетни удари. ВКС и ВМФ на Русия показаха как се прави това при смазването на терористичния интернационал в Сирия. В същото време европейците трябва да знаят, че Русия няма да чака превантивно-ответни удари преди избухването на военните действия. При  необходимост, унищожаването на заплахите за руската инфраструктура - както за ракетите, така и за производството на ядрени оръжия - ще бъде извършено в мирно време. Следвайки примера на Израел, който през последните години е извършил десетки удари срещу ядрените съоръжения в Иран, и удари срещу военни съоръжения в Сирия днес, въпреки че израелците не са във война с нито една от тези две страни. И такива действия са посрещнати с разбиране. САЩ не искат разрешение от други да правят едностранни удари, достатъчно е да припомним Югославия-1999 и Ирак-2003. Това трябва да го мислят европейските политици. Руското ръководство бързо реагира на действията на американската администрация. На 2 февруари руският президент Владимир Путин на среща с руския външен министър Сергей Лавров и руския министър на отбраната Сергей Шойгу каза, че Русия ще отговори огледално на решението на Съединените щати да се оттеглят от ДРСМО и също така ще спре участието си в договора. Държавният глава отбеляза, че Русия няма да бъде привлечена в скъпата надпревара за въоръжението. Всички предложения на Руската федерация за разоръжаване „остават на масата и вратите са отворени“, но Путин поиска отсега нататък да не се започват никакви преговори по този въпрос. Това е напълно недвусмислен сигнал. Той е изпратен не само в чужбина, но и в европейските столици. Друго нещо е дали сигналът ще бъде приет.   Превод: В.Сергеев", "date": "2019.02.05", "title": "Какво ще донесе на Европа изхода на САЩ от ДРСМО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392348-%D0%BE%D1%82-%D0%B0%D1%80%D0%B5%D1%81%D1%82%D0%B0-%D0%B4%D0%BE-%D0%B1%D1%80%D1%8E%D0%BA%D1%81%D0%B5%D0%BB-%D0%B8-%D0%BE%D0%B1%D1%80%D0%B0%D1%82%D0%BD%D0%BE", "text": "В ареста на \"Майор Векилски\" не влизат слънчеви лъчи, но нищо не може да спре достъпа до Facebook - ето че и Николай Банев използва платформата (задочно), за да обяви старта на предизборната кампания на съпругата си Евгения.     А ние се питахме какво ли може да липсва в коалицията на Марешки... Очаквано, благата вест предизвика всенародно вълнение. Върнаха се трепетните спомени за безследно изчезналите Братя Галеви, които навремето излязоха в приятен градски отпуск от ареста след мъдрото си управленско решение да се кандидатират за депутати през 2009 г. Други си припомниха по-пресните опити за политическа кариера на многострадалната двойка, приключили с почетните  0,276% за Евгения Банева  на Евроизбори'14 и  0,11% за Николай Банев  на президентския вот през 2016 (малко повече от съдения за закана за убийство \"авторитет\" Бисер Миланов - Петното). Скромно, но от сърце като за платформа, стъпила върху комсомолска закалка, няколко фалирани предприятия, шепа офшорки, плюс носталгия по необятния съветски пазар и евразийския държавен капитализъм с човешко лице. Ако теглим чертата: и тогава, и сега нищо не спира Евгения Банева да се кандидатира за европейски депутат - позиция, която не изисква никакъв професионален опит, доказан обществен принос, чиста репутация или високи нравствени качества. Формално жената отговаря на всички законови условия: навършила 21 години, не е поставена под запрещение (т.е. психически годна е), не изтърпява наказание лишаване от свобода (не е осъдена за каквото и да е престъпление), и е живяла на територията на ЕС през последната половин година (със сигурност ще й се съберат 6 месеца престой по френско-българските арести от Димитровден до Гергьовден). Достатъчни са й само  2500 подписа и 100 лв. депозит  за участие в изборите. Оттам нататък - шанс. Какво повече имат да губят новите строители на 16-тата република, след като изгубиха \"Майбах\"-а си в пожар? За утеха - това, което отличава Баневи от Галеви, е промяната в закона, която вече не допуска автоматична пауза на делото и пълен имунитет срещу наказателно преследване за времето на кампанията. Единственият начин съпрузите да водят агитация извън физическите предели на следствения арест, е да получат разрешение от съда за облекчаване на мярката за неотклонение. По този начин Октай Енимехмедов беше пуснат да проповядва на воля предимствата си като кандидат-депутат преди 4,5 години за зла беда на ДПС и почетния му председател. След епизода с телефона, пратен до Николай Банев в кутия \"хибриден\" натурален сок зад решетките, вероятността за подобно снизхождение вече относително миниатюрна. Във всеки случай, участието на обвиняемо лице на избори изобщо няма да е прецендент в България: лица с висящи дела и прокурорски проверки са се кандидатирали (и са печелили), независимо от всички публични разкрития, скандали, обвинения и разгонени фамилии. В един напълно възможен сценарий, през май може да гледаме предизборен дебат за бъдещето на Европа между Веселин Марешки, Елена Йончева, Волен Сидеров и Евгения Банева, докато Николай-иф-ю-би-янг-политишан-Бареков превежда в ефир на своя английски език. Всичко това ще бъде надлежно заплатено от ЦИК с бюджетно-гарантираните пакети в размер на 40 000 лв. Ако прокуратурата можеше да регистрира собствена листа, гарантирано щеше да събере по-щедър и сърдечен протестен вот от ръчно дописвания Козмин Моци в бюлетината на парламентарните избори през 2014-а. Навремето Царя не успя, но Цацаров може да взриви избирателната активност с лотарията \"Vox Populi\" - прекратяване на делото срещу онзи, който спечели най-висок брой лични преференции във великомъченическата си предизборна кампания. Помислете: рано или късно делата сами ще катастрофират в съда, поне да си спестим срама и обезщетенията в Страсбург. Предизборният имунитет, замислен с цел да пази правата на легитимни политически фигури от злонамерена репресия, отдавна се използва за оправдание на частни, съдебни или финансови недостатъци. Справедливост и възмездие рядко виреят по върховете на властта, но поне всеки може да се надява на своите 15 минути слава. За остатъка от електората не остава нищо друго, освен да затаи дъх пред реалността на поредния изборен сеир в стил \"Пази, Боже, сляпо да прогледа\", и да регистрира новината за кампанията на Евгения Банева с една единствена дума: \"Есе\".", "date": "2019.02.05", "title": "От ареста до Брюксел (и обратно)"}
{"url": "http://www.classa.bg/%D1%81%D0%B2%D1%8F%D1%82/item/392344-%D0%B8%D1%80%D0%B0%D0%BA-%D0%B3%D0%BE%D1%82%D0%B2%D0%B8-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82,-%D0%BA%D0%BE%D0%B9%D1%82%D0%BE-%D1%89%D0%B5-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%81%D1%8A%D1%81-%D1%81%D0%B0%D1%89", "text": "Иракските депутати готвят законопроект, който ще сложи край на споразумението за сигурност със САЩ, каза първият заместник-председател на иракския парламент Хасан Карим ал Кааби.   \"По време на следващата сесия, Парламентът ще работи по законопроект, който ще включва края на споразумението за сигурност със САЩ, както и прекратяването на присъствието на военни инструктори и съветници от САЩ и други страни в Ирак\", каза Ал Кааби в изявление, публикувано на уебсайта на парламента.   Декларацията на първия иракски вицепрезидент идва скоро след като американският президент Доналд Тръмп подчерта, че американските войски няма да напуснат тази страна, за да \"наблюдават малко действията на Иран, който представлява голям проблем\".   \"Съединените щати са похарчили цяло състояние за изграждането на тази невероятна база в Ирак и една от причините, поради която искам да запазя войските там, е защото искам да наблюдавам малко Иран, защото Иран е голям проблем\", заяви ръководителят на Белия дом.   Ал Каби нарече думите на Тръмп \"провокативни\" и заяви, че те са грубо нарушение на суверенитета и конституцията на Ирак. \"Конституцията на Ирак предвижда, че страната не може да бъде трамплин за агресия срещу никоя държава\", заяви иракският политик.", "date": "2019.02.05", "title": "Ирак готви законопроект, който ще сложи край на споразумението за сигурност със САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392339-%D0%BA%D0%B0%D0%BA-%D1%81%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8", "text": "В случай, че вотът за ЕС не огрее ГЕРБ, очаквайте поредния обиден жест на вожда, изгубил шаманска сила върху безропотното си стадо       Понеже евроизборите предстоят, нека предложим безплатно услугите си на партиите и ги обсъдим някои тактики за спечелването им. Най-сигурният начин да загубиш евроизборите е да се държиш така, че това са евроизбори. Не са. Дебатът за Европа и участието на България в големия диалог все още не е породил и капка интерес. В съзнанието на избирателя ЕС е общо взето едно мъгливо понятие, което или означава „пътувам с лична карта където си поискам“, или „има там едни еврофондове, които никога не достигат до нас“ или „трябва да излезем от ЕС понеже ЕС=Кончита Вурст“.  Така че всеки опит да проведеш евроизборите така сякаш са евроизбори е обречен на провал. По-добрe e да се правиш на луд и да построиш кампанията си все едно са парламентарни. Просто тук-там, за всеки случай и от кумова срама, добавяй думичките ЕС. Например ако си от БСП, казваш: „ГЕРБ направиха всичко възможно да разрушат държавността, а Борисов се превърна в несменяема авторитарна фигура.  И впрочем: Европейски съюз.“ Ако пък става дума за ГЕРБ, и например говори Цветанов, трябва да се каже нещо от рода: „Президентът е разединител на нацията. И на Европейския съюз“. Толкоз. Споменавай нещо там. Но не прекалявай. Най-лесният начин да спечелиш евроизбори е, в случай, че кажеш нещо за ЕС, то да бъде принципно критично. Нещо от рода на: „Европейския съюз действително има много пробойни и все още не може да излезе от бюрократичния капан, в който е попаднал. Но тъкмо заради това изберете нас, за да се опитаме да го оправим отвътре“. Тоест, ако преди се гонеше представата, че ние тихо, кротко и възпитано трябва културничко да седнем до важните клечки там, сега кандидатът трябва да има амбицията на реформатор, който ще оправя системата отвътре – (иначе той пак ще седне тихо, кротко и културничко, но това няма значение.) Идеалният ход в този случай е например партийният кандидат да обясни, че пренаселването на Европа с бежанци е онова, с което ще се бори в Европейския съюз. Представи си изборите за ЕС като едно доста скъпичко, но ефективно социологическо проучване. Сега ще си покаже тоя процент разлика за ГЕРБ и БСП накъде ще дръпне. Преброяване на дивия електорат и нищо повече. Владеенето на английски език е надценено. Полетът на Бареков в европейските институции се оказа напълно достатъчен аргумент срещу ученето на чужди езици. Човекът ходи на фитнес, говори неразбираемо и взема огромни суми – какво по-хубаво от това? Знаенето на английски език дори затормозява престоя в европейските структури. Ако започнеш да разбираш добре какво се говори това би те отклонило от основната ти задача – да си почиваш. За да съществува в нормално състояние, патриотичният вот се нуждае от постоянни рестарти – през няколко години трябва да се сменя лидера. Тоест, сега пак идва ред на Волен Сидеров, че Симеонов вече се поизтърка. Това е насочено специално към Борисов. Този човек ако не спечели някакви избори, веднага си подава оставката. Радев бие Цецка? Оставка. БСП го мине за пръв път? Оставка. В случай, че вотът за ЕС не огрее ГЕРБ, очаквайте поредния обиден жест на вожда, изгубил шаманска сила върху безропотното си стадо. Премиерът добре знае, че истинският мандат е онзи, който не се доизкарва докрай, а предсрочни избори през 2-3 години са единственият начин хем да изтощиш системата толкова, колкото може, хем да не я доизтощиш дотам, че да не те преизберат.  ", "date": "2019.02.05", "title": "Как се печелят евроизбори?"}
{"url": "http://www.classa.bg/%D1%81%D0%B2%D1%8F%D1%82/item/392340-%D0%BD%D0%B0%D0%BCe%D1%80%D0%B8%D1%85%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0,-%D1%81-%D0%BA%D0%BE%D0%B9%D1%82%D0%BE-%D0%B5-%D0%BF%D1%8A%D1%82%D1%83%D0%B2%D0%B0%D0%BB-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B8%D1%8F%D1%82-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B5%D0%BC%D0%B8%D0%BB%D0%B8%D0%B0%D0%BD%D0%BE-%D1%81%D0%B0%D0%BB%D0%B0", "text": "Самолетът, в който аржентинският футболист Емилиано Сала пътува от френския град Нант до британския Кардиф, е намерен в Ламанша. Според първата информация, останките от самолета са открити на няколко километра от остров Гернси, близо до мястото, където самолетът е бил видян на радара за последен път, преди да изчезне. Екипът от изследователи потвърди констатацията след 14 дни търсене. Дейвид Мърнс, нает от семейството на играча за частно разследване, съобщи новината в своя профил в Twitter. Мирнс също потвърди, че семействата на Емилиано Сала и британският пилот Дейвид Ибботсън са били уведомени от полицията. \"ААИБ [държавният орган, който отговаря за разследването] ще направи изявление утре. Тази вечер нашите мисли са със семействата и приятелите на Емилиано и Давид\", пише той. Емилиано Сала, нападател на френския Нант между 2015 и 2019 г., бе прехвърлен в Кардиф от английската Висша лига за 17 милиона евро, рекордна сума за клуба. На 21 януари, след като се сбогува с бившите си съотборници от Нант, Сала излетя със самолет Piper Malibú, принадлежащ на британския клуб, за да се присъедини към тренировките с новия си екип. При пресичането на Канала, самолетът, пилотиран от Дейвид Ибботсън, спря да предава сигнали.", "date": "2019.02.05", "title": "Намeриха самолета, с който е пътувал аржентинският футболист Емилиано Сала"}
{"url": "http://www.classa.bg/%D1%81%D0%B2%D1%8F%D1%82/item/392341-%D0%BA%D0%BE%D0%B9-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%BF%D0%B0%D1%80%D0%B8%D1%82%D0%B5", "text": "Жена, спечелила награда в размер на $ 50 000, бе арестувана, защото кредитната карта, с която е закупила печелившия билет, е била открадната.   Измамата бе открита, след като жертвата на кражбата се свързала с полицията, за да съобщи за загубата си. По-късно властите са я уведомили, че кредитните й карти са били използвани за няколко покупки, включително и билет за лотария за „голяма сума пари\", казва CBC. „Късметлийката\" на 33-години бе заловена, когато се опитвала да получи печалбата в един от офисите на лотарийните компании Atlantic Lottery в град Св. Джон (Нюфаундленд и Лабрадор, Канада). Сега тя е изправена пред две обвинения за притежание на открадната кредитна карта и още пет за измама. Този необичаен случай отвори дебат в социалните мрежи за съдбата на наградата. В Reddit, потребителите се изказват в полза на собственичката на картата, на компанията за лотарии, на магазина, който е продал билета, и на полицията.   Определено крадлата няма да получи нищо и е вероятно, че и жертвата също няма. В това отношение Atlantic Lottery ясно посочи, че нейните политики препоръчват да се изплащат само \"законно придобити\" билети. Това може да означава, че сумата вероятно ще отиде в групата от непотърсени печалби и ще бъде натрупана за бъдещи тиражи.", "date": "2019.02.05", "title": "Кой получава парите?"}
{"url": "http://www.classa.bg/%D1%81%D0%B2%D1%8F%D1%82/item/392342-%D1%82%D0%B0%D0%B9%D0%BD%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D0%B7%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%BE%D1%82-%D0%BB%D0%BE%D0%BD%D0%B4%D0%BE%D0%BD-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D1%80%D0%B0%D0%B7%D0%BC%D0%B8%D1%80%D0%B8%D1%86%D0%B8-%D0%BF%D1%80%D0%B8-brexit-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0", "text": "Кралица Елизабет II и други членове на кралското семейство ще бъдат евакуирани от пребиваването си в Лондон, ако в британската столица избухнат бунтове след Brexit без сделка, според тайни планове, разкрити от анонимен източник на в. \"Сънди таймс\". Според статия, публикувана на 3 февруари, кралицата и принц Филип, херцог на Единбург, ще бъдат преместени в друг град, който не е разкрит. Също така е посочено, че генералните части на плана са замислени по време на Студената война и са били актуализирани през последните седмици, в подготовка за възможно \"гражданско безредие\". В този контекст, Дай Дейвис, който твърди, че отговаря за защитата на кралското семейство, потвърждава, че \" със сигурност, ако в Лондон има проблеми, ще премести кралското семейство далеч от ключовите места\".   По-рано беше изтекъл и фактът, че британското министерство на отбраната започва да разработва план за извънредни ситуации, който предвижда разполагането на войски по улиците, за да отговори на евентуални безредици, ако не бъде постигнато споразумение за напускането на Обединеното кралство от ЕС.   Планът предвижда засилване на полицейските патрули с военни: от първия ден на евентуалното му прилагане Министерството на отбраната е готово да изпрати 1200 войници в помощ на полицията, като този брой може да бъде увеличен до 10 000 души.", "date": "2019.02.05", "title": "Тайни планове за евакуиране на кралица Елизабет II от Лондон в случай на размирици при Brexit без сделка"}
{"url": "http://www.classa.bg/%D1%81%D0%B2%D1%8F%D1%82/item/392343-%D1%87%D0%B8%D0%BB%D0%B8,-%D0%BF%D1%8A%D1%80%D0%B2%D0%B0%D1%82%D0%B0-%D0%BB%D0%B0%D1%82%D0%B8%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%81%D1%82%D1%80%D0%B0%D0%BD%D0%B0,-%D0%BA%D0%BE%D1%8F%D1%82%D0%BE-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8%D1%82%D0%B5-%D1%82%D0%BE%D1%80%D0%B1%D0%B8", "text": "На 3 февруари Чили стана първата нация в Латинска Америка, която напълно изхвърли пластмасовите торбички от супермаркетите и големите магазини, след изтичане на пробния период, установен през август миналата година.   Както е предвидено в закона, изключени от тази забрана са само торбичките, които представляват първичната опаковка на храните, необходими поради хигиенни причини, или поради това, че тяхното използване помага за предотвратяване на разхищаването на храни. От своя страна, периодът на адаптация на малките и средни предприятия ще изтече през 2020 г. - срок, през който тези магазини ще могат да доставят на потребителите максимум две пластмасови торбички за всяка покупка, която правят. Съгласно разпоредбите, нарушителите на този закон в Чили, ще трябва да платят глоба от 370 долара за всяка предоставена пластмасова торба. През юли миналата година бе съобщено, че изследователи от чилийската компания SoluBag са създали водоразтворими торбички, които не увреждат околната среда, като заместват вредните нефтопродукти с производни на не-замърсяващ варовик.", "date": "2019.02.05", "title": "Чили, първата латиноамериканска страна, която забрани пластмасовите торби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392335-%D0%B4%D0%BE-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B8-%D0%B1%D0%B8%D1%82%D0%BA%D0%B8-%D0%BC%D0%B5%D0%B6%D0%B4%D1%83-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8-%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F", "text": "  \"За ГЕРБ има значение не този тип пряка конфронтация, колкото ерозията, която може да се появи по много други причини - общини, заради някой мост, преляла река, хората с увреждания и много други малки групи със специфични интереси\", коментира в студиото на \"Денят ON AIR\" политологът Димитър Димитров. Според Светлин Тачев \"Ало, Банов съм\" е кампания \"удар срещу удар\" и двете партии биха изгубили гласоподаватели от аферата. \"В момента двете партии са с почти изравнени стойности. ГЕРБ водят макар и с малко и от днешна гледна точка единственото, което могат да направят, за да запазят този процентен пункт, е да задържат ерозирането. То се наблюдаваше през месеците и постепенно разликата започна да се свива. Предстоят 4 месеца, през които ще наблюдаваме ожесточена битка, тъй като отдавна такова доближаване между двете партии не е имало\", коментира и политологът Светлин Тачев. По думите му се очаква поредица от скандали, които да използват ерозията в управляващите и всеки един от тях може да бъде удар срещу ГЕРБ. Той коментира, че постоянните скандали и сблъсъкът между двете партии мобилизира потенциала на партиите. Президентът наложи вето на разпоредба на закона за личните данни, защото се създава ненужна свръхрегулация. Според политолозите това действие на президента показва, че Радев върши добре работата си като коректив на законодателството. Те се обединиха в мнението си, че ако Радев предприеме крачка към политически проект, това би смъкнало неговия рейтинг и би могло да се получи същото, което се случи с АБВ на Георги Първанов.", "date": "2019.02.05", "title": "До евровота предстоят скандали и битки между управляващи и опозиция"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392336-%D0%BD%D0%B5%D0%B4%D0%BE%D1%85%D1%80%D0%B0%D0%BD%D0%B2%D0%B0%D0%BD%D0%B5,-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B1%D1%8A%D1%80%D0%B7%D0%B0%D1%82%D0%B0-%D1%85%D1%80%D0%B0%D0%BD%D0%B0-%D0%B5-%D0%B2%D0%B8%D0%BD%D0%BE%D0%B2%D0%BD%D0%B0-%D0%BD%D0%B5-%D1%81%D0%B0%D0%BC%D0%BE-%D0%B7%D0%B0-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5%D1%82%D0%BE", "text": "Неустойчивият подход към земеделието и производството на храни, който причинява наднормено тегло и недохранване, също така допринася и за климатичните промени       Бързите храни са новите цигари – такъв поне образ дава на „джънк“ индустрията нов доклад, който свързва този вид хранене не само с глобалната епидемия от затлъстяване, но и с недохранването и климатичните промени. Според заключенията на панела   – структура на престижното научно списание Lancet, Световната федерация за затлъстяването и няколко учебни заведения, секторът е виновен за създаването на система, която тъпче населението с празни калории, като в същото време използва неправилно земята, енергията и другите налични ресурси, съобщава Bloomberg.     Без да отправя директно критики към конкретни компании, изготвеният от организацията доклад призовава за ограничаването на индустрията – чиито големи имена включват Nestle SA, McDonald’s Corp. и Coca-Cola Co., от процеса по изготвяне на политики. Докладът, който е подготвян в продължение на три години, повтаря някои от обвиненията, отправяни в миналото срещу други влиятелни индустрии с противоречива репутация, като цигарената, алкохолната и оръжейната, които са критикувани за това, че използват политическо влияние за формирането на закони, политики и здравни препоръки. Според 43-членния панел лобистката дейност на хранително-вкусовите компании е причина за издаване на препоръки за хранене, които понякога си противоречат с научните заключения. „Макар храната очевидно да се различава от цигарите, тъй като е необходима, за да поддържа човешкият живот, то нездравословните храна и напитки не са“, посочва проф. Уилям Дийтц от университета „Джорд Вашингтон“, който е и един от съавторите на доклада. По думите му приликите с цигарената индустрия се коренят във вредите, които те причиняват, и в поведението на корпорациите, които печелят от това. Броят на затлъстелите в световен мащаб почти се е утроил през последните четири десетилетия, като килограмите на над една трета от възрастните се намират в диапазона с увеличен риск от сърдечни заболявания, рак и други здравословни проблеми, предупреждават от Световната здравна организация (СЗО). В същото време почти половината от децата в света на възраст под 5 години не получават необходимите им хранителни вещества, най-вече в държавите със средни и ниски доходи, въпреки че средното им тегло нараства. Според авторите на доклада същият неустойчив подход към земеделието и производството на храни, който причинява както наднормено тегло, така и недохранване, също така допринася и за климатичните промени. Групата призовава за постигането на споразумение, което да изключи fast food индустрията от процеса по разработването на политики. И тъй като производството на храни е един от най-големите фактори за климатичните промени, петте трилиона долара американски правителствени субсидии, които в момента се предоставят на големите земеделски компании, както и за изкопаеми горива, трябва да бъдат пренасочени към устойчиво земеделие и транспорт. Според панела допълнителното облагане с данъци на червеното месо също ще има благоприятен ефект, като ще намали парниковите газове, ще предостави повече земеделска земя за устойчиво земеделие и ще допринесе за по-здравословния начин на хранене. Хранително-вкусовата индустрия, която включва веригите за бързо хранене и производителите на безалкохолни напитки, е имала разходи за лобиране в САЩ в размер на 22 млн. долара, показват данни на неправителствената организация Center for Responsive Politics. Индустрията е ангажирана с обсъждането на въпроси като препоръките за прием на хранителни вещества, етикирането на продукти и рекламната дейност, предупреждават от организацията. Уилям Дийтц призовава за алтернативен бизнес модел за 21 в., който да обединява устойчивото развитие с постигането на печалба. Повечето гиганти в сектора вече се обръщат към производството на по-здравословни продукти с по-малко захар, мазнини или натрий, като някои от тях също така се ангажират и с намаляване на пластмасата в опаковките си и процеса на отделянето на въглерод. От комисията посочват, че това е битка „Давид срещу Голиат“ и промяната ще изисква социално движение и действия на местно и държавно ниво, преди да добие глобален мащаб. Убеждаването на потребителите ще е първата стъпка.", "date": "2019.02.05", "title": "Недохранване, климатични промени: Бързата храна е виновна не само за затлъстяването"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392337-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%B3%D0%BB%D1%83%D0%BF%D0%BE%D1%81%D1%82%D0%B8-%D0%BD%D0%B0%D0%BB%D0%B8%D0%B2%D0%B0%D1%82-%D0%B2-%D0%B3%D0%BB%D0%B0%D0%B2%D0%B8%D1%82%D0%B5-%D0%BD%D0%B8", "text": " десетина дни влязох в словесна схватка във фейсбук с племеницата си по въпроса за ползата от ваксините изобщо и в частност против грипа, който вече настъпваше у нас. Ани беше цитирала някой си доцент ли, професор ли Чорбанов, който „научно” доказваше, че няма файда от боцкането. Не е единствен: и в интернет е пълно с все „компетентни” твърдения от рода на:”...все повече доказателства показват защо хората не трябва да се ваксинират”...И българинът упорито не се ваксинира: къде поради липса на пари, но най-вече заради внушенията на разни Чорбановци.     Според публикуваните статистики у нас се ваксинират против грип около 2-3 % от населението. В Европа проценът е същият – 2-3, но на тези , които не се ваксинират. И – о чудо! фаталният край е по-рядък и най-вече преминаването на грипа и последиците му са по-благоприятни при тези „наивници” дето не се вслушват в дълбокомъдрието на нашенски и ябанджийски чорбановци. И понеже в случая не може да бъда заподозрян в злорадство, ще споделя, че 14-годишната дъщеря на Ани, Моника, вече седмица не може да се оправи от тежкия грип с висока температура и остра кашлица. Естествено Моника не е била ваксинирана. Информационният океан, в който се давим, предлага стотици примери за лековерието, с което мнозина приемат за чиста монета невъобразими фантасмагории. При това става дума не за фейсбуци, гугъли и подобни, а за онова, което най-общо се нарича медии, при това „сериозни”. Преди десетина дни попаднах на обширно интервю в централен всекидневник, в което интервюираният Стойчо Керев уверява, че „космичен код има в кръвта на българите”, „мистерията на света е заключена в кръвта на българите”, че с тяхната теория, че сме номадски народ, дошъл отнякъде, Шафарик и Иречек имат много здраве от Стойчо, според когото „ние сме наследници на хората, които са живели по тези земи хилядолетия преди идването на римляните” . Е, пропуснал е да каже, че още от тогава, преди хилядолетия, между Дунава и Балкана са скандирали „българи-юнаци”, но то се подразбира. Бях на гости на мои близки и споделих какво умопобъркващо интервю с някой си Керев е публикувал иначе сериозен веснтик. Подскочиха: „Как, не знаеш кой е Стойчо Керев, та той води ежеседмично предаване по ...Българската национална телевизия”. И то било страшно интересно, научавали невероятни неща. Нещата са толкова невероятни, колкото „нови” са писанията на един специализиран вестник за това, че филмът с разходката на Армстронг по повърхността на Луната е сниман в пустинята Невада /”вижте как при липса на атмосфера знамето се вее”/, че сриването на кулите-близнаци в Ню Йорк е дело на световния ционизъм, а козните на тайното „световно правителство”предвиждат опразване на територията на България от българи, та да се отвори място за..., че нас ни управляват извънземни гущероподобни: общо взето „факти” и разкрития”, които се дъвчеха по разни сензационни издания на Запад преди 20-25 години. /Впрочем и Керев, отговаряйки на въпроса „имало ли е въобще такъв полет”, се позовава на думите на известна гадателка, че на „Луната има други същества, които не ни допускат там”. Моите близки няма да ми гонят карез, че така подигравателно съм се отнесъл към телевизионния им любимец Керев, чиито предавания не пропускали. По-същественият въпрос е как по обществената, националната телевизия може да вървят такива шарлатански предавания. И ги харесват, и им вярват не само бабите, дето оставят под черджето пари и злато за телефонните измамници. Не се съмнявам, че отговорът на Коко Каменаров би бил „хората имат различни вкусове, трябва да се съобразяваме и задоволяваме”. /Е, напоследък не задоволиха интереса на зрителите към едни изявления на президента Радев, сигурно не им е харесал цветът на вратовръзката му/. Тръгнах от ваксините, естествено е да стигна до чалгата. Със сигурност срещу нея няма ваксина. Прескачайки от канал на канал, установявам, че има поне четири-пет чалгаджийски канала. Уж различни канали, уж различни изпълнители, а то си върви все една и съща, условно да я наречем, мелодия. И по един и същ начин се тресат цици и се въртят задници, джуки като плондери, татуировки като на елитен футболист. Ако се съди по публиката, нейните реакции и многобройност, това са вероятно най-гледаните телевизии. Защото публиката – деца, юноши и младежи – само дето не са полазили по сцената, със светнали очи тактуват, пляскат и – най-впечатляващото – пеят, пригласят на изпълнителите, дори ги заглушават. И те си знаят и много-много не се престарават, само подават ритъма, пляскайки с ръце и подвиквайки:”Хайде, всички!” Да ме извини читателят, доброволно си признавам, че съм старомоден. Не искам да повярвам, че Луи Пастьор и последователите му са си губили времето да създават ваксини, благодарение на които такива смъртоносни епидемии като чумата, полерата, едрата шарка вече не косят милиони животи. Не приемам Стойчо Керев да се ровичка из кръвта ми в търсене на космичен код, не искам внука ми да припява с блеснали очи: „Представи си ти и аз и бате Бойко между нас”. P.S.", "date": "2019.02.05", "title": "Космически глупости наливат в главите ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392338-%E2%80%9E%D0%B2%D1%81%D0%B8%D1%87%D0%BA%D0%BE-%D0%B5-%D0%BF%D0%BE%D0%BC%D0%B8%D1%8F-%D0%B8-%D0%BB%D0%B0%D0%B9%D0%BD%D0%B0%E2%80%9C-%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2-%D0%B7%D0%B0-%D0%BC%D0%B8%D1%82%D0%B8%D1%87%D0%BD%D0%B8%D1%8F-%D0%B0%D0%BD%D0%B3%D0%B5%D0%BB%D0%BE%D0%B2-%D0%B8-%D0%BA%D0%B0%D0%BA-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81%D1%82%D0%B0%D0%BD%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC", "text": "нуари 2018 г. Цяла България живее под знака на шесторното убийство в Нови Искър. Заподозрян за извършител е Росен Ангелов, по чиито следи хукват жандармерия и военни командоси, включва се и хеликоптер. Вестниците преливат от подробности за бурната любовна връзка на Ангелов с една от жертвите. Той обаче старателно се укрива, както впрочем е правел от 2009 г., когато е обявен за общодържавно издирване. „Предприети са няколко полицейски операции за откриването му, но без резултат. Срещу него се водят досъдебни производства, които не могат да приключат, докато не бъде намерено лицето“, обявява тогавашният главен секретар на МВР Младен Маринов, понастоящем вътрешен министър.     Ангелов има три присъди „лишаване от свобода“. През 1984 г. лежи за кражба, през 1999-а – за изнасилване, а през 2009 г. – за блудство с непълнолетно момиче. Изчезва, преди да влезе в затвора. Той е в неизвестност почти 9 години, няма документи и е безработен, но все пак изкарва някой лев в автосервиз. Обитава незаконно построена къща край малко селце в Искърското дефиле, където се упражнява в стрелба по тенекиени мишени с незаконно притежаван пистолет. Местните, които все пак са го виждали (а сред тях е и кметът), го наричат Горския човек, защото предпочита да се движи по горските пътеки. Така няма риск да бъде забелязан, но междувременно върти любов и поддържа профил във Фейсбук. След убийството дори се връща във вилата в с. Луково, отоплява я, включва лаптопа, приготвя си храна. Уви, след близо седмица се съобщава, че Росен Ангелов е предпочел да се самоубие. Трупът му е открит в изоставена постройка на около 500 м от незаконно обитаваната къща. България е разочарована – не успява да види този загадъчен Горски човек, чието лице познава само от една-единствена снимка…   нуари 2019 г. В последните дни на месеца България е разтърсена от корупционен скандал. Депутатът от БСП Елена Йончева изважда записи от разговори на културния министър, датирани от март 2016 г. Тогава Боил Банов е зам.-министър на културата във втория кабинет „Борисов“, а според записите дава указания как да се фалшифицират документи. Целта е да се опрости неустойка на фирмата строител на Ларгото, като по този начин държавата е ощетена с поне 700 хил. лв.     Оказва се, че записите по аферата, наречена от Йончева „Ало, Банов съм“, са направени от бивш служител на министерството. След три години „страх лозе пази“ човекът осъзнава, че е участвал в нещо незаконно, и в един момент решава да потърси възмездие. Първата реакция на Боил Банов е да нарече записа фалшифициран. По-точно: „Компилация някаква от неща, които съм правил в десетки срещи, за мен той е подработен. Пипан е вътре.“ Банов обаче знае кой го е направил – Ангел Ангелов, директор на дирекция „Европейски програми и проекти“ в МК, който бил уволнен от тогавашния титуляр Вежди Рашидов. Помагал му и някой си Иво Костов, така че ставало дума за организирана престъпна група. „Този Ангелов с неговия партньор, това са схемаджии, това правят тези момчета – шантажират“, обявява министърът, а по-късно ги нарича престъпници.   о същият този Ангелов, както става ясно пак от думите на Банов, след уволнението от МК е назначен в министерството на образованието. Там той работи по познатия начин – дава на онзи Костов вътрешна информация, така че последният да осигурява проекти, които да печелят съответните поръчки. Освен това продължава да записва всички разговори на висшестоящи, за да ги изнудва. От тази практика, обобщена от министъра с фразата „Всичко е помия и лайна“, вече си пати и директор на агенция към просветното министерство. Нещо повече, този директор дори подава оплакване в полицията, че гумите на автомобила му са срязани!     Впоследствие версията е потвърдена от зам.-министъра на образованието Деница Сачева. Да, срещу Ангелов има сигнали, че е правил опити да заплашва шефа на Изпълнителна агенция „Оперативна програма „Наука и образование за интелигентен растеж“. Да, Ангелов е назначен в МОН през септември 2016 г. след конкурс. „Името на този човек ни стана известно през декември (2018 г.), когато за първи път получихме информация за това, че е направил опити да заплашва изпълнителния директор на агенцията и да упражнява върху него натиск в полза на определени изпълнители за определени проекти“. Тъй като два-три дни за Ангел Ангелов само се говори, публиката забравя откъде изобщо е тръгнал скандалът. Появява се неясна снимка на енигматичния бос на организирана престъпна група, който обикалял от министерство на министерство, за да изнудва и върти корупционни схеми. Той обаче упорито мълчи и не се появява да защити името си, което се търкаля от сутрин до вечер. И тъкмо да се усъмним, че Ангел Ангелов не съществува, набеденият чиновник най-сетне заявява пред БНТ, че никога не е бил уволняван. Напротив, за работата си получавал най-високи оценки, „което е обективно проверимо във всяко министерство или агенция, в която съм бил служител“. Той отрича и да има нещо общо със записите, а „единственото, което мога да кажа, е, че на записа (за Ларгото) разпознавам автентичния глас на г-н Банов, мисълта му тече ясно и последователно“…      така, в един и същи месец на две последователни години двама души с еднакви фамилии се превръщат в олицетворение на държавата България: Първият се укрива години наред, през които властите ужким го търсят, а той необезпокоявано стреля в двора на безстопанствена вила. Всички от селото знаят, че тя е вдигната без съответните разрешителни; знаят и това, че обитаващият я съмнителен мъж обикаля из района. Ангелов № 1 работи „на черно“ в автосервиз, където пък са наясно, че няма документи. „Сюжетът с масовото убийство показа абсолютното беззаконие и хаос, които царят в страната“, обобщи тогава в. „Сега“, припомняйки, че още 594 души, осъдени да лежат в затвора, живеят безметежно на свобода. А най-вероятно са и въоръжени. Виж, последното нещо, което може да се каже за Ангелов № 2, е, че е някакъв спотайващ се „Горски човек“. Точно обратното – той е държавен служител, заема отговорни постове и дори е сред факторите, които разпределят европари. В МК е шеф на дирекция „Европейски програми и проекти“, после е в Изпълнителната агенция „Оперативна програма „Наука и образование за интелигентен растеж“ към МОН. Когато гръмва скандалът обаче, никой не го издирва трескаво, въпреки че Ангелов се оказва основно действащо лице. В същото време появата му в т.нар. публично пространство е предшествана от твърде подробни разследвания със заглавия като „Схемата на Ангел и Иво – информация, записи и пари от еврофондовете“. В тях мнението му не фигурира, но за сметка на това изобилстват факти, предоставени от отлично запознати източници: Въпросната схема започнала още през 2009 г., а „е възможно да е работила и в НАП и агенцията за социално подпомагане, където Ангелов също е бил експерт по управлението на еврофондове“. В МК тя била преустановена едва през април 2016 г., когато служителят е уволнен, но още през септември 2016 г. той е назначен в образователното министерство. Там схемата се задействала отново, а Ангелов и неговият съучастник бясно се хвърлили да купуват скъпи имоти в центъра на София и „богаташкото дунавско село Ветрен“. Само за онази 2016 г. фирмата на Иво Костов „Хари С Консулт 8“ имала приходи от 153 000 лв. от консултантска дейност и т.н., и т.н.    две думи, дори ако не е вярно, че високопоставеният чиновник е напуснал МК по свое желание, възникват няколко логични въпроса: Щом 7 години в Министерство на културата Ангелов записва разговори на висшестоящите и ги използва за изнудването им, защо изобщо са го търпели? Щом преди 3 години е уволнен заради шантаж, защо така и не е бил подаден сигнал до прокуратурата? Щом жертвите му не са обсъждали в разговорите си нищо нередно, с какво толкова е можел да ги изнудва? Щом след това е назначен в МОН след конкурс, в МОН не са ли се поинтересували какъв човек взимат на работа, не го ли пише поне в служебното му досие? Щом през декември миналата година в просветното министерство най-после разбират с какво се занимава, по какви причини той продължава да работи там? Но най-нелепото в цялата история с Ангелов №2 е самопризнанието на министри – бивши и настоящи, зам.-министри, директори на агенции и прочие, че по коридорите на властта шетат ОПГ-та с достъп до сериозен финансов ресурс. „Вкаран съм в капан от малка организирана престъпна група“, казва в прав текст самият Боил Банов, който съвсем разбираемо се опитва да измести фокуса на вниманието в друга посока. Така обаче аферата, започнала от едни 700 000 лв., за които Йончева твърди, че са „опростени“ неустойки, обраства с нови потресаващи факти и съмнения и е напът да придобие чудовищен вид. Впрочем и в БСП надали са мечтали за такъв ефект, постигнат от собственото накисване на Банов и сие. Във всеки случай надали някога щяхме да чуем за Ангел Ангелов, ако министърът сам не бе посочил името му и сам не беше направил разкритието за неговите митарства из държавни ведомства. Нямаше и въобще да узнаем, че зам.-министър на образованието случайно е научил за дейността му в ключова агенция към МОН, и то след повече от две години, откакто е назначен в нея.    представяте ли си всичко, което се твърди за Ангелов, действително да се окаже истина? Прави записи, заплашва, дава информация на свои хора по проекти за 83 млн. евро, реже гумите на шефа си. Само дето още не е извадил незаконно притежаван пистолет, за да стреля по оперативки или да опира дулото му в слепоочието на просветния министър. А защо не и в челото на премиера, та да си трае, нищо че и сега си мълчи? Но кой знае – може пък и него да изнудва по някаква линия, при положение че от 2009 г. е такъв ценен кадър за управляващата партия. Пак добре, че вторият Ангелов се показа навреме, за да не търсим и него с хеликоптери и жандармерия. И не само защото така сърцевината на аферата съвсем щеше да отиде на кино, ами и вероятността той да бъде превърнат в Горския човек беше осуетена. При такива управленски методи току-виж си изпатил като своя съфамилник от миналата година, за когото така и не се разбра от какъв зор си е приготвял храна във вилата, пък сетне е минал половин километър до друга постройка, където да си тегли куршума. И не, нищо не намеквам, просто така съм чувала, че постъпват в ОПГ-то, когато на някого му се наложи да поеме вината. Или пък внезапно пропее, въпреки че мълчанието му е било заплащано с постове и възможност за съучастие в схеми… Разбира се, в една държава нещата стоят по съвсем друг начин. Но доколкото в тези истории държава отсъства, все едно е имало опустошително нашествие на скакалци, в крайна сметка „всичко е помия и лайна“. И лично аз ни най-малко не съм възмутена, че изразът е на културния министър, даже го приветствам за честността. Браво, Банов, браво! По-кратко и по-ясно наистина не може да се каже.   От ", "date": "2019.02.05", "title": "„Всичко е помия и лайна“ (Боил Банов за митичния Ангелов и как скандалът стана по-голям)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392334-%D0%B0%D0%BF%D0%BE%D0%BB%D0%BE%D0%B3%D0%B8%D1%8F-%D0%BD%D0%B0-%D0%B4%D1%83%D0%BF%D0%BA%D0%B0%D1%82%D0%B0", "text": "Завърших предишната дописка с предположението, че вглеждайки се в ДЪНОТО/НАШЕТО, може би ще открием нужните ни отговори.  А дотогава да направим една Апология на Дупката. Един предприемач нарече критиките срещу строителния бранш „национално предателство“ – у, бре – почти като войните на Фердинанд.   А пък шефа на регионалната комисия на Парламента предложи санкции срещу журналисти, които клеветят въпросния бранш.     Следователно, време е някой вестник или популярен сайт да отвори рубриката „Чия е тази дупка?“   Читателите и зрителите да изпращат снимки на дупки по пътищата, за да се създаде една Национална Дупкоколекция. След това може да се направи конкурс за най-голямата дупка, за най-дълбоката дупка, за най-мистериозната дупка, за най-старата дупка, за дупката, която ще избоде очите на онзи с „националното предателство“.   Така ще стане ясно и кой стопанисва тия дупки, чии са те. Може да се направи конкурс за Дупка на годината.   Веско Маринов може да напише песента „Моята любима дупка ме пази“. Може да се направи карта на Дупкодържавата, като се включат гладуващи интелектуалци, по примера на американците – по време на Голямата депресия държавата ангажира безработни писатели, за да съставят нова карта на пътищата. Особено ще бъдат отличени дупките от току-що завършени магистрали, те ще получават специален медал. Някой антрополог може да напише книга за българското дупкарство, както и да изследва бъдещето на държава, в която дупката е на такава почит. Демографката, путиноведка и специалистка по катаджийските листовки Антоанета Христова може да направи втори докторат на тема „Каква част от националното време се губи в заобикалянето на дупки, вместо да бъде използвано за укрепването на евроатлантическите ценности“ - със сравнителен анализ на дупките в Европа и тукашните, както и на ролята на госпожа Меркел в заобикалянето на одупчените държави. В специално приложение може да бъде осмислена ролята на тукашните дупки за изострянето на ишиаса на господин Юнкер. Някой философ може да разгледа ролята на дупката в Българската Съдба, както и сложните въздействия на дупките върху Хората-Дупки. Какво ще се случи, ако един ден дупките изчезнат, кога ще се случи това - след изчезването на държавата или преди това - това пък ще бъде научна прогноза на Института за близкото минало, която ще търси отговор на въпроса „Част от новата свобода ли са днешните дупки“. Може да се направи и музиковедски анализ: как звучи химна на ЕС, когато колата ти се натресе в поредното дупчище. И още, и още теми: Свързано ли е щастието на българина с дупките; Дупката като средство за разнообразяване на сивия български живот;   Връзката между дупките по пътищата и дупките във Властта - и кои се ремонтират по-лесно; Дупката като повод за национална гордост - защо обичаме дупкодържавата си; Ще продължаваме ли да я обичаме, ако дупките изчезнат - когато е очевидно, че недъгавото по начало ни е по-симпатично; Ще викаме ли „Българи юнаци“, ако няма дупки. Може да се спретне дори един референдум за дупките - най-напред в политиката, а сетне и за тия по пътищата. Може да се направи паметник на Дупката.   Може да направим и сериозен влог в световното визуално изкуство, ако на мястото на мавзолея функционира целогодишно Изложение на Дупката - дупкополитиците ще имат право на безплатен достъп.   Кристо може да пакетира изложението - или пък, ако събудят българското му сърце, може да покрие дупките по магистрала „Тракия“ с един гигантски чадър… В крайна сметка, Живот ли е Живот без дупки…", "date": "2019.02.05", "title": "Апология на дупката"}
{"url": "http://www.classa.bg/%D1%81%D0%B2%D1%8F%D1%82/item/392329-%D0%B8%D1%80%D0%B0%D0%BD-%D0%BD%D0%B0%D1%81%D1%82%D0%B0%D0%BD%D0%B0-%D0%B2%D1%80%D0%B5%D0%BC%D0%B5-%D1%81%D0%B0%D1%89-%D0%B4%D0%B0-%D0%BA%D0%B0%D0%BF%D0%B8%D1%82%D1%83%D0%BB%D0%B8%D1%80%D0%B0%D1%82", "text": "САЩ стъпиха на нов етап от развитието си: «конструирането» на кризи в тези страни, в които опозицията, ориентирана към Запада, започва да проявява активност.   Ако започнат протести, техните лидери веднага се кълнат във вярност на Запада.   И тогава в света се появява още едно правителство, ориентирано към САЩ.   Това е гарантирано.   Ако във Венецуела тази схема сработи, то Вашингтон и в бъдеще ще плете паяжината си по целия свят.   Този път се тресе Венецуела. Всички подобни кризи започнаха от момента, в който престана да съществува СССР. Тогава, заедно с разпада на СССР, Китай също се отстрани от активното участие в световната политика — съсредоточи се върху вътрешното си икономическо развитие.     Тогава, в края на 80-те — началото на 90-те години, когато от световната политика си отидоха Русия и Китай, център на световния ред станаха САЩ. Но минаха десет години и Русия отново изяви желание да се върне в голямата политика. Започна стремителното завръщане на Олимпа в световната политика и на Китай, който вече се бе превърнал в локомотив на световната икономика. Предишната лява идеология във вътрешната политика и «антихегемонистичната» насоченост във външната политика направиха от тези две страни съюзници «по неволя». Изглежда САЩ излязоха на нов етап в развитието си: «конструирането» на кризи в тези страни, в които започна да проявява активност опозицията, но не коя да е опозиция, а тази, която е ориентирана на Запад. Ако в страната започват протести, техните лидери моментално официално се признават от Запада. И веднага, щом политически лидери от типа на Хуан Гуайдо се появят, те получават политическа подкрепа от Запада, а техните шансове да получат пълната политическа власт значително нарастват. И тогава в света се появява още едно правителство, напълно ориентирано към Запада, това е почти гарантирано. Ако кризисната схема във Венецуела бъде реализирана, то без съмнение САЩ и в бъдеще ще пускат паяжината си и в други страни. Вижте Бразилия. Веднага, щом страната предприе няколко стъпки към икономическо и политическо сближаване с Китай и Русия, влезе в БРИКС, това вече бе напълно достатъчно за САЩ. Миналата година властта в Бразилия бе взета от привърженици на идеята за сближаване със САЩ. Ако в Бразилия те действаха скрито, то във Венецуела те не се страхуват са покажат истинското си лице. Една срещу друга са сили, които подкрепят световния хегемон или са против него. Иран се разположи сред тези страни, които активно участват в тази конфронтация, включително относно Венецуела. Нещата стигат дори до парадокси — САЩ, една от държавите-учредителки на НАТО, се опитват да унищожат НАТО или поне да го напуснат. Вашингтон все по-често е против ЕС по различни въпроси не само от европейската, но и от световната политика. Противопоставянето на Източния блок на хегемонията на САЩ завърши в миналото с поражението на първия. Автор: Реза Ходжат, политолог (Център за изследване на Иран и Евразия в Техеран).    ", "date": "2019.02.05", "title": "Иран: Настана време САЩ да капитулират"}
{"url": "http://www.classa.bg/%D1%81%D0%B2%D1%8F%D1%82/item/392330-%D0%BA%D0%B0%D0%BA-%D1%81%D0%B5-%D0%BF%D0%B5%D1%80%D1%8F%D1%85%D0%B0-%D0%BF%D0%B0%D1%80%D0%B8-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Кичозен класицизъм и помпозен барок. За половин милиард евро Скопие бе превърнат в своего рода антично-патриотичен Дисниленд. Така бяха изпрани милиони, които потънаха в джобовете на елита         С лъжи и измами правителството на Никола Груевски се задържа на власт цели десет години. Това го знаехме. Едва сега постепенно става ясно как е функционирала \"фината механика\" на това държавно заложничество, посочва Андреас Ернст в швейцарския „Нойе Цюрхер Цайтунг“. Разследващият журналистически портал OCCRP публикува извадки от обвинителен акт срещу бившия министър-председател, петима негови близки сътрудници, както и срещу неговата партия ВМРО. Материалът дава известна представа за това как са се обогатявали партията и нейните кадри, които бяха на власт от 2006 до 2017 година - и колко бързо затъват в дългове след загубата на властта, коментира швейцарското издание.     През есента на 2018 година специалната прокуратура временно конфискува 69 недвижими имота и парцели, след като става ясно, че партията възнамерява на продаде или ипотекира своята централа – гигантския по размери „Бял дворец“. Това става една година след загубата на изборите.   Как са се финансирали тези проекти?   Девететажната сграда с пристроена кула бе издигната само за година и половина и завършена през 2015-та. Архитектурата съответстваше на предпочитания стил на управляващата тогава партия - помпозен класицизъм в искрящо бяло с колони в античен стил и барокови завъртулки. На върха на кулата се издигаше огромното партийно знаме в червено и черно. По онова време не беше ясно как точно е бил финансиран този помпозен проект, ето че сега прокуратурата постепенно повдига завесата. Приватизираната строителна фирма „Бетон“, която по югославско време бе обществена собственост, спечелва държавната поръчка за изграждането на партийната централа. До 75% от приходите на тази фирма и преди това са идвали от държавата, респективно от управляващата партия, пише Андреас Ернст в „Нойе Цюрхер Цайтунг“.  Фирмата, която е собственост на един от най-богатите бизнесмени в страната Минко Йорданов, са отблагодарява за това, като дарява на партията 2,1 милиона евро в брой. И не само това. Бизнесменът „пропуска“ да предяви иск за извършени строителни дейности на стойност от 6,9 милиона евро. ВМРО отпуска за двореца си едва 800 000 евро. А Йорданов \"печели\" и други държавни поръчки за над 200 милиона евро - проекти по програмата \"Скопие 2014\", за които се предполага, че правителството е отпуснало близо половин милиард евро, превръщайки центъра на македонската столица в своего рода античен Дисниленд. Проектът е целял да внуши на гражданите гордост от факта, че се родеят с великия Александър Македонски и да усили техния патриотизъм. С тази програма обаче бяха изпрани и доста пари, които бяха пренасочени към джобовете на елита, коментира „Нойе Цюрхер Цайтунг“. Изданието припомня и скандала с подслушани телефонни разговори, от който стана ясно, че управляваща клика на ВМРО систематично е фалшифицирала избори и е злоупотребявала с държавните институции за собствени цели: „Останалата част от правораздавателните органи тъй или иначе бяха неизползваеми, тъй като Груевски на практика отмени разделението на властите, а съдиите танцуваха по неговата свирка“, пише НЦЦ.   Правовата държава не може да възкръсне току-така   Тъкмо съдбата на Никола Груевски обаче показва, че правовата държава не е в състояние да възкръсне, само защото в страната има ново, социалдемократическо правителство. Въпреки че срещу Груевски има ефективна присъда, той успя да избяга от страната малко преди тя да влезе в сила - през ноември 2018 година. Всички знаеха за тази опасност, но въпреки това го оставиха да се измъкне. Не е ясно какви сметки си е правило правителството, допускайки бившия премиер за избяга зад граница. Във всеки случай Никола Груевски избяга в Унгария и веднага получи политическо убежище от своя приятел Виктор Орбан, пише в заключение Андреас Ернст в „Нойе Цюрхер Цайтунг“.    ", "date": "2019.02.05", "title": "Как се перяха пари в Македония"}
{"url": "http://www.classa.bg/%D1%81%D0%B2%D1%8F%D1%82/item/392331-%C2%AB%D0%BB%D0%BE%D1%88%D0%B8%D1%8F%D1%82-%D0%BF%D0%BE%D0%BB%D0%B8%D1%86%D0%B0%D0%B9%C2%BB-%D0%B1%D0%BE%D0%BB%D1%82%D1%8A%D0%BD-%D0%B7%D0%B0%D0%BF%D0%BB%D0%B0%D1%88%D0%B8-%D0%BC%D0%B0%D0%B4%D1%83%D1%80%D0%BE-%D1%81-%D0%B8%D0%B7%D0%BF%D1%80%D0%B0%D1%89%D0%B0%D0%BD%D0%B5-%D0%B2-%D0%B3%D1%83%D0%B0%D0%BD%D1%82%D0%B0%D0%BD%D0%B0%D0%BC%D0%BE", "text": "Съветникът на президента на САЩ по националната сигурност Джон Болтън заплаши президента на Венецуела Николас Мадуро, пише El País. По-специално той даде да се разбере, че венецуелският лидер трябва бързо да се съгласи с амнистията, предложена от опозицонера Хуан Гуайдо, а иначе може да се окаже в затвора в Гуантанамо.     Ако в рамките на засилване на натиска върху режима на Николас Мадуро сред различните участници в тези събития се разпределят ролите на добри и лоши полицаи, то съветникът на президента на САЩ по националната сигурност Джон Болтън би станал от вторите, пише El País.     В четвъртък в профила си в Twitter той пожела на венецуелския лидер  . Той също така посъветва Мадуро да се възползва от амнистията, предложена от Хуан Гуайдо, и да направи това  .     Както напомня изданието, Хуан Гуайдо, председателят на контролирания от опозицията парламент, Националната асамблея, на 23 януари се обяви за временно изпълняващ длъжността президент на Венецуела. Съединените щати и няколко други вече го признаха за държавен глава. По-късно Болтън, в едно интервю, отправи заплаха към президента на Венецуела, като посочи, че за Мадуро е по-добре да напусне, отколкото да се окаже в Куба в затвора Гуантанамо. Този затвор се намира в една от американските военни бази, където са задържани хора, заподозрени в тероризъм. „ , заяви съветникът на Тръмп. Превод: М.Желязкова", "date": "2019.02.05", "title": "«Лошият полицай» Болтън заплаши Мадуро с изпращане в Гуантанамо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392332-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%81%D0%B8%D1%87%D0%BA%D0%BE-%D0%B5-%D0%BF%D0%BE-%D0%B7%D0%B0%D0%BA%D0%BE%D0%BD-%D0%B8-%D0%B3%D1%80%D0%B0%D0%B1%D0%B5%D0%B6%D1%8A%D1%82,-%D0%B8-%D0%B8%D0%B7%D0%BC%D0%B0%D0%BC%D0%B8%D1%82%D0%B5", "text": "Лесно е да кажеш \"ако спазваме правилата, животът ще е хубав\". Но не е. Голяма част от гадостите в нашия живот са си по закон: и възстановяването на ниви между жилищни блокове, и заменките по морето.  Какъв е изходът?           Тази дупка не е дупка, гласеше популярен милиционерски виц за дупчене на шофьорски талони. Сетих се за него, когато някъде чух някой да обяснява, че гората края Арапя всъщност не е гора. Усетихте ли? През 90-те се борехме за хляб и знамена, сега се борим за пясъчни дюни. Марксист може да ви каже, че сме минали базата и сме около надстройката, други ще ви говорят за пирамидата на Маслоу (йерархична система, в която американският психолог Eйбрахам Маслоу подрежда потребностите на човека - б.ред.) или просто ще ви кажат, че сме преживели ценностната промяна към постмодерно общество. Че даже минаваме и следващ етап. Освен за пари, минало и геополитика, вече защитаваме хабитата на пясъчната лилия. Разбира се, далеч не всички ние се вълнуваме от това. Но поне онази част от нас, която по-често говори от телевизионния екран. България плавно преживява своя преход към нормалност. Своя преход – така да се каже – от февруарски към юнски протест. Бавен, откъслечен, мъчителен и, меко казано, не всеобщ. Пиров преход, но все пак резултатен. И днес България разбира, че не ѝ се случва нещо особено оригинално. Просто вече създадохме капитализма (добър или лош), а сега вече се опитваме да моделираме резултатите. И това най-много личи в непосредствената ни среда за живот – населените места, зелените площи, морето, планините.   Вече не мислим толкова за права, колкото за правила   През 90-те и после мислехме за бурната инициатива, днес се мъчим да я обуздаем. Направихме гипсокартонени гета, сега се опитваме да им направим фасадите в един цвят. Тук идва и първото грамадно противоречие, с което тепърва все повече ще се сблъскваме – напрежението между собственост и правила: собственост срещу градоустройство, собственост срещу планиране, философия, визия. Насърчавайки частната собственост, фаворизирахме собственика и лашнахме махалото в посока към неговите права и щастие. Днес, когато става дума за нашата среда за живот, вече мислим не толкова за права, колкото за правила. И тук ще ни сполетят нови и нови сблъсъци. Защото у мнозина е залегнала простата логика: мое е, следователно ще го правя каквото искам. Жива е щампата: частната собственост е свещена, неприкосновена и т.н. И искам да стисна оная десница, която успее да направи две - поне две - тераси в един и същ жилищен блок еднакви. Дори и санирането не успя. Това е дори поколенчески проблем. Вчерашното общество мисли в собственост и йерархии, днешните млади все повече започват да мислят за споделяне и за мрежи. Това са два различни езика и погаждането им няма да е лесно. Защото освен собственост, инвестиции и работни места има и градоустройствени режими и обществен интерес. Които да кажат, че не може да има небостъргач тук, или два-три етажа уж „подпокривно“ пространство там. Там е работата, че и двата езика са верни – и бизнесът има своите основания и законови вратички, и защитниците на ансамбловото звучене имат своя красив разказ.   Всичко е \"по закон\"   И тук идва друг, още по-сериозен, проблем. Някак лесно е да кажем „нужно е да спазваме правилата и животът ще е хубав“. Но не е. Голяма част от гадостите в ежедневната ни среда за живот са си съвсем по правилата. Добутани са да изглеждат по закон; намерена е законовидната им форма. Презастрояването на зелените площи в градовете си е по закон. Абсурдната реституцията – също. Възстановяването на „ниви“ между жилищни блокове – също. Върху които после се появяват новите кооперации. Заменките по морето – също. И инвеститорите са прави да търсят интереса си. Не е луд онзи, който яде зелника. В тъмните времена на прехода се появиха нарочно и порочно родени, лобистки, откровено наивни, или зловредни текстове. Законност срещу справедливост – това е истинското противоречие днес. Колко пъти сте чували фразата „всичко е по закон“? Само в последните дни около строежите по морето – около десет пъти. И – разбира се – законът е толкова разтеглив, че винаги можеш да прикриеш срамотиите с него. Или пък винаги ще има за какво да се хванат властите и да ти спрат строежа – ако се събуди обществен гняв.     И това е по-неприятното противоречие от иначе класическото „растеж срещу природа\". „Растеж срещу природа\" е нещо, което отдавна не ни учудва. Банално е. Ясно е, че интересите на бизнеса и на защитниците на природата често са антагонистични. Още по-баналното е, че големият бизнес и голямата политика са свързани. И екопротестите понякога са толкова наивни в представата си, че нещо друго е възможно. Разбира се, че е възможно нещата да са и по-добре. Но в крайна сметка няма сила на света, която да отдели голямата собственост от голямата политика. И добре се вижда, че и в страните, които са най-ярки жалони на Западния свят, това правило също важи.   Нужно е друго, централно решение   Собственост срещу планиране, законност срещу справедливост, природа срещу растеж. Вижда се, това са възли, които нямат разплитане. Става само с разсичане. Как? Очевидно е нужно бързо осъвременяване на законовата база. Нужно е централно решение, което да догони новите реалности. Често става така – законите трябва да настигат обществените отношения. Казвам го като човек, който более за различни каузи из страната. Има тонове гори, които на книга не са гори, тонове градски паркове и зелени междублокови пространства с детски площадки, които на книга са частни парцели с готовност за строеж. И хората го разбират, едва когато видят машините пред блока си. Очевидна е нуждата от спешна промяна в законодателството, която да въведе нови дефиниции за фактическа зелена площ, гора, дюна и т.н. Ако е нужно – мораториум на всякакви инвестиционни намерени в такива точки, докато се изработи новата законова база. И – вероятно – ще е нужен и по-мащабен фонд за изкупуването на подобни терени. За да има справедливост и за коректни собственици и инвеститори. В момента общини търсят варианти за замени на парче или измислят други креативни решения, за да запазят зелени площи, когато се надигне обществен гняв. Или пък се разчита на намеса на Борисов. После следват дълги шикалкавения в съда, където я някой юрисконсулт „забрави“ да защити публичния интерес, я интересът на собственици и инвеститори премине в пари. А съдебните решения някак си не са особено подвластни на обществения натиск. И така, уж някой проблем е решен, а след някоя година пак се явява, при това „изпран“ през съда.  Ясно е, че е нужно базисно, структурно решение – през промяна в законите – което да помири инвеститори и публика. Защото в противен случай казусът с „Младост“ скоро ще ни се види като мил спомен.    ", "date": "2019.02.05", "title": "В България всичко е \"по закон\". И грабежът, и измамите."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392333-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D1%80%D0%B0%D0%B2%D0%B8%D0%BC-%D1%81-%D0%B1%D0%BE%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D0%BA%D0%BD%D0%B8%D0%B6%D0%BA%D0%B8", "text": "  Дори да е загубена, информацията се пази   Над 2,5 милиона българи, които имат бонови книжки от масовата приватизация, не са се разпореждали с тях повече от 20 години. Някои от притежателите им вече са починали и имат наследници. През 1996 г. на всеки пълнолетен български гражданин се полагаха по 25 000 бона, които бяха раздадени като бонови книжки, с които да участват в приватизирането на държавни компании.     Интересът към боновите книжки бе подновен наскоро, след като финансовото министерство обяви концепция за събуждане на т.нар. спящи акции. Ако притежавате инвестиционните бонове от “втората вълна” на масовата приватизация и не сте ги използвали за закупуване на акции, трябва да знаете, че валидността им изтече на 30 юни 2005 г. Това означава, че собствениците им не могат да ги продават или използват за закупуване на акции. Най-бърза, точна и пълна информация за акциите, закупени с бонове, се получава чрез инвестиционен посредник. Данните за всяка бонова книжка пък се съхраняват електронно в Централния депозитар. Това означава, че дори документите да са били изгубени от притежателя им, има начин за проверка къде са вложени, за да може той или наследниците му да вземат решение как да се разпоредят с тях. Таксата за справката е 24 лв., отнема от 24 до 48 часа Пред “24 часа” изпълнителният директор на Централния депозитар Васил Големански изрично подчерта, че ако концепцията бъде одобрена, ще бъдат водени разговори с инвестиционните посредници за по-поносими такси. Централният депозитар и Националната агенция за приходите пуснаха електронна услуга – проверка за притежаване на акции с ЕГН и ПИК – персоналния идентификационен код, който се издава от данъчните. Така всички желаещи ще могат да проверят дали притежават, или не акции от предприятия, придобити по време на масовата приватизация. Справката дава информация за собствеността върху финансови инструменти като акции, облигации и дялове, в кое дружество са активите и допълнителни данни.   Информацията може да бъде получена на електронен адрес: .   Когато се вземе решение за стартиране на концепцията, това ще бъде широко оповестено. Всеки собственик на такива акции трябва да посети офис на лицензиран инвестиционен посредник по негов избор. Списък на посредниците с адресите и телефоните им е публикуван на електронната страница на Комисията за финансов надзор. Във всеки голям град има по един или по няколко инвестиционни посредници. Проверката може да бъде направена само по три имена и ЕГН, но става по-бързо и лесно, ако боновата книжка или депозитарната разписка са налични, тъй като те имат уникални номера.   Какво може да покаже проверката?   Първият вариант  е съответният собственик да се окаже притежател на акции в дружества, които се търгуват и в момента на фондовата борса. В този случай той има две опции. Едната е да продаде своите акции веднага, тъй като книжата имат пазарна цена. Това става отново със съдействието на инвестиционен посредник, тъй като физически лица не могат да търгуват на фондовата борса. Банките също изпълняват функции на инвестиционен посредник. Посредникът ще направи проверка за актуалните цени и ще отправи оферта. Ако собственикът не е доволен от цената, ще му бъде предложено да направи поръчка към посредника за продажба на акциите на по-висока цена. Поръчката ще задължи посредника да следи дали и кога тя ще бъде достигната и ще направи продажбата в зададените от клиента му параметри. За услугата се заплаща комисиона, която варира в зависимост от продадения пакет и от цената, на която е изтъргуван.   Вторият вариант  пред притежателите на бонови книжки е те да се окажат акционери в компании, които вече не се предлагат на борсата. В този случай осребряването на боновете също е възможно, но чрез извънборсови сделки, които са по-трудни, защото се извършват само ако към тези акции някой прояви интерес. В случай че притежателят на бонова книжка реши да задържи дяловете си в дадена компания, той автоматично придобива правата на акционер. Което означава, че те му дават право да участва чрез общите събрания в управлението им, както и ако се разпределят дивиденти, да ги получава. В този случай трябва да се свърже със съответното дружество. Контактите могат да се намерят на сайта му или в регистрите на Комисията за финансов надзор. От компанията са длъжни да дадат информация имате ли дивиденти, в какъв размер са и как да ги получите. Давностният срок за получаването на дивиденти е пет години. Много от приватизационните холдинги през годините са правили увеличение на капитала си. Когато то е ставало със собствени средства на холдинга, всеки акционер получава безплатно акции и те си остават негови с право на дивидент, докато не бъдат продадени. Когато обаче за увеличението са набирани пари от външни източници, първоначалният брой на акциите на притежателя на книжката се запазва, но делът му в капитала намалява.   Основните правила на финансовия надзор   Комисията за финансов надзор, която контролира фондовата борса и инвестиционните посредници, е оповестила основни правила за ценните книжа. Имам бонова книжка – какво да правя с нея? Къде мога да намеря информация за бившите приватизационни фондове? Проверете дали сте прехвърлили инвестиционните бонове от боновата ви книжка на някой от бившите приватизационни фондове. Ако е така, вие сте собственик на акции от фонда. Информация за бившите приватизационни фондове можете да намерите на интернет страницата на комисията, в рубриката “Поднадзорни лица”, “Списъци”. Можете също така да се обадите в колцентъра на КФН – 0800 40 444.   Какво са ценните книжа?   Те са документ за извършена инвестиция. Основните видове са акциите и облигациите. Акцията е част от капитала на акционерното дружество, която прави притежателя им съсобственик на малка част от него, но и от задълженията му. Тя му дава право да участва в общото събрание на акционерите, да получава информация, както и да получи ликвидационен дял. Облигацията пък е документ за заем на парични средства, предоставени при договорени лихва и срок.   Как печелим от инвестицията в ценни книжа?   Основните начини при акциите са два- дивидент и капиталовата печалба. Дивидентът е част от печалбата, разпределена на толкова равни части, колкото са акциите в капитала му. Решение за разпределяне взема общото събрание. Капиталова печалба е положителната разлика в цената за придобиване и цената, на която са продадени.   Какви документи трябват за сделка с книжа?   Личната си карта и депозитарна разписка за притежаваните книжа. Ако не притежавате депозитарна разписка, можете да заявите нейното издаване в офис на инвестиционен посредник, който действа като регистрационен агент. Попълва се искане за дубликат на депозитарна разписка. Таксата е 10 лв.   Какви документи трябват за сделки с ценни книжа на починал?   Продажбата на ценни книжа, собственост на починало лице, може да се извърши само след процедура по наследство. Необходими документи: депозитарни разписки, удостоверение за наследници, не по-старо от 6 месеца, копия от документите за самоличност на всички наследници, заверени от тях и с подпис, нотариално заверен договор за доброволна делба или пълномощно. Ако наследниците не са роднини по права линия, документ за платен данък наследство, както и препис от смъртен акт.      ", "date": "2019.02.05", "title": "Какво да правим с боновите си книжки"}
{"url": "http://www.classa.bg/%D1%81%D0%B2%D1%8F%D1%82/item/392325-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Освен тримесечни отчети за пазара на електроенергия в рамките на ЕС Европейската комисия публикува аналогични отчети и за пазарите на природния газ. И след като в поредица от три материала ви показах и разказах, картинката с цените на електроенергията е редно да хвърлим поглед и върху тези на природния газ.   Този път, обаче, ще се въздържа от коментари, макар такива да са необходими, най-вече защото данните, които ще видите се отнасят към третото тримесечие на 2018-та г., а от тогава до сега цената на тази стока беше повишавана  .     Данните са за столиците на страните членки.    ", "date": "2019.02.05", "title": "За цената на природния газ в Европейския съюз"}
{"url": "http://www.classa.bg/%D1%81%D0%B2%D1%8F%D1%82/item/392326-%D1%82%D0%B2%D1%8A%D1%80%D0%B4%D0%B8%D1%82%D0%B5-%E2%80%9E%D0%B1%D1%80%D0%B5%D0%BA%D0%B7%D0%B8%D1%82%D1%8A%D1%80%D0%B8%E2%80%9C-%D0%BD%D0%B5-%D0%B8%D1%81%D0%BA%D0%B0%D1%82-%E2%80%9E%D0%BF%D1%80%D0%B5%D0%B4%D0%BF%D0%B0%D0%B7%D0%B5%D0%BD-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC%E2%80%9C", "text": "Твърдите „брекзитъри“ във Великобритания предупредиха премиерката Тереза Мей, че единственото предложение, което вероятно биха подкрепили, за да се излезе от задънената улица за Брекзит, е някакъв вариант на т. нар. „компромис Малтхаус“, предвиждащ отстраняването на „предпазния механизъм“ (който да държи отворена границата между британската провинция Северна Ирландия и Република Ирландия – б.ред.) от проектоспоразумението за напускане на Европейския съюз.     Вицепрезидентът на Европейската изследователска група Стив Бейкър каза, че той и други консерватори евроскептици не могат да подкрепят алтернативата, която смятат, че е предпочитана от Тереза Мей – добавка към договореното вече с ЕС споразумение. Бейкър е един от петимата депутати от „задните скамейки“, които ще се срещнат в понеделник с министъра за Брекзит Стив Баркли. Това ще бъде първата среща на новата работна подгрупа, която има за цел да проучи дали са възможни технологични решения, които да елиминират „предпазния механизъм“.     „Компромисът Малтхаус“, по името на държавния министър Кит Малтхаус, който го лансира, предвижда замяната на непопулярния предпазен механизъм с алтернативни технологични методи, които да предотвратят възстановяването на твърда граница в Ирландия. Той се подкрепя от Бейкър, от други евроскептици и от подкрепящите оставането в ЕС бивши министри Ники Морган и Деймиън Грийн. Последните двама ще присъстват на срещите с Баркли във вторник и сряда.     „Що се отнася до мен, „компромисът на Малтхаус“ е единственият начин, позволяващ да се постигне споразумение с Брюксел“, каза Бейкър, давайки да се разбере, че само преработването на проектоспоразумението с цел отстраняване на предпазния механизъм би задоволило консерваторите привърженици на Брекзит. Миналата седмица депутатите гласуваха подкрепа на поправка, наречена на името на влиятелния консерватор сър Греъм Брейди, призоваваща да се проучи възможността за митнически режим, базиран на нови технологични решения, но не е ясно дали такава технология съществува. Мей също така нареди на главния прокурор Джефри Кокс да проучи две други предложения, които могат да бъдат представени на Брюксел – дали е възможно да се сложи времево ограничение на предпазния механизъм, или да бъде въведена опция за едностранен изход (от този механизъм – б. ред.) за Обединеното кралство. Премиерката се готви да отиде в Брюксел, за да представи конкретни предложения за изход от задънената улица за Брекзит, след като първоначалният вариант на споразумението, което тя договори, бе отхвърлен с мнозинство от 230 гласа миналия месец – най-тежкото поражение, понесено от британско правителство (в парламента) в съвременната история. Хора от „кухнята“ на Даунинг стрийт обаче не разкриват кога тя смята да замине, нито дали това ще стане тази седмица. Очаква се Тереза Мей да прекара понеделника в офиса си, работейки над следващите ходове за Брекзит, които да представи на скептичния и не изглеждащ благоразположен Европейски съюз. От Даунинг стрийт заявиха, че искат да отворят отново споразумението, но консерваторите – хардлайнери за Брекзит, подозират, че това не е вярно, и казаха, че според тях Кокс възнамерява само да състави „общ тълкувателен инструмент“ – юридическо допълнение, уточняващо някои аспекти на споразумението за оттеглянето от ЕС, но което на практика ще остави там предпазния механизъм, отхвърлен от десницата в Консервативната партия и от Ълстърските юнионисти. Бейкър писа в Туитър в неделя сутринта, че ще възникнат сериозни проблеми, ако Мей се задоволи само с едно юридическо допълнение, и се очаква именно това да бъде позицията, която той и другите двама привърженици на Брекзит – Маркус Фиш и Оуен Патерсън, от новата подгрупа, активно ще застъпят, когато се срещнат с Баркли в понеделник. Вътрешният министър Саджид Джавид по-рано изглежда подкрепи в интервю за Би Би Си идеята за алтернативните технологии, като каза, че правителствената гранична служба за охрана му е показала, че няма нужда от твърда граница и че единственото, което липсва, е „добра воля от страна на ЕС“. Той отхвърли също така появилите се през уикенда в пресата съобщения, че стратезите на Даунинг стрийт обмислят свикването на предсрочни парламентарни избори на 6 юни, ако Мей не успее да прокара някакво споразумение за Брекзит през парламента. „Последното нещо, което искаме, са парламентарни избори, хората няма да ни простят това, – каза Джавид в шоуто на Андрю Мар по Би Би Си. – Те искат политиците да си свършат работата. Даден им е ясен мандат и сега е наш ред да го изпълним.“ Има признаци, че консерваторите са започнали да се готвят за евентуални предсрочни избори. Миналата седмица шефът на изпълкома на партията сър Мик Дейвис постави торите на „бойна нога“ и засили действията по събиране на спонсорски дарения под предлог, че предстоят местни избори през май. Сайтът „Бъзфийд“ съобщи, че предложенията за извънредни избори не са били посрещнати добре от депутатите консерватори. Според изтекли размени на съобщения в WhatsApp, сайтът твърди, че депутатът от задните редици Конър Бърнс е предупредил председателя на партията Брандън Луис, че всякакви приказки за избори са „много объркващи“ и настоя той да ги прекрати. Когато той отговори, че партийният щаб се фокусира върху местните избори, това бе охарактеризирано като „неотрицание“, и други депутати също настояха председателят напълно да изключи (предсрочни избори). Социологическо проучване на агенция „Опиниум“ по поръчка на вестник „Обзървър“ показа, че консерваторите (с 41 на сто) водят със 7 процентни пункта пред лейбъристите, но малцина вярват, че партията би рискувала да отиде на избори под ръководството на Мей след катастрофата през 2017 г., когато торите загубиха абсолютното си мнозинство (в парламента). Джавид каза, че не вижда смисъл Мей да се опитва да постигне компромис с лейбъристите и техния лидер Джереми Корбин за сделка, при която Обединеното кралство да остане в митнически съюз с ЕС след Брекзит. Според него такава сделка не би получила мнозинство в Камарата на общините, донякъде защото „другата половина от Лейбъристката партия казва, че иска втори референдум“, но също и защото „това би отнело гласове от консерваторите и просто не може да се приеме“. Вътрешният министър бе притиснат да отговори и дали смята, че сценарият за Брекзит без споразумение е безопасен за страната. ЕС вече заяви, че Великобритания няма повече да бъде част от европейската система за заповеди за арест, която позволява заподозрени за престъпления да бъдат връщани в Обединеното кралство. Джавид каза, че при липса на споразумение ще има „промяна във възможностите“. „Някои възможности, на които разчитаме за нашата сигурност, като бази данни, заповеди за арест и други – това, разбира се, ще се промени. Не казвам, че ще имаме равностойни възможности. Ще продължим обаче да бъдем сигурна страна. Повечето от тези възможности бяха създадени през 2015 г. Ние бяхме безопасна страна тогава, ще останем безопасна страна и при сценарий без споразумение“, заяви той. БТА", "date": "2019.02.05", "title": "Твърдите „брекзитъри“ не искат „предпазен механизъм“"}
{"url": "http://www.classa.bg/%D1%81%D0%B2%D1%8F%D1%82/item/392327-%D0%B7%D0%B2%D1%83%D1%87%D0%B5%D0%BD-%D1%88%D0%B0%D0%BC%D0%B0%D1%80-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Италия удари звучен шамар на Европейския съюз: Наложи вето на изявлението на ЕС, с което се признава Хуан Гуайдо за президент на Венецуела       По-рано Италия само се закани, но днес наложи ВЕТО. Браво, Италия! Италия е наложила вето на изявление на Европейския съюз, в което Хуан Гуайдо се признава за временен президент на Венецуела, съобщават руски медии, позовавайки се на източник. Това съобщи Нюс бг.   Венецуелският президент Николас Мадуро потвърди днес, че отхвърля ултиматума на основните страни от ЕС да свика нови президентски избори, като отново изтъкна, че проведените през май миналата година избори в страната са били законни. «Според информацията, с която разполагам, Италия, на неформална среща на външните министри на страните членки на ЕС, провела се на 31 януари — 1 февруари в Букурещ, наложи вето на изявление от името на ЕС, което трябваше да бъде направено от ръководителя на европейската дипломация Федерика Могерини и в което се казва, че ЕС ще признае Гуайдо, ако не бъдат организирани нови президентски избори», посочил източникът.     Според източника е било обявено, че Европейският съюз, заедно с Уругвай, планира да проведе първата министерска среща на международната контактна група за Венецуела на 7 февруари в Монтевидео. Рим все още не е потвърдил официално информацията, но тя идва само няколко дни, след като италианският заместник-министър на външните работи Манлио ди Стефано подчерта, че Италия не признава лидера на венецуелската опозиция и председател на парламента като временен президент на страната в контекста на ескалиращата политическа криза в латиноамериканската страна. На 26 януари седем европейски страни, сред които Великобритания, Германия, Франция, Испания и Белгия, издадоха ултиматум на Мадуро, изтъквайки, че той разполага с осем дни да свика извънредни президентски избори, или те ще признаят Гуайдо за временен президент на страната. Гуайдо се самопровъзгласи за президент на 23 януари и веднага беше признат от САЩ, както и от редица други страни.  ", "date": "2019.02.05", "title": "Звучен шамар на Европейския съюз"}
{"url": "http://www.classa.bg/%D1%81%D0%B2%D1%8F%D1%82/item/392328-%D0%B1%D1%80%D0%B5%D0%BA%D0%B7%D0%B8%D1%82-%D0%BA%D0%B0%D0%BA%D0%B2%D0%BE-%D1%81%D0%BB%D0%B5%D0%B4%D0%B2%D0%B0", "text": "Депутатите отхвърлиха споразумението на Тереза Мей на 15 януари с рекордно мнозинство от 230 души. На 29 януари се върнаха в Камарата на представителите да дебатират правителствения отговор           Мнозинството гласува в полза на необвързваща поправка, която отхвърли възможността за Брекзит без споразумение. Също така те гласуваха в полза на поправка, призоваваща резервния план да бъде заменен с „алтернативни споразумения, избягващи твърди граници“ в Ирландия, но като цяло подкрепиха сделката на Премиер-министъра. Следващата стъпка е Премиер-министърът да потърси промяната, която депутатите изискват. Ако ЕС се съгласи с промените и депутатите подкрепят поправеното споразумение, това би било огромно постижение за Премиер-министъра. Но висши политици от ЕС казаха, че няма да отворят отново законовите текстове на оттегленото споразумение, което е преговаряно с Великобритания. Ако членовете на Парламента не са удовлетворени от някакво поправено споразумение, което им се представи, те могат да го отхвърлят отново. Тереза Мей обеща също, че дори ако тя не успее да получи промените, които желае, ще се върне в Камарата на представителите в средата на февруари и ще предостави на депутатите допълнителен ден за дебати. И после какво? Това са някои от вариантите. 1. Няма споразумение Ако Парламентът не се съгласи на споразумение, и не последва нищо друго, основната позиция ще бъде Брекзит без споразумение. Законът е вече в действие, което означава, че Великобритания ще напусне ЕС на 29 март 2019. Във всеки случай, според правилата на ЕС    Великобритания тогава ще напусне. Правителството може би ще иска да прокара някакво законодателство като подготовка за липса на споразумение, но това не е твърде съществено. Така че, въпреки че мнозинството от депутатите дадоха знак, че са против излизането без споразумение, те със сигурност ще трябва да направят нещо друго, за да го предотвратят. 2. Голямо предоговаряне Правителството може да предложи договаряне на съвсем ново споразумение за Брекзит. Това няма да бъде въпрос на извършване на минимални настройки и прегласуване.         Вместо това, би могло да има пълно предоговаряне, което ще отнеме известно време и почти сигурно ще означава удължаване (разширяване) на член 50, за да се отложи Брекзит. Това ще изисква две ключови стъпки. Първо, Великобритания ще трябва да направи искане пред ЕС за удължаване. Това може да бъде постигнато, но само ако всички държави от ЕС са съгласни при гласуването в Съвета на Европа. Второ, Правителството ще трябва да помисли за някакъв нужен инструмент за промяна на дефиницията на „деня на излизане“ в акта за напускане на ЕС. Депутатите ще имат възможността да гласуват тази промяна. Ако ЕС откаже да открие отново преговори, правителството ще трябва да работи върху някоя от другите възможности. 3. Нов референдум Правителството би могло да избере да направи нов референдум. Евентуалното предоговаряне ще изисква удължаване на чл. 50. Но за референдум преди 29 март вече е твърде късно. Освен това той не може да стане автоматично. Правилата за референдум са заложени в закон, наречен Политически партии, Избори и Референдуми, акт 2000. Ще трябва да има нов закон, за да стане възможен един референдум и за да се определят правилата, като например кой ще има право да гласува. Няма как това да стане набързо, тъй като е нужно време на Изборната комисия да обмисли и да се произнесе по въпроса за референдум.         Въпросът в този случай се определя от закона. Дори законът да бъде прокаран, референдумът не може да стане веднага. Трябва да бъде определен законов „срок за референдум“, преди да се извърши самият вот. Експертите от Конституционния факултет на Лондонския Университет смятат, че минималното време за всички необходими стъпки е около 22 седмици. Дори и този срок да бъде намален малко, това отново ни води далеч след края на март. 4. Свикване на цялостни избори Тереза Мей може да реши, че най-добрият изход от капана са предсрочни избори – за да получи политически мандат за своето споразумение.       Тя няма правомощието просто да свика избори. Но, както през 2017, тя може да поиска от депутатите да гласуват за предсрочни избори при условията на Фиксираните Условия за Парламентарни Действия. Този ход ще трябва да се подкрепи от две трети от членовете на парламента. Най-ранната дата за избори би била 25 работни дни след гласуването, но може и повече – Премиер-министърът ще избере точната дата. Както и при плановете за „предоговаряне“ и референдум, тази посока също включва искане пред ЕС да удължи чл. 50. 5. Пореден вот на недоверие Лейбъристите могат да внесат нов вот на недоверие в правителството по всяко време.   Обявяване на нов вот на недоверие     Други възможности   Европейския Съд постанови, че ще бъде законно  Великобритания едностранно да отмени чл. 50, за да отмени Брекзит (без да е необходимо съгласието на останалите 27 страни от ЕС). При правителство, което все още е обвързано с Брекзит, е много вероятно такова значимо събитие като нов референдум или смяна на правителството да се наложи преди този ход. След като Тереза Мей оцеля при оспорването на нейното лидерство, според устава на Консервативната партия тя няма да се изправи пред подобно нещо в следващите 12 месеца. Но тя винаги може да реши да подаде оставка, ако не може да прокара своето споразумение и не е готова да смени курса.   Това би дало старт на кампания за лидер на Консерваторите, което може да доведе до излъчването на нов Премиер. Тя може също да бъде подложена на натиск да подаде оставка, ако депутатите гласуват вот на доверие – това ще бъде подобно на вот на недоверие, но без същите автоматични последствия. Това също може да доведе до смяна на Премиера или дори смяна на правителството. Който и да поеме управлението обаче, ще се изправи пред същите основни възможности за Брекзит.   Автор:  Питър Барнс  Източник: BBC  Авторът е главен политически анализатор на ББС  Заглавието е редактирано  Превод за ГЛАСОВЕ: Екатерина Грънчарова  ", "date": "2019.02.05", "title": "Брекзит: какво следва"}
{"url": "http://www.classa.bg/%D1%81%D0%B2%D1%8F%D1%82/item/392324-%D1%81%D1%8A%D0%B2%D1%81%D0%B5%D0%BC-%D1%81%D0%BA%D0%BE%D1%80%D0%BE-%D0%BA%D0%B8%D1%82%D0%B0%D0%B9-%D1%89%D0%B5-%D0%B5-%D0%BD%D0%BE%D0%BC%D0%B5%D1%80-1-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%BE", "text": "19-и век беше столетието на Европа, 20-и - на Америка. В началото на това хилядолетие мнозина предричаха, че 21-ви век ще бъде столетието на Азия. Заблуда: това е векът на Китай.               „19-и век беше столетието на Европа, 20-и - на Америка. В началото на това хилядолетие мнозина предричаха, че 21-ви век ще бъде столетието на Азия. Заблуда: това е столетието на Китай. Непрекъснато четем вестникарски заглавия: „Китайците идват“. Но това е втората заблуда: китайците са вече тук. През последните 40 години те извършиха скок напред, който е безпримерен в световната история. БВП на Китай се увеличи 60 пъти, а доходите на глава от населението - 100 пъти. От 2010 година насам Китай е най-могъщата търговска сила в света, а от 2012 - втора по големина световна икономика. В рамките на следващото десетилетие Китай ще изпревари САЩ\", пише авторът и припомня, че между 700 и 800 милиона китайци прескочиха границата на бедността и влязоха в средната класа. А според прогнозите, до 2020 година и останалите ще се отърват от бедността. През 2021 година доходът на глава от населението трябва да достигне 12 хиляди долара годишно. Очаква се до 2035 година Китай да се присъедини към средната група развити индустриални страни, а през 2049 да излезе начело, отбелязва Тео Зомер и продължава:     Китайският мастърплан   „Проектът „Made in China 2025\" е грандиозна програма за икономическо развитие с цел до средата на следващото десетилетие да бъдат изпреварени всички индустриални държави. Дотогава в десет ключови промишлени сектора Китай трябва да се превърне във водеща сила, като за целта държавата подпомага индустриалците със стотици милиарди долари. (…) Президентът на Китай Си Дзинпин иска държавата му да стане първа сила в световната политика. Ръководството в Пекин смята да възроди величието и достойнството на китайската цивилизация и да остави зад гърба си униженията, на които страната е била подложена в продължение на стотина години след насилственото си отваряне към света в резултат от първата Опиумна война през 1839-1842 година. Лидерската воля на Си Дзинпин променя глобалното съотношение на силите. Той има велики планове за Народната република, която трябва да излезе от ролята си на регионална сила и да застане „в центъра на световната сцена\". Си иска да превърне Китай в най-мощната военна сила, в най-голямата и водеща научна нация, в лидер на иновациите, в инфраструктурна суперсила, в предводител на борбата срещу климатичните промени, в световна културна и футболна сила.\" Тео Зомер смята, че сред днешните политически лидери Си Дзинпин е единственият, който има глобална стратегия. Авторът дава за пример огромните китайски инвестиции за новия „Път на коприната\" - предвидени са 1000 милиарда долара. „Китай призова около 100 страни и организации да участват в изграждането на „Пътя на коприната\" като процъфтяващ коридор за икономическо сътрудничество. Лозунгът гласи „омрежване\", а целта е изграждането на инфраструктура: железници и пътища, тръбопроводи, електроцентрали, язовири, мрежи от оптични кабели - всичко това трябва да залегне в основата на един безпримерен икономически скок. (…) Китайците напредват стъпка по стъпка, регион по регион, сектор по сектор - в съзвучие с древната китайска мъдрост „Когато пресичаш реката, трябва да опипваш със стъпалата камъните по дъното\". И мислят много напред. До 2049 година, когато ще бъде отбелязана 100-годишнината от основаването на Китайската народна република, „Поднебесната империя\" трябва да се превърне в една „богата, могъща, демократична, култивирана, хармонична и красива\" страна\", пише авторът и отбелязва, че много държави по света възприемат китайския възход като заплаха: \"Китайският проект за новия \"Път на коприната\" изобщо не е толкова безобиден, колкото изглежда на пръв поглед. Със своите инвестиции и кредити Китай си създава сфери на влияние по цялото земно кълбо (...) и силно разклаща досегашния световен ред. (...) Редица наблюдатели дори виждат на хоризонта нова Студена война. Която, разбира се, няма почти нищо общо с едновремешния конфликт между Изтока и Запада, между Москва и свободния свят. Във военно и в политическо отношение Съветският съюз беше велика сила, но икономически нямаше никакво значение за Запада, който безболезнено можеше да налага на СССР ембарго, бойкоти или санкции. Съвсем друго е положението с Китай, чиято икономика е толкова тясно свързана с останалия свят, че една търговска война, камо ли пък Студена война, би била пагубна за мнозина.\" Надеждата, че растящото благосъстояние ще превърне Китай в демокрация, се оказа илюзорна, пише по-нататък Тео Зомер и твърди, че Си Дзинпин не само е загърбил въведения от Дън Сяопин принцип на колективното ръководство, но и е създал условията за нов култ към личността, който много напомня на култа към Мао.   Когато в Китай се разсипе един чувал ориз   „Отменено беше разделението между икономика и политика, което просъществува известно време, при това не само в зачатък. Съвсем целенасочено Си взе всичко под свой контрол: партията, армията, предприемачеството, медиите. Той отмени ограничението от два мандата за президентския пост и вписа в конституцията „Мисленето на Си Дзинпин\". И това не е всичко: Си е на път да покори обществото чрез една дигитална диктатура за контрол над възгледите и морала, която напълно засенчва Оруеловата „1984\". Под ръководството на Си Китай поема по пътя от авторитарна към тоталитарна държава. Си скъса и с културата на въздържанието, наложена от Дън - Китай се превърна в експандираща и „надцакваща\" сила, а във външната политика Си практикува „дипломация на велика сила\". Докато навремето Дън настояваше, че Китай не е модел за други страни, днес Си Дзинпин хвали своята система като образец за другите - като алтернатива на западния модел, който се характеризирал с „разединени общества, безкрайни смени на властта и социален хаос\". Все още не сме навлезли в нова Студена война, но поредната надпревара между системите вече е факт. Този път се броят не армиите и ядрените арсенали, а парите. Си Дзинпин превърна търговията и инвестициите в оръжия, а неговият „Път на коприната\" му осигурява последователи по всички континенти. Крайно време е брюкселската общност да сложи на кантара икономическите шансове, свързани с възхода на Китай, и трезво да ги съпостави с рисковете за политическата сфера и за сигурността, извиращи от този възход.\" В края на публикацията Тео Зомер пише: „Навремето казвахме: „Какво ни засяга, когато в Китай се разсипе един чувал ориз!\". Случващото се в \"Поднебесната империя\" нямаше никакво значение за нас. Днес е друго: когато в Китай се разсипе един чувал ориз, трепери цялата Земя\".        ", "date": "2019.02.05", "title": "Съвсем скоро Китай ще е номер 1. Във всичко."}
{"url": "http://www.classa.bg/%D1%81%D0%B2%D1%8F%D1%82/item/392315-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8%D0%BC-%D0%B2%D0%B8,-%D0%B3-%D0%BD-%D0%B1%D0%BE%D1%80%D0%B8%D1%81%D0%BE%D0%B2", "text": "Ако Борисов дари на църквата половината от личното си богатство, значи е много набожен човек. Но ако просто така ѝ отпуска от парите на данъкоплатеца, някой може и да си помисли, че разглежда държавата  като своя бащиния.           Закъснява ви заплатата? Имате спешна нужда от операция? Детето иска нови маратонки? Не звънете за бърз кредит, помолете Бойко Борисов. Не, това не е реклама. Но би могло да бъде. Отдавна вече не живеем в онези времена, когато просителят се е хвърлял в краката на владетеля, за да измоли нещо - имот, титла, пари, живота си. Но ето, че в 21 век, в страна-член на ЕС, каквато е България, често се случва именно това - премиерът е молен лично, за да (се) свърши някаква работа. Единственото условие изглежда е молителите да не са случайни хора, така че удовлетворената молба да добави нова стойност към личния имидж на премиера.   За много хора в България тази “култура на контакта” не е осъдителна - разбират я. Тя действа, впрочем, още от времената на тоталитарния режим, когато дефицитът на стоки правеше познанствата с продавачки от магазините “Валентина” особено ценни - заради уреждането на стоки “под масата”. Обикновено срещу друг вид услуга.   Но днес в страната-член на ЕС има ясно разписани правила и механизми как се одобряват, отпускат и изразходват публични средства. А прескачането на тези правила, както и на институциите, които би следвало да ги спазват, обезсмисля и обезценява правовия ред. Разходването на публични средства трябва да се аргументира - и приоритизира. Ако приемем, че това става през държавния бюджет, значи всяка промяна на приходите и разходите на ведомствата не може да се случва по нечия приумица.   \"Патриархът лично ме помоли \"   Тези дни правителството отпусна допълнителни 5 милиона лева за Дирекция \"Вероизповедания\", а аргументът даде самият премиер още в началото на заседанието: \"Патриархът лично ме помоли за парите, които им се полагат, да им бъдат преведени по-бързо, за да могат да изплатят заплатите на свещениците\". Известно е, че Борисов винаги откликва на молбите на „синодалните старци\" - например за ремонт на манастири или църкви, а сега и за заплати. Богоугодно или рейтингоугодно дело е това? И защо го прави? Дали защото в представите на премиера Църква и Бог са едно и затова той с лекота раздава милиони от общите пари - тези на данъкоплатците. Или защото макар вяра и църква в България да не вървят ръка за ръка, 2,2 милиона българи, по данни на “Галъп”, все пак вярват в Църквата, която, впрочем, се ползва с особено голямо одобрение и сред институциите. В същото време е факт и това: преди няколко години, когато работещите в “Напоителни системи” излязоха на протест, тъй като месеци наред не бяха взимали заплати, премиерът не бе така реактивен.   Ако Бойко Борисов реши да дари на църквата половината от личното си богатство, това ще означава, че е много набожен човек. Но ако просто така отпуска от парите на данъкоплатците, човек може и да си помисли, че разглежда държавата като своя бащиния. В резултат благодарността е персонална, макар парите да са обществени. Или както пишеше на онзи плакат във Варна след отпускането на 1,4 милиона лева: “Благодарим Ви, г-н Борисов, че спасихте “Спартак Варна\"!”. Умилен премиерът дори заяви как “можем да даваме по 1 милион лева годишно за детско-юношеските футболни клубове\". Тази щедрост не стига обаче до Националната астрономическа обсерватория в Рожен, която при люти зими остава без ток и чак сега получи обещание да ѝ бъдат осигурени 100 000 лева за генератор.   Към молбите на безименни групи от “малки хора” Борисов очевидно не е така отзивчив. Вероятно защото някои от тях излизат на протести, а други не са така значими като социална позиция и затова приносът им за рейтинга би бил незначителен. Пък и едно е да вземеш решение под външен натиск, друго - от “добро сърце”. А в краен случай може и да се пофлиртува популистки - както Борисов направи със смазаните от безпаричие и липса на перспектива металурзи от ОЦК-Кърджали: “Вие сте прости и аз съм прост, затова се разбираме”. Но като изключим тази паметна реплика, с друго така и не помогна.   Б.Б   По разпореждане на Борисов през октомври 2010 правителственият самолет \"Фалкон 2000\" излетя извънредно за Бургас, откъдето транспортира до София председателя на Съюза на българските артисти Христо Мутафчиев, получил инсулт по време на снимки. В същото време тези дни след побой над фелдшерка оставки депозира почти целият екип на Центъра за спешна медицинска помощ в Горна Оряховица, обслужващ пет общини с около 60 000 души. И ако след преговорите тези хора не се върнат на работа, нека премиерът бъде така добър да остави телефонния си номер, за да му звънят при нужда.   \" Благодарим на премиера \"   “Благодарим на премиера за пореден път”, заяви Мелнишкият епископ Герасим, главен секретар на Светия синод, по повод отпуснатите 5 милиона лева. И отбеляза колко значима е тази помощ най-вече за малките населени места - „за да има свещеници за построените църкви\". Църквите обаче стоят празни, в това число и голяма част от онези 140, които бяха обновени със средства от Програмата за развитие на селските райони. Няма официални данни какви заплати получават свещениците и какви осигуровки се плащат. А тъй като БПЦ не плаща данъци върху приходите си, преди да слушаме благодарствени слова към премиера, би било добре да научим как БПЦ разпределя милионите, които получава от свещоливницата, от имоти, от гробищни паркове, а и от наеми на ресторанти, паркинги и заведения към повечето големи храмове, които са и туристически обекти.  ", "date": "2019.02.05", "title": "\"Благодарим Ви, г-н Борисов!\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392316-%D0%B3%D0%BE%D1%80%D0%B5%D1%89%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0-%D1%87%D0%B5%D1%82%D0%B5", "text": "Атрактивна девойка, която обявява прогнозата за времето по телевизията от плаж в Аржентина, влезе в остър спор с мъж, след като колегата ѝ забеляза, че той я снима с телефона си отзад. 25-годишната Сол Перез съобщаваше прогнозата на живо за местна програма, когато водещият от студиото я прекъсна и посочи мъжа, извадил телефона си зад гъба ѝ. \r\n   \r\n    На кадрите, разпространвявани в социалните мрежи, се вижда как тв водещият Поло Алварез прекъсва от студиото разговора с колежката си, включила се крайбрежен курорт, с думите: „Няма да водим този разговор сега и ще го оставим така, но не ми хареса какво правеше той\". Русата синоптичка веднага се обръща към подсмихващия се мъж с думите: „Господине, какво правите?\". А той най-откровено отговаря: „Изпращам това на приятелите си\".  \r\n   \r\n   „Добре, но какво записвахте? Защото аз бях с гръб. Момчетата в студиото видяха, че записвате неща, които не е добре да бъдат снимани\". Спорът продължава и Сол обяснява на господина, че няма проблем да снима общи кадри, но не и задните ѝ части. Които по време на излъчването са изложени щедро на показ от късите и впити тесни панталони, които тя носи.  \r\n   \r\n   Хората в социалните мрежи реагираха бурно, тъй като освен като синоптичка, Сол се изявява и като Инстаграм звезда, където основният акцент е именно върху задника ѝ. „Защо тя постоянно рекламира задника си, ако не иска да бъде сниман? Или иска да ѝ плащат за авторски права?\", чудят се потребители.  \r\n   \r\n       „Тя е известна с показването на задника си, а сега се притеснява от нещо подобно? Все едно Люис Хамилтън да се оплаква от висока скорост\", коментират зрители. \r\n    ", "date": "2019.02.05", "title": "Гореща синоптичка чете...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392317-%D0%BC%D0%B0%D1%80%D1%82%D0%B8%D0%BD%D0%B0-%D1%8E%D1%80%D1%83%D0%BA%D0%BE%D0%B2%D0%B0-%D0%BB%D1%8A%D1%81%D0%BD%D0%B0", "text": "Мартина Юрукова си няма съществена работа и затова се е заела с пускането на свои предизвикателни фотоси в мрежата. Най-вероятно сериозните ангажименти й липсват, както и мъжко присъствие, затова блондинката не спира да рекламира голото си тяло в Инстаграм.      Доскоро атрактивната плеймейтка залагаше на дълбоки деколтета, впити панталони и клинчета, бельо и бански, но реши да предприеме по-сериозни мерки, за да бъде забелязана по-добре, пише HotArena. И затова се пусна буквално гола. На последния кадър, който е качила, позира по корем и чупка в кръста, за да подчертае имплантираното със силикон дупе.          На предпоследния пък акцентът пада върху част от огромните й гърди. Съвсем ясно е, че не й се работи и вместо това се опитва да бъде достоен интернет инфлуенсър, но не й се получават нещата, тъй като не я търсят за рекламно лице на дрехи, козметика или дори бельо.", "date": "2019.02.05", "title": "Мартина Юрукова лъсна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392318-%D1%81%D0%B5%D0%BB%D0%B8%D0%BD-%D0%B4%D0%B8%D0%BE%D0%BD-%D0%BF%D0%B0%D0%BA-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0", "text": "Оказа се, че Селин и сега попадна в епицентъра на обективите и то пак по скандален начин. Тя бе изловена от папараци на излизане от хотела, в който бе отседнала във френската столица. Канадската певица неотдавна изгуби доста от теглото си и реши, че вече ще залага на нов стил на обличане. Очаквано или не но повод за всеобщата истерия, която тя предизвика, отново бе изборът й на тоалет.     50-годишната певица напусна сама хотела. Тя реши да тръгне на разходка из френската столица. За целта Селин бе облечена в ярко жълта копринена рокля с качулка. За обувки тя бе заложила на висококачествени маратонки. Върху роклята си тя бе облякла палто, което по краищата си приличаше на плетена жилетка.          Облечена от главата до пети в колекциите на „Мезон Маргиела“, тя изглеждаше доста ексцентрична. Мнозина обаче казват, че този стил на обличане изобщо не отиват на годините й. А вие какво мислите? Споделете с нас в коментарите. Няколко вечери след това тя бе изловена с друга странна рокля. Певицата се появи в плетена мини-рокля от Chanel, обувки с остър връх и фуражка. С тази си визия Селин Дион повтори най-актуалните модели от сезон есента/зимата 2018/2019. Въпреки това Дион прибави собствена щриха върху облеклото си като завърза черен шифонен шал над шапката си.            ", "date": "2019.02.05", "title": "Селин Дион пак скандализира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392319-%D0%B6%D0%B5%D0%BD%D0%B8%D1%82%D0%B5-%D0%B8%D0%BC%D0%B0%D1%82-%D0%B8-%E2%80%9E%D0%B7%D0%B8%D0%BC%D0%BD%D0%B0-%D0%B2%D0%B0%D0%B3%D0%B8%D0%BD%D0%B0%E2%80%9D-%D0%B8-%D1%82%D1%8F-%D0%B5%E2%80%A6", "text": "Когато стане въпрос за женските полови органи всеки мъж изтръпва и почва да си мисли само за секс. Самите дами пък са изключително чувствителни и в буквален, и в преносен смисъл щом стане дума за интимните им части.      Разбира се има и доста странни неща, свързани с интимните части на жените. Разкрихме  . Доста преди това пък ви показахме  . Сега обаче английска гинеколожка шокира целия свят. Тя каза, че съществува „зимна вагина”.  И така – наскоро  Мери Бърк, бивша акушерка NHS (National Health Service UK) и старша медицинска сестра в клиниката по пластична и естетична хирургия в Лондон , направиха доста странно изявление. Според експерта не само кожата на жените страда от сух въздух през зимата, но и ... вагината. Предполага се, че през зимата гениталиите преминават в „режим на суша”.    Събрахме мнение от гинеколозите дали това е вярно и дали трябва жените да се притесняват от това странно явление наречено „зимна вагина”.   Акушерката Мери Бърк  предупреди жените, че тази „суша” може да се разпространи във всяка област на тялото поради понижаването на температурата, причинявайки ефект на „зимна вагина”. Според Бърк, прекарването на много време в отопляеми помещения намалява количеството влага във въздуха. А сухотата, която изпитваме, често се простира до всеки сантиметър на женското тяло, включително вагината.      • Пийте ябълков сок, богат на фитоестрогени, който може да елиминира хормоналния дисбаланс (това е причината за сухота на вагината).  • Яжте спанак, зеле и броколи. Те съдържат хранителни вещества, които предпазват от сухота и подобряват кръвообращението.  • Има диня - тя съдържа цитрулин, който отпуска кръвоносните съдове, насърчава кръвообращението и притока на кръв към гениталиите.  • Пийте кокосова вода - съдържа лауринова киселина, която се бори с вредните бактерии (те могат да причинят вагинални инфекции).  • Има сладки картофи - бета-каротинът, който се намира и в морковите, се превръща в витамин А в тялото и влияе върху здравето на вагината.  • Не бъдете нервни - стресът води до намаляване на нивото на естроген при жените, което може да изсуши кожата.  • Използвайте овлажнител, защото централното отопление изсушава въздуха.  • Не забравяйте за упражнения - доказано е, че спортът подобрява кръвообращението и намалява стреса.  • Не използвайте ароматизирани сапуни и пяна за баня - те дразнят чувствителната кожа на вагината и променят нейното рН.   Въпреки това, други експертите не са съгласни, че зимният сезон някак си засяга вагината.   Гинеколожката от Сан Франциско Джен Гюнтер  смята, че жените не трябва да се притесняват от „зимната вагина”. Докторът по медицински науки пое мисията да разсее мита за странна нова диагноза и то по доста забавен начин. Тя написа пост, в която предполага, че ако зимата някак си е повлияла на състоянието на вагината, тогава никой в Канада не би правил секс от декември до март. Тя също така отбеляза, че влагата във влагалището няма нищо общо с външната среда: „Вагината е толкова „напреднала”, че почти се грижи сама за себе си. Не е нужно да я затопляте или охлаждате – тя си има оптимална температура. Вие дори не трябва да я почиствате - вагината го прави сама. Същото важи и за хидратацията - това се дължи на вътрешната екосистема на вагината, а не на външната среда. Вагиналната сухота може да бъде резултат от ниските нива на естроген, странични ефекти от приема на определени лекарства (противозачатъчни хапчета, антихистамини, антидепресанти, диуретици - те могат да повлияят отрицателно на нивото на секрецията във влагалището) и дори да са резултат от инфекция. Температурата на околната среда и мокрият бански костюм не влияят на вагиналната екосистема. Единственият начин временно да изсушите влагалището е да насочите сешоара към нея. И за Бога, не го правете! Вагината поддържа постоянна температура, защото тя е вътре в тялото ви. Жените нямат пойкилотермия (състояние на тялото, при което телесната температура на живо същество варира в широки граници в зависимост от температурата на външната среда)”.   Любов Виноградова, акушер-гинеколог, която е и специалист по плодовитост, както и кандидат на медицинските науки в клиниката , заявява следното: „Вагиналната сухота е състояние на лигавицата, при която тя губи обичайната си еластичност, нормална гладкост, както и способността за освобождаване на естественото смазване. Плоскоклетъчният епител на вагината се състои от четири слоя: базален, парабазален, междинен и повърхностен. Междинният слой на вагиналния епител е богат на гликоген. Largengans клетки във вагиналния епител са получени от костния мозък. Те осигуряват локален имунен отговор”.   Експертът отбеляза, че пациенките от различна възраст често идват при нея за консултация с оплаквания от вагинална сухота. Функционирането му се влияе от: състоянието на хормоналния фон, липсата на възпалителни процеси, инфекциозните заболявания, редовността на сексуалния живот (това са само част от тях).   Основната и най-честата причина е хипоестрогенизъм (дефицит на естроген в организма). Може да се дължи на настъпването на менопаузата, когато броят на естрогените намалява физиологично, лигавицата и дермата стават по-тънки и може да има чувство на сухота, а понякога и пукнатини в областта на вагината. Сухота може да наруши жените след раждането, особено по време на кърмене.   „В онези дни, когато върху тялото се поставя повишено натоварване под формата на преживявания, прекомерна тревожност, са възможни и промени във вагиналната биоценоза. Всичко това директно води до сухота в интимните зони.   Освен това, ефектите на мощни лекарства, бъбречна диализа или химиотерапия също оказват влияние върху състоянието на лигавицата. Свръхчувствителност към продукти за лична хигиена - подложки или тоалетни принадлежности. При избора им се предпочитат хипоалергенни варианти без багрила и ароматни вещества”, отбелязва още Любовта Виноградов.     Има сериозен риск и при жени, които са пушачи. Както знаете, този лош навик забавя кръвообращението. Намаляването на притока на кръв към системите и органите неизбежно води до атрофични промени. Важно е да се отбележи, че при жените, които пушат, менопаузата настъпва по-бързо, а хормонозаместителната терапия в този случай няма желания ефект и в повечето случаи е противопоказана при пушенето.   Точно както топлината не засяга вагината, така и студеното време няма да има ефект. Всъщност, вагиналната сухота е сериозен проблем и ако се борите с нея, е важно да говорите с вашия гинеколог и да не чакате, докато зимата свърши. Днес има много ефективни начини за лечението й (например използването на лазерна технология във връзка с плазмената терапия), най-важното е да се открие причината.", "date": "2019.02.05", "title": "Жените имат и „зимна вагина” и тя е…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392320-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B0-%D1%81%D0%BC%D1%8A%D1%80%D1%82", "text": "Побесняла от гняв съпруга отряза пениса на съпруга си, след като го прободе с хладно оръжие до смърт. 47-годишната адвокатка Удеми Отике-Одиби от Лагос, Нигерия е обвинена в убийството на 50-годишния Сим Отике-Одиби, също адвокат, след като го заподозряла в извънбрачна връзка, пише \"Дейли Мейл\". От съда изясниха някои подробности около фаталния инцидент. Убийството се е случило в дома на двойката на 2 май миналата година, като Удеми Отике-Одиби, която е както британски, така и нигерийски гражданин, се готвела да пътува до Обединеното кралство.      По време на процеса пред Върховния съд в Лагос, представителят на полицията Олусегун Бамиделе заявява, че според думите на жената те са имали семейни проблеми.      Според казаното от убийцата, починалият е имал извънбрачни връзки и когато тя го разпитвала по темата, отговорите му не били задоволителни. Той изглеждал безгрижен.      На 2 май 2018 г. те отново се скарали преди пътуването й до Великобритания. Размяната на думи я накарала да отиде до кухнята и да грабне тиган и нож.      Когато Удеми се върнала, тя ударила починалия с тигана по главата, а след това го промушила с ножа в корема. Оказало се, че тя била още много ядосана, докато мъжът лежал бездиханно по гръб. Затова решила да му отмъсти за прегрешенията като отрязала пениса му. По-късно жената била арестувана и подведена под отговорност. Съобщава се, че двамата се оженили преди три години след като убитият се развел с предишната си съпруга.", "date": "2019.02.05", "title": "Ужасяваща смърт..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392321-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB", "text": "Един от най-добрите играчи на баскетболния Сакраменто - Иман Шъмпърт се забърка в секс скандал. Някои медии зад Океана обявиха, че шампионът на НБА с тима на Кливланд очаква дете от порно актрисата Алби Райдс.      Според информацията, Шъмпърт и Райдс са правили тройка, а любопитното е, че техен партньор в леглото е била съпругата на спортиста - певицата Теяна Тайлър. Самият Иман обаче отрече да е участвал в оргия с жена си и порно звездата.              \"Близък приятел съм с Алби, но това е единственото вярно нещо в историята. Цялата информация е лъжа. Няма да се извинявам на никого, а ще се обърна към адвокатите си\", изригна баскетболистът. \"Никога не съм докосвала това момиче. Тъжно е, че лъжите винаги са по-интересни от истината. Закривам всичките си профили в социалните мрежи, защото ми писна да отговарям на тъпи въпроси\", коментира от своя страна музикалната изпълнителка.", "date": "2019.02.05", "title": "Грандиозен секс скандал!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392322-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Ще може да правите всичко, което искате, но в разумни граници. Ако направите грешки, ще трябва да ги коригирате преди края на месеца. В любовната сфера, всичко ще върви по-план, срещи, илюзии, очаквания. Вие сте толкова заети с кариерата си, че забравяте за човека, който за вас е готов да се откаже от всичко - работа, дом и страна. ТЕЛЕЦ ( 21 април - 21 май )  Не е препоръчително, да поемате отговорност за работата на по-млад колега. Със сигурност, шефът ви, ще накаже вас, с намаляване на заплатата за небрежност. В личния живот не сте изправени пред самота, но конфликти с избраника са възможни. Трябва да бъдете сдържани и меки, за да запазите добри взаимоотношенията си. Вечерта, ви очакват много нови впечатления. БЛИЗНАЦИ ( 22 май - 21 Юни ) Днес е по-добре да останете у дома и да изпълнявате домакинските си задачи. В противен случай и в работата няма да успеете и ще се скарате с началниците. Талантливите от вас, могат да постигнат признание в чужбина и да достигнат ново ниво. Вечерта са възможни здравословни проблеми.   РАК ( 22 юни - 23 юли ) Трябва да бъдете по-пестеливи, за да изплатите дълговете си, а не да търсите лесни начини за изкарване на пари. Опитайте се, да се държите в рамките, в които се намирате сега. На работното място, трябва да се държите отговорно и да не нарушавате трудовата дисциплина. От гледна точка на здравето, нищо сериозно не ви застрашава, но диета трябва да спазвате. ЛЪВ ( 24 юли - 23 август ) Може смело да си поставяте всякакви цели, ако те са насочени към добро. Основното е, да хармонизирате вашите желания, с вашите способности, за да избегнете разочарованията. Благодарение на естественият си чар и увереност, ще може да спечелите симпатията на другите. Особено на противоположния пол. ДЕВА ( 24-ти август - 23 септември ) Преглеждайте всеки детайл, в задачите, с който сте се заели. В противен случай, грешките, ще са повече от успехите. Развивайте се духовно, посетете културни събития или отидете в църква. Може да се покаете за това, което сте направили в миналото. Възможна е измама от стар приятел, в който винаги сте вярвали, повече отколкото на себе си. ВЕЗНИ( 24 септември - 23 октомври) Ще живеете по план, който е малко вероятно да се хареса на приятелите и близките ви. Те ще ви обвинят в ласкателство и личен интерес, което вече, ще излезе от всякакви рамки. Контролирайки емоциите си, може да спасите връзката с любимия човек и да се предпазите от кавги. Вечерта е добра, за дълги пътувания и събирания, които ще ви дадат сила и настроение за цялата седмица. СКОРПИОН ( 24 октомври - 22 Ноември ) Очаква ви натоварен ден, така че нищо не планирайте предварително. Имайте предвид, че сте способни на много, но се пазете от измами и изкушения. Възможно е страстно обяснение в любов, от човек, с когото работите заедно. По-добре се вслушайте в съветите на приятелите, отколкото в ударите на сърцето си.   СТРЕЛЕЦ ( 23 Ноември - 21 Декември ) Ще бъдете изпълнени с идеи и иновативни предложения. Ако те се подкрепят от шефовете ви, тогава не се съмнявайте относно успеха и получаването на премия. Интересна среща, може да доведе до силно приятелство за което отдавна мечтаете . Въпреки че няма гаранция, че едно банално запознанство, ще прерасне в любов. Възможни са трудности при получаването на пари. КОЗИРОГ (22 Декември - 20 януари ) Днес, не ви очаква баланс и хармония, но не се очакват и сериозни усложнения в работата. Всичко ще върви гладко, но това ще ви дразни, тъй като няма да имате надежда за перспектива. Добър ден, за покупки за дома и вилата, както и за ремонт на автомобила. От срещи с нови възлюбени, е по-добре да се откажете.  ВОДОЛЕЙ ( 21 януари -  19  февруари ) Ще се срамувате от поведението си, което е добър знак. Създали сте толкова проблеми, че ще сте в ужас. Опитайте се да уредите всичко до обяд, така че да не се налага, повече да се връщате към тези въпроси. С близките си, трябва да намерите компромис, за да не се стига до конфликти.   РИБИ ( 20 февруари - 20 март ) Не ви очаква грандиозен успех в личния живот, но симпатии от почитатели, ще имате достатъчно. Ако погледнете внимателно на някои от тях, тогава има шанс да създадете сериозна и искрена връзка. От финансови загуби и измами, не сте застрашени, но не е целесъобразно да инвестирате без предварително да обмислите всичко.", "date": "2019.02.05", "title": "Дневен хороскоп 5 февруафи"}
{"url": "http://www.classa.bg/%D1%81%D0%B2%D1%8F%D1%82/item/392323-%D0%BA%D0%B0%D0%BA-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D1%88%D0%B5%D0%B3%D1%83%D0%B2%D0%B0-%D1%81-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B8-%D0%B1%D1%80%D0%B5%D0%BA%D0%B7%D0%B8%D1%82", "text": "От вече 2 години и половина, че и отгоре, една от основните теми в Европа е Брекзит. И с напредване на времето ситуацията на Острова става все по-крива и все по-неприятно хаотична. Но докато за самите британци положението е мрачно и песимистично, особено на фона на новините, че в момента няма изход от Брекзит, в който икономиката на страната да не претърпи срив, за останалата част от Европа темата сякаш е повод за леко злорадство и смешки.     И няма как да е иначе. С безкрайните си опити да балансира между постигнатата вече сделка за Брекзит, от една страна, и предложенията за промени в нея към Брюксел, премиерът на страната Тереза Мей все повече наподобява друг герой на Обединеното кралство - комика Бени Хил.   А опитите на някои от по-консервативните депутати да избягат от сделката подтиква мнозина европейци в социалните мрежи да се посмеят на гърба на британците.   Ето някои от добрите попадения по темата:   Германия     Вярно, немският хумор обичайно е по-сух, но сатиричният сайт за новини от страната и света Der Postillon отправи все по-популярното вече предложение за по-лесен и не толкова травмиращ всички британци изход от ситуацията - Европейският съюз да напусне себе си и да остави само и единствено Великобритания в него. Останалите 27 държави все някак ще съумеят да си оправят отношенията по-лесно, отколкото цялата тази драма в Уестминстър.   Същият сатиричен сайт публикува и снимка на кралица Елизабет II със следния надпис: \"Добре, стига толкова!\": Кралицата въвежда отново абсолютна монархия #brexit #BrexitChaos\".     Междувременно друг германски туитърджия се шегува: \"Днес е последното гласуване за Брекзит. Единственото по-последно нещо беше прощалното турне на Rolling Stones през 1971 г.\".     Русия     Руснаците като цяло обичат да се шегуват с Великобритания - от настолната игра \"Нашите в Солсбъри\" през самото присъствие на двама точно специфични руснаци в Солсбъри и жителството на много други руски граждани в Лондон, делящи общото определение олигарси.   \"Британците са късметлии. Преди за всичките си проблеми обвиняваха ЕС. Сега виновен е Брекзит.\" Извън всичко това в Русия измислят нов глагол - брекзитя (брекзить) - я брекжу, ты брекзишь, он брекзит... означава \"да казваш многократно довиждане, без обаче да си тръгваш\".     Франция     От двете страни на Ла Машна никога не е пламтяла особена любов и за мнозина от французите Брекзит е просто още един повод англичаните да причиняват неудобство на всички останали в Европа. \"Те (англичаните) ни дразнеха с искането си да влязат (в ЕС), а сега ни дразнят за желанието си да напуснат: Британците са котките на Европа.\", пише потребител на Twitter от Франция.   Испания     Една от популярните карикатури в испанските медии показва Мей, опитваща се да отвори заветната врата на Брекзит и да изведе страната си от ЕС. Само дето така и не нацелва правилния ключ... Шегаджийския сайт El Mundo Today публикува материал със заглавие: \"Обединеното кралство няма да продължи с Brexit, защото вече се отърва от Моуриньо\". И действително, не са един и двама британците, които биха искали да видят гърба на португалския вече бивш треньор на \"Манчестър Юнайтед\", а преди това и на \"Челси\".     Междувременно друг потребител в Twitter сравни (по доста успешен начин) Брекзит с \"Ангелът унищожител\" - онзи забавен и силно сатиричен филм от 1962 г. на режисьора Луис Бунюел.       Холандия     Ако повечето хора се шегуват с цялата ситуация около Брекзит, то в Холандия политологът Кас Муде тръгна директно срещу премиера: \"В този момент мисля, че дори Алексис Ципрас би могъл да постигне по-добра сделка от Тереза Мей #Brexit\". Какво по-жалко сравнение от това с премиера, който тръгна като бунтарския анти-ЕС, анти-МВФ флагман на гръцкото крайно ляво, за да стигне края на преговорите като послушното и добро момче на Ангела Меркел и Жан-Клод Юнкер.   Швеция       Но нищо не илюстрира по-добре цялата ситуация с Брекзит от шведската карикатура по темата. Повече коментари по темата са излишни.    ", "date": "2019.02.05", "title": "Как Европа се шегува с британците и Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392314-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%B3%D0%B0%D1%82%D0%B8%D1%8F-%D0%B4%D0%BE%D0%B1%D1%80%D0%B0", "text": "  При римския император Декий (249–251) имало жестоко гонение против християните. Във всички области на империята било заповядано да ги предават на мъчения и смърт. По това време в гр. Палермо, Сицилия, живеела млада девойка, на име Агатия (Добра). Тя била християнка и се славела със своята красота, добродетел и знатен род. Родителите й оставили голямо богатство, но тя малко ценяла земните блага, обичала Бога повече от всичко на света и затова, когато до Сицилия стигнала вест за гонението против християните, тя почнала да се готви за мъченичество.     Действително, управителят на страната Квинтиан не закъснял да прати войници за Агатия. Девойката, като чула за тяхното пристигане, влязла в стаята си, помолила се Богу и след това спокойно и смело отишла с войниците в град Катания. Управителят я настанил у една богата жена-езичница Афродисия, която заедно със своите пет дъщери водела живот разкошен и греховен. Той поръчал на тая жена да употреби всички старания, за да отвлече Агатия от нейната вяра. Афродисия изпълнила повелята на управителя: тя уговаряла девойката да принесе жертва на боговете и се стараела да й внуши любов към земните радости. След известно време. Афродисия се видяла принудена да дойде при управителя и да му каже: \"По-лесно е да смекчиш камък, отколкото да отклониш тая девица от нейния Бог. Аз и дъщерите ми я увещавахме непрестанно, подарявахме й разкошни накити, скъпоценни камъни и бисери. Тя презира всичко това.\" Управителят видял, че увещанията са напразни и повикал Агатия на съд. На въпроса му, от какъв род е тя, девойката отговорила: - Родителите ми бяха знатни и цялото ми семейство беше славно и богато. - Ако ти си от славен и богат род, защо като робиня носиш бедни дрехи? - запитал я управителят. - Аз съм робиня Христова - отговорила Агатия. - А защо се наричаш робиня, щом си от славен и богат род? - Нашето благородство и свобода се състоят в това - да бъдем роби на Иисуса Христа. - Значи ние сме свободни, щом не служим на вашия Христос? - запитал я управителят. - Вие сте роби на греха и поклонници на безчувствените идоли, - отговорила девойката. - Ако вземеш да хулиш нашите богове, ще те предам на мъчения. Кажи ми, защо отхвърляш боговете? Агатия доказвала лъжливостта на езическите богове. Той заповядал да я бият по лицето, като я заплашвал с още по-жестоки мъчения, но девойката му отговорила: - Не се боя от нищо: Ако ме дадеш да бъда разкъсана от зверовете, те ще се укротят чрез името на Господа; ако ме хвърлиш в огън, ангели ще ме освежат с небесна роса; ако ме предадеш на мъчения, помощник ще ми бъде Духът на истината, Който ще ме избави от ръцете ти. Управителят заповядал да отведат Агатия в задушна и мрачна тъмница и на другия ден отново я повикал. Той пак я уговарял да се отрече от Христа. - Отречи се по-добре ти от своите лъжливи богове - говорела светата девойка - и пристъпи към истинския Бог, Който те е създал, за да не бъдеш предаден на вечна мъка! Тогава управителят заповядал да я привържат към стълб и да я бият. \"Поклони се на боговете и ще останеш жива\" - казал й той. Но Агатия му отговорила: - Аз се радвам на мъченията, както някои се радват на богато съкровище. Тия временни страдания са полезни за мене, защото както не сипват пшеница в хамбар, преди да я очистят от смет, така и за мене е невъзможно да вляза в Небесното царство, ако първом не бъда очистена чрез страдания. Управителят заповядал още по-силно да мъчат Агатия и след това отново да я отведат в тъмницата. През нощта Господ й пратил чудна помощ. Явил й се св. апостол Петър, който с името Господне изцерил раните й. Цяла нощ необикновена светлина озарявала тъмницата. Стражарите, уплашени от това чудно видение, се разбягали, като оставили отворени тъмничните врати. Но Агатия не искала да се възползува от това, за да не се лиши от мъченически венец и да не навреди на стражата. С вдигнати молитвено ръце тя шепнела:  \"Благодаря Ти, Господи, че ме удостои да страдам за Твоето свято име и, като отне от мене любовта към временния живот, даде ми сила и търпение. А сега, моля Те, повикай ме при Себе Си!\"  С тези думи мъченицата предала Богу душата си. Катанските християни погребали тялото й. Малко време подир това Квинтиан се отправил за Палермо, за да присвои имота на светата мъченица. При преминаване на една река конете му се подплашили и го хвърлили в реката, където се удавил. Приемникът му узнал, как Бог наказал жестокия мъчител и не посмял да тревожи сродниците на света Агатия за нейното наследство. Между това славата за подвига на света Агатия се разнесла по цялата страна. Няколко време подир нейната смърт християните построили църквица над нейната гробница. Простата дреха, която тя обикновено носела, била поставена на гроба й за спомен на нейното смирение. Жителите на Катания благоговейно тачат нейната памет. Недалеч от града се намира вулканът Етна, който от време на време бълва огън и гореща лава. Веднъж, когато страшно изригване застрашавало града с гибел, те взели дрехата на света Агатия и я държали срещу огъня. Бедата минала и катанските жители благодарили на светата мъченица за нейното застъпничество. Това било в годишнината на нейната", "date": "2019.02.05", "title": "Св. мъченица Агатия (Добра)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392313-5-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "506 г. - Кралят на вестготите Аларих II издава сборник с римски закони.     1204 г. - Алексий V Дука Мурзуфул е коронясан за император на Византия.   1762 г. - Френската островна колония Мартиника е превзета от Англия.   1783 г. - При първото от петте последователни земетресения на полуостров Калабрия (Италия) загиват 50 хиляди души.   1818 г. - Маршал Жан Бернадот се възкача на шведския престол като Карл XIV.   1850 г. - В САЩ е патентована първата машина за смятане аритмометър.   1859 г. - Княз Александру Йоан Куза е избран за владетел на Княжество Молдова и поставя основите на съвременна Румъния.   1861 г. - В САЩ е патентована кинокамерата от Коулмън Селърс.     1871 г. - Васил Левски изготвя писма до Филип Тотю в Одеса и Панайот Хитов в Белград, с които кани двамата войводи да се включат дейно в работата на Вътрешната революционна организация.   1885 г. - Белгийският крал Леополд II създава Свободна държава Конго, като своя частна собственост в Африка.   1889 г. - Княз Фердинанд I дава разрешение на Военното министерство за закупуване на първите картечници за Българската армия.   1901 г. - Американският магнат Джон Пиерпон Морган създава империята \"Юнайтед стейтс стийл корпорейшън\".   1904 г. - Войските на САЩ напускат Куба след 5-годишна окупация.   1909 г. - Русия признава независимостта на България.   1917 г. - Мексико приема своята революционна конституция.   1928 г. - По изкуствен път е получен Витамин D.   1936 г. - Чарли Чаплин реализира последния си ням филм - Модерни времена.   1945 г. - По време на конни надбягвания в Мексико конят Голяма Ракета поставя световен рекорд по скорост - 70 км в час.   1953 г. - За пръв път е показан анимационният филм на Уолт Дисни \"Питър Пан\".   1958 г. - Военноовъздушните сили на САЩ загубват водородна бомба близо до бреговете на Савана, Джорджия, бомбата не е била намерена.   1958 г. - Гамал Абдел Насър е номиниран за първи президент на Обединената Арабска Република.   1968 г. - Виетнамската война: Започва Битката при Ке Сан.   1971 г. - Проект Аполо: Аполо 14 каца на Луната.   1973 г. - В Торонто (Канада) започва строежът на телевизионната кула Си Ен Тауър - най-високата сграда в света за следващите 34 години.   1976 г. - Американката Мод Тал става най-възрастният шофьор в света, след като получава правоуправление на 104 годишна възраст.   1991 г. - Столицата на Киргизстан - Фрунзе е преименувана на Бишкек.   1997 г. - Под обществен натиск три швейцарски банки прехвърлят 71 млн. долара по сметката на фонда за жертвите на Холокоста.   2000 г. - В Техеран е извършен неуспешен опит за атентат срещу президента на Иран Мохамед Хатами.   2002 г. - Компанията Pepsi заснема най-скъпия рекламен видеоклип - с участието на Бритни Спиърс на стойност 9 млн. долара.  ", "date": "2019.02.05", "title": "5 февруари, историята в снимки"}
