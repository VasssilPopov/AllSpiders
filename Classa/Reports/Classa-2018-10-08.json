{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388155-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD-%D0%B8-%D1%82%D0%BE%D1%82%D0%B0%D0%BB%D0%BD%D0%BE-%D1%80%D0%B0%D0%B7%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D1%81-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "изненадват вече факти, показващи подкрепата на политическите и държавни елити на демократичните страни за терористични организации, стига те да са в услуга на геополитическите им и икономически интереси. Спомняме си телевизионните кадри със спряните камиони с оръжия на турско–сирийската граница, обучението в лагери и лечението на командири на терористичмни групировки в турски болници, оказалите се в клопка в тила на терористичните организации в Сирия чужди инструктури и спецчасти от 8 държави, три от които от НАТО, които трябваше да бъдат освободени след тайни преговори с Москва и разбира се вбесиха британците, извеждането на «Белите каски» от Сирия , фабрикували фалшиви телевизионни репортажи под крилото на терористичния фронт «Ал Нусра», дъщерна организация на «Ал Кайда», силния вой на САЩ, Турция и ЕС за спиране на планираната операция срещу Идлиб, подследният бастион на около 60 000 най–отявлени главорези, които не пожелаха да сложат оръжие пред сирийските и руски въоръжени сили. Новото е, че тези прояви стават все по–нагли, открити и прозрачни в намеренията си. През последните седмици неимоверно се сасилва натискът срещу Иран по всички възможни линии- икономически санкции, заплахи, провокации. На 02 октомври официално бе съобщено, че Франция замразява сметките на иранските специални служби и на две неназовани лица от Техеран. Това съобщение бе направено във връзка с демонстративна полицейска операция срещу центъра Захра, която да се възприеме като сигнал към иранското правителство. Разкрита била подготовка за атентат срещу събрание на опозиционната иранска организация в изгнание «Национален съвет на съпротивата», за който европейските разузнавателни служби твърдят, че става дума за т.н. «Религиозни бойци на народа», извършвали в миналото кървави атентати срещу ирански и американски граждани. Ежегодното събрание бе проведено на 30 юни в околностите на Париж. Защо обаче се «предотвратяването» на атентата не е било обявено тогава? Министърът на вътрешните работи и министърът на икономиката на Франция са твърдо убедени, че зад подготовката на неосъществения терористичен акт срещу опозиционната иранска организация стояло иранското правителство. Официален Техеран разбира се отхвърли обвиненията и ги оцени като «операция под чужд флаг». Кого обаче защитават европейските политици?  «Религиозните бойци на народа» /МЕК/ участват в окупирането на американското посолство в Техеран, извършват атентати срещу офиси на американски фирми и носят вина за хиляди убити цивилни ирански граждани. Израелският вестник «Хааретц» пише, че МЕК са отговорни за убийствата на десетки ирански ядрени специалисти. Атентаторите им били обучавани от израелското разузнаване Моссад. Известният американски разследващ журналист Сеймур Херш разкри, че членове на МЕК са били обучавани в САЩ за извършване на терористични актове. След като губят почва в Иран минават под крилото на Саддам Хюсеин, а след свалянето му напускат и Ирак. Активната членска маса бе преселена в Албания с помощта на Организацията за бежанците към ООН. Последната група бе прехвърлена в балканската страна през 2016 г. Планирани били програми за дерадикализиране, но до такива не се е стигнало. Предполага се, че организацията безпрепятствено е планирала своята дейност и от територията на Албания. Тя е развърнала и голям център, от който 1000 тролове се опитват да формират определена линия в дебата по Иран в социалните мрежи. Лидерката на МЕК Мариан Раджавис открито се е срещала с американски сенатори в Албания. Тя определя целта на организацията като «Трети път», т.е. смяна на режима в Иран не чрез военна операция на САЩ и не чрез политическа интервенция на Европа, а чрез «организирана съпротива» на иранския народ, включително с помощта на Освободителна армия на МЕК. HumanRightsWatch потвърждава, че организацията продължава да има строга структура на секта с екстремен култ към личността, изтезаване на членовете й и поощряване на самозапалване на нейни членове в знак на солидарност. Интересното е, че благодарение на активна лобистка дейност в ЕС, а след това и в САЩ, МЕК бяха свалени от списъка на терористичните организации.  Възражение срещу тази политическа стъпка е имало от Германското контраразузнаване,  което твърди, че тези политически екстремисти никога не са се отказвали от използване на насилие за постигане на своите политически цели. На ежегодните събрания на МЕК в Европа са присъствали винаги известни политици от САЩ и Европа, чийто изяви са били заплащани . През 2017 г. участие взема съветникът на Доналд Трлъмп по национална сигурност Джон Болтън, който призовава за сваляне на иранското правителство. Голяма част от присъстващите били напълно незаинтересовани хора, привлеченви от покана в интернет за безплатна екскурзия до Париж. Тази година платен от организаторите оратор бе бившият кмет на Ню Йорк и адвокат на Тръмп Джулиани. В речта си той поиска смяна на правителството в Техеран и подчерта, че санкциите имат точно тази цел. Бившият президент на Бундестага Рита Зюсмут без притеснение споделя, че е получила пари за своя изява на форум на МЕК и има снимка с лидерката Мариам Раджавис. Депутатът от ХДС в германския Бундестаг Мартин Патцелон и колегата му от ХСС и бивш зам.министър на вътрешните работи Едуард Линтнер бяха тази година също гости на форума. Тъй като МЕК има присъствие и в Германия и нейни говорители обвиняват германски политици и бизнесмени заради контактите им с Иран, представители на ГСДП и на Зелените обръщат внимание, че група, която привидно са застъпва за свобода в Иран, но е оставила такива кървави следи и е служила на диктатор, която поддържа абсурден култ към личността и подстеркава към самозапалвания членовете си, които държи като «съвременни роби», едва ли е точният партньор, когато става дума за «отваряне» на Иран.  Неконтролираното присъствие и активност на такава орагнизация в европейски страни е крайно обезпокоително.  В същото време твърде голяма става вероятността тя да бъде използвана за провокации срещу Иран, за създаване на тенденциозни обвинения срещу правителството в Техеран и за «основание» и оправдание за агресивни действия срещу него. Информационната и икономическа война срещу Иран показва, че  САЩ и Европа малко познават тази страна и целенасочено засилват доста погрешната представа за нея . Не че няма недоволни, опозиция, както във всяка друга страна, не че няма криза, но в случая не може и да говори въобще за обективност. За тази цел се финансират не само терористични организации като МЕК, но и PR-агенции и отделни журналисти, които да внушат, че има съпротива вътре и извън страната като изкривяват доста реалната картина в нея. Такъв е примерът със символа на «протеста» от 2018 г., бившата журналистка MasoumehAlinejad, «дръзнала» да свали кърпата от главата си, която сега живее в Ню Йорк, учила в Лондон, където влиза в контакти с американски дипломати, цитирана от вестник TheGuardian около 50 пъти от 2011 г. досега. За участието си в 15 минутните предавания на „Гласът на Америка” получава от САЩ 85.600 долара годишно. Истинските проблеми на Иран  обаче, не са феминистките. При 40 млн жени, има само най–много 6 случая през януари т.г. на протест с демонстративно сваляне на кърпа от главата си. Неадекватните нападки отвън предизвикват реакция срещу чужда намеса и сплотяват повече иранците. Очевидно е, че целта на външната намеса по този въпрос не е извоюване свобода за жените, а по–скоро насаждане на омраза срещу режима в Иран. Представително проучване  от т.г., проведено след протестите в Иран по програма  „Сътрудничество в областта на сигурността с Иран: Предизвикателства и възможности”  и публикувано от  Center for International and Security Studies at Maryland  ,  UniversityofMarylandSchoolofPublicPolicy, сочи, че бедността е най–голям проблем само за 1,7% от населението. Но високата безработица, особено сред младите и несигурността в работното място, поддържа безпокойството в 49,5% от хората. 40,7% от участвалите в допитването смятат, че икономическата ситуация в страната е „много лоша”, а 58,4% че тя вероятно ще продължи да се влошава вследствие на санкциите, наложени от САЩ. Западната пропаганда внушава, че болшенството иранци възприемат религиозните предписания и закони като диктатура. В пълен разрез с това 74,2% от хората отговарят, че онези, които протестират срещу ислямските религиозни закони трябва да бъдат съответно наказателно преследвани, а 64,5% смятат, че протестиращите срещу правителствената политика трябва само да бъдат уволнявани. На Запад се твърди, че иранците страдат от политическата система и биха искали да я премахнат. Допитването опровергава и това твърдение. 68,3% от участвалите в него искат протестиращите упражнявали насиие да бъдат съдени. За строги наказания пледират 63,9 % от хората. При протестите се твърдеше, че Техеран трябва да оттегли подкрепата си за Хизбула в Ливан, а финансите да се насочат към подобряване стандарта на хората в Иран. Допитването обаче показва, че 54,8% са на мнение, Иран да активизира борбата си срещу терористични групировки като „Ислямска държава”, а само 31,7% смятат, че сегашната степен на ангажираност е достатъчна. 51,1% са срещу това, правителството да намали подкрепата си за Ирак и Сирия. 77,6% вярват, че Иран трябва да използва влиянието си в Ирак за да подкрепи политика в полза както на шиитите, така и на сунитите. Още един „неочакван” признак за проява на демократичност. Населението на Иран е извлякло негативни поуки от сагата около договора за иранската ядрена програма, от който САЩ се оттеглиха на 12 май 2018 г. 64,7% от хората са на мнение, че не би могло да се има доверие на световните сили и че не трябва да се правят допълнителни отстъпки. 67,3% смятат, че страната трябва да се поучи от това и да осигурява самозадоволяването си, а не да разчита на инвестиции от чужбина. Никога досега готовността за поемане на икономически и социални тежести, но да се запази независимостта на страната, не е била толкова висока. Отново пример за неправилната стратегия и тактика на инициаторите на санкции и всякакъв род натиск отвън. Категорично е и мнението, че Иран трябва да произвежда собствени ракети– 94,9% от отговорите. Производството им трябва да продължи въпреки санкциите, смятат 85,2% от участвалите в допитването. Само 24% са съгласни да се спре производството на ракети, ако САЩ отменят санкциите. Слабо е намалял броят на оценяващите ядреното оръжие като важно, но все пак процентът остава висок– 85,8%. Само 26% са за ядрена програма от чисто военни съображения. От всичко това може да се направи извода, че твърденията за агресивност на иранската политика са напълно неоснователни . От 200 години Иран не е нападал друга държава и в населението има широк консенсус, че и в бъдеще не бива да се разпалва никаква завоевателна война. Факт, потвърден и от ЦРУ на САЩ, според цитат на Талмаджа Кайтлин в монаграфията \"Диктаторската армия, бойното поле, ефикасността в авторитарните режими\", Cornell University Press, Лондон, 2015 г., стр. 205–та.", "date": "2018.10.08", "title": "Провокации срещу Иран и тотално разминаване с реалната ситуация в страната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388156-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%B5-%D0%BF%D1%80%D0%B5%D0%B4-%D0%BF%D0%B0%D0%B4%D0%B0%D0%BD%D0%B5-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BA%D0%B0%D0%B4%D1%8A%D1%80%D0%BD%D0%BE%D1%81%D1%82", "text": "Това е вулгаризиране на темата, опит за целенасочена политическа атака от определени кръгове, каза в сутрешния блок на БТВ зам.-председателят на ПГ на \"БСП на България\" Антон Кутев по повод  . Още вечерта преди въпросния есемес есемеса във Фейсбук профила ми написах, че всеки трябва да подкрепи протеста, защото е справедлив. От година и половина всячески се опитвам да помогна на майките. Позволих си да присъствам, за да покажа, че имам отношение, това в никакъв случай не е яхване на протеста. Не ставаше дума за масовка, ставаше дума за 20-30 човека, от които 4-5 човека бяха депутати от социалната комисия. Ние просто показахме отношение, но цялото общество трябва да ги подкрепи. Докато Борисов не поеме отговорността, нещата няма да станат, заяви Кутев. Тези хора са онеправдани и би трябвало да получат друг статут. Те ще стигнат до края, защото борбата не е за втори цветен телевизиор, тук борбата е за оцеляване, подчерта социалистът. Той коментира и темата че между лидера на БСП   и министър-председателя   тече есемес кореспонденция - премиерът препращал молбите на червени депутати по един или друг въпрос. Не съм пускал есемес на Борисов, последно с него съм се виждал преди 12 години, когато беше кмет на София. Няма лошо някой български депутат да му изпрати есемес, стига в него той да не иска лично облагодетелстване. Нинова спомена за това на едно заседание в групата и от там темата мина в медиите. Тя трябва да си довърши темата, коментира социалистът. По думите му вотът на недоверие е аргументиран, дори закъснял. Здравната система е пред рухване. За нас големите проблемите са как се остойностяват кличните пътеки, както и това, че болниците се превърнаха в търговски дружества, посочи Кутев. Управлението се клати само и то е пред падане заради некадърност. В крайна сметка всичко опира до Борисов – той от 10 години създава усещането, че всичко трябва да стигне до него, за да бъде решено. Сега всички проблеми достигат до него, каза Антон Кутев.", "date": "2018.10.08", "title": "Антон Кутев: Управлението е пред падане заради некадърност"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/388148-walmart-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81-%D0%B1%D0%BB%D0%BE%D0%BA-%D1%87%D0%B5%D0%B9%D0%BD-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F", "text": "Търговските вериги Walmart и Sam's Club изискаха от част от доставчиците им на храни да използват блокчейн технология, за да реагират много по-бързо в случаи на засечени зарази. Наскоро двете вериги откриха огнища на ешерихия коли в партиди маруля, както и на салмонела в продукти като яйца и зърнени закуски. Идеята е, използвайки блокчейн технологията като споделен огромен склад на информация, доставчиците бързо да могат да видят кои ферми са заразени и веднага да спрат доставките за ресторанти и потребители. За целта в следващите 12 месеца доставчиците на листни зеленчуци ще трябва да качат данните за своите продукти и производители в блокчейн система, съобщи CNBC. Преди повече от година стана ясно, че Walmart работи заедно с IBN за създаване на блокчейн верига за хранителните доставки. От търговския гигант определят досегашния модел за проследяване на храната като много остарял за XXI век. В последния случай със зараза, докато бяха открити засегнатите райони, в търговската мрежа вече имаше милиони глави римска маруля, които трябваше да бъдат изтеглени. Резултатът беше масов отлив на потребителите от този вид продукт, независимо в кой район е бил отгледан. С въвеждането на блокчейна се очаква всички доставчици на пресни зеленчуци да могат да проследяват продуктите си до фермите „за секунди вместо за дни\", се казва в писмо на Walmart до нейните партньори. На практика производители, доставчици, преработватели, дистрибутори и търговци на дребно ще вкарат информацията си в една и съща верига от блокове информация. Достъпът до нея ще даде на потребителите по-голямо доверие за произхода на тяхната храна, а на регулаторите – по-сигурни инструменти за гарантиране на безопасността на храните. Ускорението ще улесни оценката на рисковете за здравето, ще позволи бързо идентифициране на източниците на зараза, както и ще оптимизира разходите по изтеглянето на вредните продукти. Изискването е задължително за всички директни доставчици на веригата Walmart, които до 30 септември 2019 година трябва да са станали част от системата, позволяваща бързото проследяване „от край до край\" на фермите. Walmart вече използва пилотно в магазините си в САЩ и в Китай блокчейн технологията на IBM – IBN Trust, за проследяване на различни видове храни. В резултат времето, необходимо за проследяване на храната от магазина на веригата и до източника и обратно, е сведено до минути, в сравнение с дни или понякога седмици в досегашната практика. От веригата не съобщават колко ще струва на доставчиците им преходът към блокчейн технологията, но наскоро IBM пусна сайт, който ще помогне за лесно и евтино въвеждане на технологията. Извън по-силните гаранции за сигурността на храната, новата технология ще намали разхищенията на хранителни продукти, както и ще подобри управлението на замърсяванията, смятат от търговската верига. CNBC коментира, че с изключение на технологични компании като Facebook, Microsoft и Amazon, Walmart е един от все още редките случаи на конкретна употреба на блокчейн технологията от компании в списъка Fortune 500. Освен с Walmart, IBN работи и с международни корпорации в производството на хранителни продукти като Nestlé, Dole, McCormick и други, за усъвършенстване на приложенията на блокчейн технологията при производството и разпространението на храни.", "date": "2018.10.08", "title": "Walmart контролира качеството с блок-чейн технология"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388151-8-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "927 г. - С тържествена сватбена церемония в Константинопол е сключен бракът между византийската принцеса Мария Лакапина и българския цар Петър I.   927 г. - Българската църква е обявена за автокефална църква и за първи български патриарх е избран Дамян - архиепископ на Дръстър (Силистра).   1075 г. - Димитър Звонимир е коронован за крал на Хърватия.       1600 г. - Сан Марино приема конституцията си.     1813 г. - Подписан е Договорът от Рийд между Бавария и Австрия, с който Бавария слага край на членуването си в Рейнския съюз.   1856 г. - Избухва Втората опиумна война между няколко западни държави и Китай.   1871 г. - Избухват четири големи пожара по бреговете на езеро Мичиган, включително Големият пожар в Чикаго, в които загиват 2500 души, а над 100 хиляди остават без дом.   1879 г. - Назначен е първият главен равин в Княжество България - Гавриел Алмознино.   1879 г. - Гюла Андраши подава оставка от поста външен министър на Австро-Унгария.   1900 г. - Открита е жп линията Русе - Търново (130 км).   1939 г. - Адолф Хитлер подписва в Берлин декрет за присъединяване на западна и северна Полша към Третия Райх.   1952 г. - При железопътна катастрофа на три влака в северозападен Лондон загиват 112 души, а над 200 са ранени.   1960 г. - Народна република България установява дипломатически отношения с Република Куба.   1961 г. - Народна република България признава Сирия и установява дипломатически отношения с нея.   1963 г. - Народна република България подписва търговска спогодба с Канада.   1967 г. - Партизанският командир Че Гевара и неговите сподвижници са заловени край Ла Игера в Боливия.   1980 г. - В Париж е открита изложбата 1300 години България.   1982 г. - Полша разпуска синдиката \"Солидарност\", което слага край на първия в Източна Европа експеримент в профсъюзната демокрация.   1991 г. - Парламентът на Хърватия прекратява контактите с Югославия и страната става напълно независима.   2004 г. - Най-малко 34 души загиват при три атентата в град Таба в Египет.   2005 г. - При Кашмирското земетресение в контролираната от Пакистан част на областта загиват над 57 хиляди души, 78 хиляди са ранени, а 3,3 милиона остават без подслон.", "date": "2018.10.08", "title": "8 октомври, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/388149-%D0%BD%D0%B8%D1%81%D0%B0%D0%BD-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B8-%D0%BE%D1%82-%D0%B1%D1%80%D0%B5%D0%BA%D0%B7%D0%B8%D1%82", "text": "Японската автомобилна компания Nissan заяви в четвъртък, че „ще има сериозни последици\" за британската промишлена индустрия, ако Обединеното кралство не успее да сключи търговска сделка с Европейския съюз, съобщава Ройтерс. По-малко от шест месеца преди Великобритания да напусне официално ЕС, британският премиер Тереза ​​Май все още не може да представи на Брюксел предложение за запазване икономически връзки с блока, което да е приемливо както за преговарящите в Брюксел, така и за опозицията в нейната собствена консервативна партия. Нейното правителството дори подсили плановете в случай, че няма Брекзит сделка, след като петата по големина икономика в света напусне ЕС на 29-и март 2019-година, като тази стъпка може допълнително да подплаши финансовите пазари и да обърка търговските потоци в и извън Европа, отбелязва Ройтерс. Трябва да се има предвид, че японската компания Nissan, която през миналата година сглоби близо една трета от 1,67 млн. автомобили, произведени във Великобритания, управлява най-голямата автомобилна фабрика на острова. „Днес ние сме сред онези компании с големи инвестиции в Обединеното кралство, които все още очакват по-голяма яснота относно бъдещите търговски отношения между Обединеното кралство и ЕС\", се посочва в изявление на Nissan. „С оглед на факта, че внезапна промяна на настоящите правила към търговските правила на Световната търговска организация (СТО) ще има сериозни последици за британската индустрия, ние настояваме преговарящите от Обединеното кралство и ЕС да работят съвместно за един добре балансиран Брекзит, който да продължава да насърчава взаимноизгодната търговия\". Подобни опасения бяха изразни по-рано тази седмица и от редица водещи европейските производители на автомобили по време на автошуо в Париж. Ройтерс припомня, че ако Великобритания не успее да постигне споразумение с ЕС, тогава страната ще се премести от безпрепятствената търговия с най-големия в света търговски блок към митнически споразумения, определени според правилата на СТО за външни държави без преференциални сделки. През миналия месец британската асоциация на производителите и търговците на моторни превозни средства (SMMT) заяви, че мита от 10% съгласно правилата на СТО ще добавят средно към 3000 евро върху цената на продаваните в ЕС автомобили, произвеждани във Великобритания, ако цената от новите мита бъде прехвърлена изцяло за сметка на купувачите. Автомобилните производители също така се притесняват, че проблеми при доставките на пристанищата могат да забавят придвижването на завършени автомобили и на части за тях, намалявайки по този начин самото производство и увеличавайки разходите, ако Великобритания не успее да постигне споразумение с ЕС преди Брекзит да бъде факт. Междувременно британската автомобилна асоциация (SMMT) отчете драматичен спад на регистрацията на нови автомобили във Великобритания през септември, обвинявайки за това нови тестови изисквания за вредните газови емисии, известни като WLTP тестове, които се прилагат при регистрацията на всички нови автомобили от 1-ви септември тази година. WLTP е съкращение от Worldwide Harmonized Light-Duty Vehicles Test Procedure и в превод това означава „световно хармонизирана изпитателна процедура за леки и лекотоварни автомобили\", като описва новата изпитателна процедура, според която се установяват разходът на гориво и вредните емисии на новите автомобили. Според SMMT регистрацията на нови автомобили в Обединеното кралство се понижи през септември с цели 20,5% спрямо година по-рано след техен ръст с 23,1% само месец по-рано. Трябва да е има предвид, че с оглед на стартиралите от началото на есента нови WLTP тестове, някои автомобилни производители предлагаха през август моторни превозни средства на извънредно атрактивни цени. В резултат на това беше регистриран толкова силен растеж на новорегистрираните автомобили в редица страни от ЕС, включително и във Великобритания. През септември в Обединеното кралство бяха регистрирани 338 834 нови автомобили, или с цели 87 000 по-малко, отколкото преди година, като през първите девет месеца на настоящата година новорегистрираните коли бяха със 7,5% по-малко, отколкото през същия период на 2017-а година.", "date": "2018.10.08", "title": "Нисан притеснени от Брекзит"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/388150-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F%D1%82-%D0%B0%D0%B5%D1%80%D0%BE%D0%BF%D0%BE%D1%80%D1%82-%D1%86%D0%B5%D0%BD%D1%82%D1%8A%D1%80-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Над 600 млн. евро планира да инвестира най-големият британски летищен оператор Manchester Airports Group (MAG), ако бъде избран за концесионер на Летище София. По този начин кандидат концесионерът потвърди намеренията си да участва в тръжната процедура, чието начало беше дадено от българското правителство на 5 юли 2018 г. „Летище София е интересна възможност и ние ще участваме за дълъг период от време, като допринесем не само за развитието на летището, но и на целия град\", заяви Чарли Корниш, главен изпълнителен директор на MAG, цитиран от bgonair.bg. – Планираме да инвестираме в технологии и инфраструктура с повече възможности за пътниците, за да се подобри тяхното преживяване.\" Корниш е на мнение, че Летище София не трябва да бъде сателитно на Истанбул или която и да е друга аерогара, а трябва да се превърне в летищен център на Балканите. „Разглеждаме плановете за концесия в дългосрочна перспектива, Летище София ще има нужда от нов терминал в близките години. Тук ще сме за дълго време и поемаме отговорността да сме стабилен летищен оператор. Искаме да разширим Летище София до глобален мащаб като работим с локални партньори\", коментира Корниш. Според Андрю Харисън, главен изпълнителен директор на летищните услуги на MAG, силните позиции на софийската летищна система са, че тя е близо до Близкия Изток и Азия. Той смята, че е важно да се развие потенциалът на Летище София, за да има добавена стойност в региона. Предимството на летището според него е София, която като столица отговаря за основната търговска дейност и туризма на страната. „MAG разбира важността общностите около районите на нашите летища да могат да се развиват, без това да става за сметка на увеличаване на въздействието върху околната среда. Ние вярваме, че когато летищата на MAG просперират, общностите около тях също просперират. Ние сме фокусирали нашите международни дейности за развитие към летище София, което може да стане „перла в нашата корона\" и нашата най-значима досега инвестиция в друга държава\", добави главният изпълнителен директор на MAG. Офертата на MAG ще бъде подкрепена от китайския строителен гигант Bеijing Construction Engineering Groop (BCEG), който вече е партньор на MAG по строителен проект в Манчестър – Airport City UK, един от най-значителните примери за сътрудничество с Китай в областта на инфраструктурното развитие. BCEG има сериозно портфолио от завършени проекти в авиационния сектор. В момента BCEG изгражда един от най-големите авиационни строителни проекти в света – Пекинското международно летище Даксинг. Приносът освен с китайски инвестиции ще е с експертиза като основен доставчик. Предложението за участие в процедурата за Летище София като продължение на меморандума за разбирателство между Китай и България и като част от от Инициативата „Един пояс, един път\". В момента Manchester Airports Group притежава и управлява три летища – Манчестър, Лондон Стенстед и Ийст Мидландс, които обслужват 60 милиона пътници годишно, до над 270 дестинации чрез 70 авиолинии. Офертите за концесия на Летище София се очаква да бъдат получени до 22 октомври 2018 г. Прогнозната й стойност е 3,898 млрд. eвpo бeз ДДC, или нaд 7,6 млрд. лева. В концесионните книжа е включено изискването за строителство на Терминал 3. Гoдишното възнaгpaждeние е в paзмep на минимум 15 млн. лeвa бeз ДДC или 10% oт oбщия paзмep нa oбщитe пpиxoди oт вcичĸи дeйнocти. Правителството постави високи изисквания към бъдещия концесионер. Той трябва дa oпepиpa пoнe eднo мeждyнapoднo лeтищe c над 10 млн. пътници гoдишнo, дa имa aĸтиви c нeтнa cтoйнocт зa пocлeднитe тpи гoдини oт минимyм 200 млн. eвpo, ĸaĸтo и да притежава oпит във финaнcиpaнeто нa пoнe eдин инфpacтpyĸтypeн пpoeĸт зa нaд 400 млн. eвpo", "date": "2018.10.08", "title": "Столичният аеропорт - център на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388152-%D0%B2%D0%B5%D1%89%D0%B5%D1%81%D1%82%D0%B2%D0%BE%D1%82%D0%BE-%E2%80%9E%D0%BD%D0%B0%D0%B3%D0%B0%D0%BB%D0%B0%D0%B7%D0%B0%E2%80%9C-%D0%B2%D1%8A%D0%B2-%D0%B2%D0%B0%D0%BA%D1%81%D0%B8%D0%BD%D0%B8%D1%82%D0%B5-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D1%80%D0%B0%D0%BA", "text": "„Нагалаза“ в свръхвисоки дози се открива у деца аутисти GcMAF е белтък в организма на човека, използван от макрофагите – клетките, които убиват раковите клетки. „Нагалаза“ е вещество, което попада в човешкия организъм с ваксините; то блокира нашата естествена защита срещу рак и стимулира развитието му, което позволява да процъфтява раковата индустрия. Раковата индустрия е една от най-печелившите в света и възлиза на стотици милиарда долара. Всяка година разходите за противоракови препарати се увеличават с 6,5% през последните пет години и се очаква те да растат с всяка година. Почти две трети от тези средства се падат на американците. Тази индустрия може да бъде унищожена само с откриването на лекарство срещу рак. Майк Адамс отбелязва: „Едно универсално лекарство би сложило край на високодоходната ракова индустрия и би унищожило Американското онкологично общество, болници, онкологични клиники и фармацевтични компании, зависещи от печалбите, които носи химиотерапията…“ Това означава, че всеки, който се опита да разработи лекарство срещу рак, ще се смята за огромна заплаха за медицинската мафия и вероятно ще бъде спрян. Загадъчните смърти на няколко натуропати от Флорида предизвикват подозрения и въпроси. Онзи, който ще създаде лекарство срещу рак, вероятно ще бъде от кръговете на натуропатите, тъй като те са по-малко склонни да изписват лекарства и са настроени да лекуват тялото по естествен начин, използвайки холистичната медицина и нетоксични варианти на лечение. Но пробивите в тази област заплашват всичко, което поддържа медицинският индустриален комплекс, а именно – скъпите сеанси по химиотерапия и противораковите препарати. Американското управление по контрола на продукти и лекарства – FDA, се отнася към такива изследователи като към престъпници и очерня репутацията им. Известен доктор по холистична медицина е открит мъртъв, една седмица след като FDA инспектира клиниката му. Подобно нещо се случва и с д-р Джеймс Брадстрит; неотдавна трупът му беше открит в река в Северна Каролина, с куршум в гърдите. Брадстрит е известен със скептицизма си към имунизациите, в частност към ваксината MMR; по времето на прогресивното му изследване на аутизма, той е посетен от служители на FDA, една седмица преди тайнствената му смърт. Брадстрит има в семейството си две деца ауисти и голяма част от изследванията си посвещава на този проблем. Той два пъти съобщава в Палатата на представителите за връзката между ваксините и аутизма. Natural News съобщава, че преди смъртта си д-р Брадстрит работел с почти неизвестна молекула, която човешкият организъм изработва – белтъка GcMAF, който след като се свърже с витамин D в организма, има потенциала да се превърне в универсално лекарство за лечение на рак. Той смятал, че то може да лекува аутизъм, СПИН, диабет, бъбречни и чернодробни болести. Д-р Брадстрит работел над това съединение, което има естествен произход и може да бъде единственото средство в цялата имунна система, способно да убива раковите клетки. В едно интервю д-р Тед Бройер, известен експерт по здравословно хранене, описва колко напредничави били разработките на д-р Брадстрит и направеното от него откритие, което напълно би могло да се превърне в мотив за убийството му. Според думите на д-р Бройер, изчезналите без вест или убити лекари натуропати били свързани помежду си с изследвания на аутизма. Д-р Гонсалес, известният пионер в холистичното лечение на рак, помогна на хиляди хора да преодолеят болестта с помощта на алтернативната медицина; той умира от инфаркт, един месец след като в реката е открито тялото на д-р Брадстрит. Д-р Бройер разкрива възможните мотиви за смъртта на д-р Брадстрит: „Информацията, която имам намерение да изложа пред вас, е изключително противоречива и няколко души, които имат отношения към нея, вече ги няма на земята. Те знаеха с какво работят и предполагам, че са били много внимателни. Някои от тях бяха обвинени, че са използвали GcMAF и FDA очевидно е провела рейд в някои от офисите им, няколко седмици, преди да „извършат самоубийство“ или „неочаквано да починат“. По-нататък д-р Бройер разяснява някои термини: Gc-протеин е белтък в организма на човека, използван от макрофагите. Макрофагите са клетки, които убиват раковите клетки. След като описва какво представлява GcMAF и как се получава, д-р Бройер посочва, че това вероятно е единственото възможно средство в имунната система, което убива раковите клетки. Но д-р Брадстрит и колегите му открили, че имунната система се подлага на едно съединение, наречено „нагалаза“. „Нагалаза“ е ензим/протеин, изработван от раковите клетки и вирусите, които предизвикват синдрома на имунодефицита, и е свързан с аутизма – пояснява д-р Бройер. Лекарите, които впоследствие били открити мъртви или изчезнали без вест, предположили, че „нагалаза“ се вкарва в организма на хората с ваксините. „Тази информация е толкова невероятно убийствена за медицинската общност и особено за имунолозите и за онези, които извършват ваксинирането, че е напълно разбираемо, че подобни ентусиасти им пречат…“ – посочва д-р Бройер. „Нагалаза“ блокира Gc-протеина и не му позволява да се свърже с витамин D; по този начин пречи на имунната система да изпълни работата си и следователно предизвиква рак и други сериозни болести. Д-р Бройер сравнява „нагалаза“ с бомбардировача „Стелс“. Този ензим, синтезиран и отделян от раковите клетки или вирусите, засича молекулите на протеините GcMAF на повърхността на Т- и В-лимфоцитите и ги унищожава като високоточна „бомба“. „Нагалаза“ в свръхвисоки дози се открива у деца аутисти. Д-р Брадстрит и колегите му стигнали до извода, че протеинът „нагалаза“ отсъства при новородените и се внедрява в организма им чрез ваксините. Преди смъртта си д-р Брадстрит успял да поработи над лечението на 1100 пациенти с помощта на GcMAF с 85% положителна реакция, което се смята за невъзможно в медицинската общност. След вкарването на GcMAF 15% от пациентите аутисти на Брадстрит престанали да бъдат аутисти и симптомите на болестта им изчезнали. От 1990 г. насам са публикувани 59 изследвания за лечебното въздействие на GcMAF, 20 от които се отнасят до лечението на рак. Изследванията сочат, че той може ефективно да въздейства в лечението на Паркинсон и Алцхаймер, на ревматодоиден артрит и да спре развитието на рак на гърдата, простатата и бъбреци.", "date": "2018.10.08", "title": "Веществото „Нагалаза“ във ваксините стимулира развитието на рак"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388153-%D0%B5%D0%BB%D0%B8%D1%82%D1%8A%D1%82-%D0%BD%D0%B5-%D1%81%D0%B5-%D1%81%D1%8A%D0%BE%D0%B1%D1%80%D0%B0%D0%B7%D1%8F%D0%B2%D0%B0-%D1%81-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D1%80%D0%BE%D0%B4%D0%B8%D1%82%D0%B5,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%B5-%D0%BF%D0%BE%D1%82%D1%8A%D1%80%D0%BF%D0%B5%D0%B2%D1%88%D0%B0-%D0%BE%D1%82-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Като си член на ЕС и НАТО, си длъжен да се съобразиш и с обща позиция, но това не означава, че не бива да имаш лично мнение. Типичен е случаят с Македония – въпросът беше оставен на македонските и гръцките националисти да решат кой е по-първи и сработи Балканският синдром, че всички сме велики, а решението виси и при това ще се взема без наше активно участие. Ако сам се обречеш на политическата или историческата инерция, естествено е, че ще трябва да чакаш някой да ти каже какво да направиш. Аз мисля, че България трябва по-енергично да поставя въпросите във вида, в който ги вижда. Това каза за предаването „12+3“ по „Хоризонт“ журналистът Валерий Тодоров: Според Тодоров македонското общество е агресивно настроено към миналото, а българите „добродушно гледаме на тези детски игри, които обаче късат страници от нашата история“. Историкът Александър Сивилов изрази мнение, че резултатът от референдума в Македония е знак, че хората в страната не са съгласни с това, което им казват елитите, и искат да устройват съдбата си по друг начин: „Видяхте какъв беше процентът на участвалите в референдума – изключително нисък. Интересна беше реакцията на ръководството на ЕС, което беше доста въодушевено от резултата, и каза: «Вижте, 90% са гласували за нас“, ама реално от 90% от 30% излиза една друга сметка – горе-долу една трета максимум да са подкрепили въобще идеята за това Македония да върви по европейски и по евроатлантически път. Това е едно ясно изражение въобще на ситуацията в световната политика днес – благодарение на действията на много от елитите по света в днешно време демокрацията изчезва, защото се изпразва от смисъл. Ето виждате, предлага се референдум, а резултатът е никакъв. Въпросът е обаче, че в крайна сметка вероятно правителството в Македония, независимо от резултата, ще върви точно в посоката, която иска. Това се случва непрекъснато навсякъде без въобще елитите да се съобразяват с мнението на населението“. Тодоров коментира, че въпросът в референдума е чий глас е по-важен – на тези, които гласуват, или на тези, които не гласуват, тъй като не се знае какво всъщност иска втората група. „Смятам, че Заев постигна един успех с това, че успя да вкара опозицията в една двойствена роля – „Добре, не приемате името Горна Македония (вероятно има предвид Северна Македония – бел.ред.), но това означава, че вие сте против ЕС и НАТО, тогава каква политическа платформа можем да изградим с вас, след като искате коалиционен кабинет, предсрочни избори….“ Оттук започва една политическа дилема как да се излезе от тази ситуация“… Сърбия винаги е танцувала между Изтока и Запада, но едва ли ще може да продължи да го прави още дълго, защото вече ясно е показала посоката, в която върви, прогнозира Сивилов:„В тази политика, която в момента се разиграва на Балканите, всъщност не се знае кой определя мача – дали е битка между феновете, или е битка между клубовете. Аз мисля, че в момента на Балканите се разиграва битка между клубовете, а феновете само подгряват страстите. Време е ЕС да приеме по-хладнокръвно част от политическите процеси на Балканите, които са деликатни и не всички ги разбират, особено някой залязващи лидери. Смятам, че беше пресилена заплахата от Русия – там се цитираха точно футболни фенове, които подгряват страстите. За Русия стратегическият партньор е Сърбия – през Сърбия могат да се прокарват влияния в Македония, но в никакъв случай Русия няма да рискува да заложи с проблем в Македония далеч по-голяма карта, с която играе на Балканите – ключовия въпрос за Сърбия и всичко свързано през Сърбия с Косово“. Приемането на една силно неподготвена страна като Македония в ЕС и НАТО ще се изнесе един проблем от една територия и ще го вкара в друга, завърши Сивилов. Тодоров определи като „сериозен проблем“ това, че ЕС не може да предложи на Македония нищо толкова привлекателно, колкото е било членството за България и на Румъния. „Наистина и пред сърбите, и пред македонците стои точно въпросът те какво ще получат и дали това е нещо хубаво или не е. Както виждаме, в момента състоянието в самия Европейски съюз вече е напълно наясно, както и в каква посока ще продължи тази система. Виждате в политиката, която водят правителствата на Унгария и на Италия, какво направи Великобритания – устоите въобще на европейската интеграция, на европейската идея вече са разклатени до дъно“, каза Александър Сивилов. Русия има различна гледна точка за външната си политика от 2016 година е ще активизира външната си политика на Балканите, коментира журналистът Валерий Тодоров и изказа мнение, че за екипа на Тръмп Балканите не са приоритет: „Наблюдавам една друга промяна в политиката на Русия. Даже си спомням, че 2001 година Путин го формулира по един категоричен начин – ще влияем там, където имаме икономически ресурси да влияем. Мисля, че Русия няма потенциала в момента да поддържа една широка фронтова линия, грубо казано. Затова те разчитат на базови страни – такъв типичен пример е със Сирия – ключова страна, която може да влияе на процесите на континента или върху глобални процеси. Смятам, че един такъв залог в момента е Сърбия, а Македония е някаква производна от всичко това. Руската политика, според мен, няма да бъде така агресивно налагана, а по-скоро ще използва всичко онова, което наричаме мека дипломация“, каза още Тодоров. «Силов вариант за участие на Русия на Балканите е изключен», категоричен е Сивилов.  ", "date": "2018.10.08", "title": "Елитът не се съобразява с мнението на народите, България ще е потърпевша от решението за Македония"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/388154-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%82%D0%B5-%D1%81%D0%BA%D0%BE%D1%87-%D1%83%D0%B8%D1%81%D0%BA%D0%B8%D1%82%D0%B0-%D0%B2-%D1%81%D0%B2%D0%B5%D1%82%D0%B0-%E2%80%93-%D0%BC%D0%B5%D0%BD%D1%82%D0%B5-%D0%BB%D0%B8-%D1%81%D0%B0-%D0%BA%D0%B0%D0%BA%D1%8A%D0%B2-%D0%B5-%D0%B2%D0%BA%D1%83%D1%81%D1%8A%D1%82", "text": " производители на малцови уискита някъде през 50-те и 60-те години започват да залагат бъчви с отбрани дестилати за дълго отлежаване. Става дума за по 2-4 отбрани бъчви, в редки случаи по още няколко повече. Някои от тези бъчви са бутилирани 50 години по-късно в малки серии от по 500-1000 до 2000 бутилки. Всяка бутилка е номерирана, изработена специално за серията, в специална дизайнерска кутия и т. н. И, разбира се, те са с главозамайващи цени. Дали вкусовите качества отговарят на цени по 20 хил. британски паунда за бутилка, не се знае. Защото и този, който си е купил и изпил такова уиски, няма да си признае, че не е било нещо кой знае какво. Според някои познавачи, подобно на виното, старите уискита от едни години нагоре нямат голяма разлика. Всичко зависи от бъчвите – какъв вид са, колко е отлежавало. Защото в бутилка не старее. Има уискита (както и ракии), които от прекалено дълго отлежаване в дъб стават прекалено сухи, вкусът им не става по-добър след 15-тата година. И разни 40-50-годишни питиета имат повече емоционална стойност, отколкото вкусова. Има ред известни марки 25-годишно уиски на не толкова недостъпни цени. Който е опитвал поне няколко, е забелязал, че някои от тях не впечатляват с вкусови качество, имат вкус леко на мокро дърво, на дъска, а не на благороден дъб. Това е така, защото при отлежаване в една бъчва, понякога самата бъчва се изпортва и тръгва да се разваля. Някои производители местят уискито от едни бъчви в други, за да се обогати като вкус, и да не се изсушава прекалено. Скептици разбирачи на алкохола се отнасят с леко недоверие към тези процедури на смесване и пресипване, подозират, че производители подобряват вкуса със смес с по-нови дестилати. Нищо чудно, защото някои 30-50-годишни питиета на дегустации постигат по 86-89 точки (от 100), докато има по-млади питиета с по 90-95 точки и повече. Все пак този стремеж да се сипва историята в бутилка заслужава уважение. Тук са показани петте най-скъпи шотландски сингъл малц уискита, които се предлагат по аукциони и сайтове за търговия с алкохол. Това са серии, пуснати специално на пазара в последните години. Освен тях на търгове се появяват и отделни стари бутилки отпреди 50 години, и стигат много висока цена. Но те са единични случаи, останали от старо производство през 50-те и 60-те години, а не са серии, бутилирани и пуснати в последните години. „Балвени” 50-годишно, 55-65 хил. лв. The Balvenie 50 Year Old, Cask 4567 (2014 Release) – £24 000-30 000 45,4% алкохол       Това сингъл малц уиски (едномалцово) е сложено да отлежава през 1963 г., времето на рокендрола, хипитата и свободната любов. Старата дестилерия (спиртоварна) „Балвени” е основана през 1829 г. от Уйлям Грант, чието име носи едно от масовите уискита в света днес. Спиртоварната е в Спейсайд, околностите на Дъфтаун, Мъри, северна Шотландия. Градчето го наричат уиски столица на света, защото около него има 7 известни спиртоварни. И до днес компанията „Уйлям Грант и синове” притежава старата дистилерия, построена от основателя си. „Балвени” е една от първите марки алкохол в света, пуснали на пазара 50-годишно уиски още през 1987 г. Оттогава досега през няколко години дистилерията пуска 50-годишно сингъл малц уиски. Последната серия от това уиски е пусната през 2014 г., с номера на бъчвата. През 1963 г. младият тогава майстор технолог на дестилерията Дейвид Стюарт подбрал от най-добрия дестилат и го заложил да отлежава в две бъчви. Те са бутилирани чак през 2014 г. Същата година майстор технолога Стюарт прави 50 години стаж в дестилерията. Уискито се предлага за рекордна цена. Бутилката е в цилиндрична дървена кутия от 49 обръча дърво и един обръч месинг, създадена от известен мебелен дизайнер. Месинговият обръч е сложен, за да може на него да се изпише година, евентуално и кратък надпис за подарък.   The Macallan1949, 50 Year Old, Millennium – £24 000-27 000 43% алкохол     „ Уискита с марка „Макалън” не се славят като много евтини, но това тук надминава всички от тях. Всъщност това уиски към днешна дата е 69-годишно. Дестилирано през 1949 година и сложено да отлежава в бъчви тогава. Бутилирано е след точно 50 години през 1999 година, за посрещането на Милениума. Въпреки високата си цена всички бутилки са продадени още тогава, но десетина години след това се предлагат на рекордна цена около 25 хил. паунда. В наши дни се появява тук-там по аукциони и сайтове за продажба на уиски,където понякога късметлии могат да попаднат на него на търгове с начална цена към 12 хил. паунда и после – каквото наддаването покаже. Както е известно, в света на ценителите на уиски има колекционери и прекупвачи, има хора, които си влагат парите в редки серии уиски и го продават като поскъпне. Разбира се, и това уиски се продава в специална бутилка и дървена кутия.  Дистилерията „Макалън” е основана през 1824 година в Крейгалахи, Мъри, Спейсайд. През годините е прекупувана няколко пъти от големи компании, сега е собственост на „Едрингтън груп”.     „Макалън” е третият най-голям производител в света на сингъл малц уиски след „Гленфидих” и „Гленливет”, и продава годишно към 700 хил. каси (което прави около 9 млн. бутилки) малцово уиски. Традиционно използва употребявани испански бъчви от шери от Херес, а напоследък и бъчви от бърбън. Предлага на пазара като редовно производство 8-, 10-, 12-, 15-, 18-, 21-, 25-, 30-, 40-годишни сингъл малц уискита. Това 50-годишното тук е изключение.   The Macallan Fine & Rare 1937, 32 Year Old – £23 000-27 000  43% алкохол Много рядко и необикновено уиски. Дестилирано е през 1937 година, отлежавало до 1969 година, когато е бутилирано за пръв път. По някакви причини остават непродадени количества и производителят ги бутилира отново за серията си „Fine & Rare” през 2002 г. Glenfiddich 50 Year Old, Rare Collection – £22 000-27 000  46,1 % алкохол  ", "date": "2018.10.08", "title": "Най-скъпите скоч уискита в света – менте ли са? Какъв е вкусът?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388147-%D0%B6%D0%B8%D1%82%D0%B8%D0%B5-%D0%BD%D0%B0-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%BF%D0%B5%D0%BB%D0%B0%D0%B3%D0%B8%D1%8F", "text": "    Преподобна Пелагия живяла в петия век. Родила се в Антиохия. Животът й е описан от илиополския дякон Яков, който я познавал лично. Веднъж антиохийският архиепископ свикал на съвещание по църковни дела подчинените си епископи. В Антиохия пристигнал и блажени Нон, епископ Илиополски. Нон бил известен с високата си мъдрост и с праведния си живот. Другите епископи обичали да слушат поученията му. Един ден, седнали при вратите на катедралната църква, те внимателно слушали неговата назидателна беседа. В това време минала покрай тях една жена, известна в Антиохия със своята красота и лекомислие – известна и като блудница. Тя с гордост гледала наоколо, обкръжена от тълпа млади жени и мъже. Всички били разкошно облечени. Но тя се отличавала от тях по чар и накит. Косата й била украсена със злато и скъпоценни камъни. Вратът й бил открит. Когато минавала, въздухът се изпълвал с благоухание от парфюмите й. Нямало в Антиохия по-красива жена от нея.     Когато тя съвсем се отдалечила, епископ Нон заплакал и рекъл:- На много неща може да ни научи тая жена. Тя си е поставила за цел на своя живот да се харесва на хората. И погледнете как се старае за това! Как внимателно е избрала своите накити, как е умила тялото си с благоухания! Как се е нагиздила! А ние имаме безсмъртен Жених, за Когото не украсяваме старателно душите си, както тя старателно е украсила своето тяло. Не умиваме душите си с покайни сълзи. Не ги обличаме с красотата на добродетелите, за да можем достойно да се явим пред Господа! Като казал това, блажени Нон станал и влязъл в своята килия при църквата. Там в усамотение паднал на колене и със сълзи на очи молил Бога за грешницата – да яви Бог над нея Своето милосърдие и я приведе към покаяние. На другия ден след утринното богослужение епископ Нон разказал на своя дякон Яков, че е имал странен сън. Присънило му се, че през време на светата Литургия летяла около него непрестанно една черна гълъбица, която изпълвала въздуха със зловоние. Когато дяконът произнесъл \"Оглашени, излезте...\", тя отлетяла от църквата. Но след литургията започнала отново да лети около него. Епископът я хванал и потопил във водата, която била при църковната врата. След като била потопена във водата, гълъбицата излязла от нея бяла като сняг. Епископът я пуснал и тя полетяла право към небето и изчезнала. Като разказал тоя сън, епископ Нон отишъл в църквата да служи литургия заедно с другите епископи. След службата архиепископът му казал да произнесе проповед пред богомолците. Думите на епископ Нон били прости, понятни за всички, изпълнени с топла вяра и любов към ближните. Той говорил тоя път за страшния Божи съд, за наказанието на грешниците, за блаженството на праведниците. Слушателите се просълзили. В онова време в храма влязла и оная жена, за която се молил епископ Нон. За пръв път в живота си тя влизала в християнски храм. За пръв път чувала да се говори за грях и покаяние, за прощение на грешниците, за блаженство на праведниците. Изведнъж в душата й бляснал лъч. В ужас тя си спомнила в какви грехове прекарва своя живот и разплакана, излязла от храма. Продължавала да плаче и у дома си. С безпокойство разпитвала християните за Христовото учение. Минала пак покрай храма и запитала служители от храма къде може да намери и поговори със светия епископ Нон. Като узнала неговото жилище, тя му изпратила следното свое писмо: \"До светия Христов ученик Нон – писмо от грешницата, ученичка на дявола – Пелагия ... Аз чух за твоя Бог, че Той оставил Небето и слязъл на земята не за праведниците, а грешниците да призове към покаяние. Той смирил Себе Си, скрил божеството Си, ял с митарите, живял с грешниците, беседвал с блудниците. А между това херувимите на небесата не смеели да погледнат към Него. Чух от християните, че ти си истнски служител Христов. Не отхвърляй мене, грешницата, която иска чрез тебе да дойде при Спасителя на света и да види Неговото пресвето лице!\" Като получил това писмо, епископ Нон й съобщил, че е готов да я приеме, но в присъствието на другите епископи. Грешницата с радост се запътила към църквата \"Св. Юлиан\". Когато влязла в събранието на епископите, с плач паднала в нозете на епископ Нон и промълвила: - Моля те, господарю мой, приеми ме, както твоят учител Христос е приемал грешниците! Прояви към мене, грешницата, милост и ме направи християнка! Аз съм море от грехове! Аз съм бездна от беззакония! Умий калта на душата ми чрез светото тайнство кръщение! Всички присъстващи се просълзили, като видели това дълбоко, искрено разкаяние. Св. Нон казал, че църковните правила забраняват да се дава веднага кръщение на хора, известни със своя порочен живот. Като чула това, тя пак се хвърлила в нозете му и с лице, обляно в сълзи, му заговорила: - Ти ще отговаряш пред Бога за душата ми, ако още днес не ме кръстиш! От твоите ръце трябва Господ да приеме преобразена душата ми. Ако аз се върна към предишния живот и отново се поклоня на идола, ти ще отговаряш за това! Блажени Нон видял как сърцето на грешницата гори от желание час по-скоро да приеме светото Кръщение. Понеже на това събрание архиепископът не присъствал, епископ Нон пратил до него молба за разрешение. Антиохийският архиепископ с радост дал благословение епископ Нон да извърши кръщението. Същевременно пратил благочестивата Романа, първа дякониса в града, за възприемница. Когато Романа влязла в събранието на епископите, каещата се грешница лежала при нозете на епископ Нон. Той и наредил да стане с висок глас пред всички да изповяда греховете си. Пелагия с плач заговорила: - Като се вглеждам в душата си, не намирам нищо добро. Греховете ми са по-многобройни от морския пясък. Водата на цялото море не може да умие греховете ми ... Надявам се на Твоята милост, всеблаги Господи! Знам, че Ти милостиво ще ме приемеш и ще облекчиш тежкото бреме на моите беззакония... Епископът я запитал за името й. Тя оговорила, че родителите й я наричали Пелагия, но в Антиохия била известна под името Маргарита, което значи \"бисер\". Наричали я така поради блестящите накити, с които се украсявала. Като й дал наставления във вярата, епископ Нон я кръстил в името на Отца и Сина и Пресветия Дух. Помазал я със свето Миро и веднага я причастил със светите Христови Тайни. Романа станала нейна възприемница – кръстница и я взела при себе си в жилището на новообърнатите християнки. Пелагия веднага не могла да почувства радостта от покаянието и утехата от молитвата. Сатаната я преследвал постоянно с изкушенията си. Внушавал й да съжалява за оставените от нея удоволствия. Тя се обръщала с гореща молитва към Бога. Молила добрата Романа да усили молитвите си за нея. На третия ден от кръщението Пелагия поръчала на своя служител да пресметне нейното богаство и всичко да предаде на епископ Нон. По нареждането на същия епископ богатството й било раздадено на бедните. Пелагия не оставила за себе си нищо. Тя получавала храна и облекло от Романа. Не искала да притежава нищо от своето предишно греховно богатство. Част от него получили нейните преки служители, с които се разделила. При раздялата си тя им казала: - Ние дълго живяхме заедно. Помолете се за мене, грешната, за да бъдем пак заедно в Небесното царство! Когато настъпил осмият ден, в който, според обичая на древните християни, трябвало да се снеме бялата дреха, дадена при светото кръщение, Пелагия облякла груба черна власеница. Като взела старата дреха на блажени Нон, рано сутринта напуснала Антиохия. Никой не знаел къде отишла. Романа много плакала за изчезването на Пелагия. Епископ Нон я успокоявал: - Не плачи! Пелагия избра добрата част, която няма да й се отнеме. Тя се уподоби на оная Мария, за която се говори в Евангелието. Скоро след това блажени Нон се върнал с дякона си в своя град Илиопол. Три години по-късно дякон Яков, който предал на Църквата тоя трогателен разказ, отишъл в Йерусалим да се поклони на Гроба Господен. Като го изпращал, епископ Нон му поръчал непременно да отиде при един отшелник, който доброволно живеел в килия – затвор на Елеонската планина, близо до Йерусалим. Казал му, че от него ще научи много назидателни неща. След като се поклонил на светия Гроб и на другите свети места в Йерусалим, Яков отишъл на близката Елеонска планина, където наистина намерил затворника. Почукал на прозореца на килията. После със затаен дъх дълго слушал неговите душеспасителни беседи. Благодарил му и тръгнал след това да разглежда други манастири и църкви. На връщане пак дошъл при килията на затворника. Напразно чукал на прозореца. Никой не се обадил. През прозореца видял, че вътре отшелникът лежи мъртъв. Със скръб обадил това на съседните манастири. Монасите, които знаели за светия живот на доброволния затворник, дошли да го погребат. Влезли в килията, след като счупили вратата й, понеже отшелникът се бил заключил отвъртре. Започнали да го готвят за погребение. Дякон Яков се приближил до тялото. Познал, че мъртвецът е в расото на неговия владика свети Нон. В чертите на извънредно отслабналия отшелник разпознал оная знаменита красавица, която някога пълнела Антиохия с мълвата за своите грехове и похоти. Всички останали изумени, като узнали, че в тая килия се спасявала жена, известна някога със своя порочен живот. Пелагия дошла тук да спасява душата си с благословението на епископ Нон. Едва сега дякон Яков разбрал защо епископът му поръчал непременно да се отбие при тоя пустинник. При строго постническо житие преподобна Пелагия блажено починала в своята килия – затвор на 8 откомври 461 година. Монахините от околните манастири се стекли на нейното погребение със свещи и кандилници. Тялото й било тържествено погребано в същата килия, където тя предала в ръцете на Бога своята разкаяна душа.", "date": "2018.10.08", "title": "Житие на св. преподобна Пелагия"}
{"url": "http://www.classa.bg/%D1%81%D0%B2%D1%8F%D1%82/item/388143-facebook,-amazon-%D0%B8-google-%D0%BD%D0%B5-%D1%81%D0%B0-%D0%BD%D0%B8%D1%89%D0%BE-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%BA%D0%B0%D1%80%D1%82%D0%B5%D0%BB", "text": "Анализаторът Макс Кайзер говори за такива технологични гиганти като Google и Apple и за държавните субсидии, които те получават. Според Макс \"тези хора съществуват с държавна помощ, благодарение на която могат да живеят в гарантирано богатство\".   Синдикатите съществуват, за да защитят заплатите на работниците, припомня Кийзер. \"Хората трябва да вземат решение. Или подкрепят синдикатите и централните банки, които осигуряват постоянна подкрепа за Google и на главния му изпълнителен директор Ерик Шмид, или да се откажат и двете, трябва да избират\" настоява той.   Според Макс, \"Ерик Шмид, Google, Apple или Джеф Безос живеят в света на близалките\". \"Нямат представа от икономика, но обичат безплатните пари\", заключава той.   Що се отнася до изпълнителни директори на големите технологични компании като Facebook, Amazon, Google или Apple, Стейси вярва, че те са \"част от този картел на хората, които могат да се отъркат до лицата, отговорни за разпределението на държавните бюджети.\"   \"Това не е нищо повече от технологичен картел и не по-малко токсичен от енергийния картел на ОПЕК\", казва Макс Кайзер.   Също така, той припомня неотдавнашната полемика, произтичаща от новината, че Google е договаряла споразумения с китайското правителство. Очевидно е, че \"една група от гиганти на Интернет тайно работи по търсачка за Китай, елиминирайки правата на човека, демокрацията, мирните протести и религията\".   В този смисъл, Кайзер подчерта, че \"това, което Google и Китай искат да направят с всички нас, е да ни използват като бебета в епруветка от тестова лаборатория и да мамят цялото население. Те се отнасят с нас, сякаш сме тяхната собственост, което е непоносима липса на уважение към всяка една от думите на Конституцията, чиста измяна\", подчертава той. А самите американски компании, които се хвалят с либералните си ценности, в крайна сметка \"работят с Китай за насърчаване на авторитарните му политики\".   Макс каза още: \"Знаем, че правителството следи американците в реално време чрез всички електронни съобщения, това е факт.\"", "date": "2018.10.08", "title": "\"Facebook, Amazon и Google не са нищо повече от технологичен картел\""}
{"url": "http://www.classa.bg/%D1%81%D0%B2%D1%8F%D1%82/item/388145-%D0%BA%D0%B0%D0%BA-%D0%BA%D0%B8%D1%82%D0%B0%D0%B9-%D0%B1%D0%B5%D0%B7-%D0%BE%D1%80%D1%8A%D0%B6%D0%B8%D0%B5-%D0%BC%D0%BE%D0%B6%D0%B5-%D0%B4%D0%B0-%D1%83%D0%BD%D0%B8%D0%B6%D0%B8-%D1%81%D0%B0%D1%89", "text": "На 30 септември, китайски военен кораб направи \"опасна\" - за армията на Съединените щати - маневра, когато се приближи на 41 метра до разрушител на САЩ в Южнокитайско море, в близост до спорните острови Спратли.   Военни специалисти, подчертаха в анализ на случката, че американските кораби извършват маневри в района по \"почти постоянен начин, тъй като в свое време, Вашингтон не осъзна драстичното засилване на позицията на Пекин в региона\".   Благодарение на създаването на изкуствени острови в прилежащите води на архипелага Спратли, Китай разработи доста важна военна инфраструктура в южната част на Южнокитайско море, което му дава огромни ползи. Поради тази причина САЩ изпращат кораби, които постоянно извършват патрулиране и обучаващи дейности, за да предотвратят настаняването на китайците.   В края на 2017 г. американската флота значително увеличи честотата на тези упражнения, инициатива, която предизвика реакцията в края на миналия месец. Анализаторите предполагат, че Китай \"ще вземе мерки, за да унижи американците и да покаже, че те вече не са категорично всемогъщи да диктуват своята воля на други страни.\"   Сред тези действия, експертите акцентират на евентуални възможни действия \"без използването на оръжия\", каквото е поставянето на пречки по пътя на американската флота - от големи кораби на бреговата охрана, до риболовни мрежи, които да „блокират витлата на корабите\". Все пак това си остават опасни маневри, чието повтаряне може да \"доведе до стрелба\".   Във всеки случай те смятат \"трудно е да си представим, че Китай ще изстреля ракети срещу американски кораби, тъй като първо ще се опита да си осигури подкрепата на Русия\". „А ако Москва подкрепи Пекин, Вашингтон ще трябва да установи някакъв компромис\". В противен случай \"всичко може да се случи\".", "date": "2018.10.08", "title": "Как Китай без оръжие може да \"унижи\" САЩ"}
{"url": "http://www.classa.bg/%D1%81%D0%B2%D1%8F%D1%82/item/388146-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D1%81%D0%BA%D0%B0-%D0%B7%D0%B0%D0%B5%D0%BC%D0%B8-%D0%BE%D1%82-%D0%BC%D0%B2%D1%84", "text": "Властите в Турция нямат намерение повече да се обръщат към Международния валутен фонд (МВФ) за кредити, заяви днес президентът Реджеп Тайип Ердоган, цитиран от ТАСС.  \"Съвременна Турция не се нуждае от заеми и техническа подкрепа от страна на МВФ\", заяви Ердоган, цитиран от Анадолската агенция и БТА. По думите на Ердоган темата за кредитиране от МВФ е закрита веднъж завинаги. Дискусиите за евентуален заем от МВФ се активизираха в последно време във връзка с рязкото обезценяване на турската лира на фона на напрежение в отношенията между Анкара и Вашингтон, което доведе до повишаване на вносните мита за алуминий и стомана от Турция до съответно с 20 и 15%. През 2013 г. Турция изплати на МВФ последния си дълг за получен по-рано заем от фонда - събитие, което беше смятано за сериозна причина за гордост по отношение на националната икономика, отбелязва ТАСС.  ", "date": "2018.10.08", "title": "Турция повече няма да иска заеми от МВФ"}
{"url": "http://www.classa.bg/%D1%81%D0%B2%D1%8F%D1%82/item/388142-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BB%D0%B0-%D0%BF%D1%80%D0%B5%D0%B4-%D1%81%D0%B0%D1%89", "text": "Саудитският принц Мохамед бин Салман, отхвърли едно неотдавнашно изявление на Тръмп, който заяви, че кралят Салман на Саудитска Арабия няма да остане на власт \"дори две седмици\", без неговата подкрепа.   \"Саудитска Арабия е съществувала преди Съединените щати. Тя съществува от 1744, мисля, че повече от 30 години преди САЩ\", заяви монархът принц по време на интервю за Bloomberg, в което той подчерта, че \"са необходими близо 2000 години за да бъде страната изправена пред някои опасности \".   \"Мисля, че не е коректно\", заключи той за изявлението на Тръмп.   Тази седмица, президентът на САЩ Доналд Тръмп публично заяви, че той е казал на крал Салман, че не би запазил позицията си като крал на Саудитска Арабия \"дори и две седмици\", без подкрепата на американските въоръжени сили.   Думите на Буш вече бяха отхвърлени от Иранския външен министър Мохамед Джавад Зариф, който ги окачестви като \"унизителни\" и предложи на Рияд взаимно сътрудничество за засилване на регионалната сигурност.", "date": "2018.10.08", "title": "Саудитският принц: \"Саудитска Арабия е съществувала пред САЩ\""}
{"url": "http://www.classa.bg/%D1%81%D0%B2%D1%8F%D1%82/item/388144-%D1%88%D0%B5%D1%84%D1%8A%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B8%D1%82%D0%B0%D0%B9-%D0%B3%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%B7%D0%B0-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0", "text": "Мън Хунвей, заместник-министър на обществената сигурност на КНР, е заподозрян в нарушаване на закона. В момента държавният комитет по надзора го проверява, съобщи на сайта си Централната комисия за дисциплинарна инспекция към китайската комунистическа пар Интерпол съобщи, че Мън Хунвей - когото Китай обяви, че разследва за нарушения на закона - е подал оставка като президент на международната полицейска организация, предаде Ройтерс. Оставката е била получена в генералния секретариат на Интерпол във френския град Лион и влиза в сила незабавно, се казва в официалното съобщение. Освен президент на Интерпол Мън е и заместник-министър на обществената сигурност на Китай. По-рано днес Централната комисия за проверка на дисциплината при Китайската комунистическа партия съобщи на сайта си, че шефът на Интерпол е разследван по подозрение в нарушение на китайските закони. Пекин потвърди, че държи изчезналия президент на Интерпол Мън Хунвей, съобщи Би Би Си. Китайските власти съобщиха днес, че разследват президента на Интерпол Мън Хунвей за предполагаеми нарушения на закона, предаде Ройтерс. Мън, който е и заместник-министър на обществената сигурност на Китай, беше обявен за изчезнал, след като заминал от Лион, Франция (където е централата на Интерпол) за Китай.  Семейството му не знае какво става с него от 25 септември, когато за последно бил видян да напуска централата на Интерпол. Съпругата му беше поставена под полицейска закрила, след като получила заплахи, посочва Ройтерс. По-рано Грейс Мън каза пред журналисти, че смята, че съпругът ѝ е в опасност. И емоционално се обърна за помощ към международната общественост. Той ѝ бил пратил емотикон с нож в съобщение на мобилния ѝ телефон, за да даде знак, че е в беда. С гръб към камерите, за да не бъде разпозната, разплакана тя прочете своя позиция на китайски и английски. \"Мън Хунвей, заместник-министър на обществената сигурност на КНР, е заподозрян в нарушаване на закона. В момента държавният комитет по надзора го проверява\", съобщи на сайта си Централната комисия за дисциплинарна инспекция към китайската комунистическа партия, цитирана от ТАСС, предава БТА . Според китайския в. \"Саут Чайна морнинг пост\" Мън Хунвей е в Китай и е разследван. Той бил задържан за разпит веднага след пристигането си в Китай на 29 септември. Фактът, че новините за задържането му идват от антикорупционния орган на Пекин показват, че Мън е задържан като част от голямата антикорупционна кампания, наредена от президента Си, която вече доведе до изчезването на редица високопоставени китайски функционери, смята Би Би Си. Мън Хунвей е първият китаец, президент на Интерпол. Той беше избран на този пост през ноември 2016 г. и мандатът му по принцип е до 2020 г. Той има над 40-годишен опит в разследването на криминални престъпления в Китай. Изборът му предизвика притесненията на правозащитните организации.    ", "date": "2018.10.08", "title": "Шефът на Интерпол подаде оставка. Китай го разследва за нарушаване на закона"}
{"url": "http://www.classa.bg/%D1%81%D0%B2%D1%8F%D1%82/item/388137-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BE%D0%B3%D1%80%D0%BE%D0%BC%D0%BD%D0%BE-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE,-%D0%BD%D0%B5%D0%BE%D0%BF%D0%B8%D1%81%D1%83%D0%B5%D0%BC%D0%B0-%D0%B1%D0%B5%D0%B4%D0%BD%D0%BE%D1%81%D1%82", "text": "Висшето общество в Бразилия води луксозен живот, докато милиони тънат в неописуема бедност. Несправедливата данъчна система, както и системата на образованието още повече задълбочават катастрофалното неравенство.   Богатството на Бразилия е разпределено изключително неравномерно. Състоянието на шестимата най-богати бразилци се равнява на онова, което притежават 100-те милиона бедни граждани на страната. Това са предимно тъмнокожи бразилци, наследници на отвлечените от Африка роби. \"Корените на това неравенство са в колониалното време и робството\", казва икономистът Самуел де Абреу Песоа от Сао Пауло и добавя: „Нашата образователна система допълнително задълбочи това неравенството. Между 1930 и 1980 година населението на Бразилия нарасна неимоверно, а по онова време в образователната система бе инвестиран само 1 процент от БВП на страната. Днес инвестициите в образованието съставляват 6 процента от БВП. \"Бразилия отделя немалко пари за образование, но не ги влага ефикасно. Качеството на държавното образование е много ниско\", казва Бернар Апи от мозъчния тръст CCiF. Последиците са катастрофални. Поради ниската производителност на труда, заплатите остават трайно ниски. \"А действията на държавата почти не допринасят за намаляване на неравенството\", твърди Самуел де Абреу Песоа. Пенсии без връзка с реалността Данъчната система задълбочаване това неравенството още повече. Докато 10-те процента най-бедни бразилци плащат близо 32% от доходите си под формата на данъци, данъчното бреме за най-богатите 10 процента от гражданите възлиза на едва 21%. „Нашата данъчна система облага главно потреблението, а това води до нова несправедливост. Бедните домакинства изразходват голяма част от доходите си за потребление, което означава, че тяхното данъчно бреме е непропорционално високо. Бразилците с високи заплати са в по-изгодно положение и по отношение на ДОД. Той би трябвало да е прогресивен, в действителност е регресивен, защото печалбите и дивидентите за физическите лица не се облагат с данъци\", казва икономистът Татиане дос Сантос Писцители. Ставката на корпоративния данък е от 34%, но съществуват безброй легални трикове, които позволяват на фирмите да не плащат изобщо никакви данъци. Дефицитът в държавната пенсионна система расте скокообразно. Основната причина за това са несъразмерно високите пенсии на държавните служители. \"Държавният сектор си отпуска пенсии, които нямат никаква връзка с реалността. И вместо да служат на гражданите, държавните служители използват държавата за собствени цели\", казва Самуел де Абреу Песоа. Около 14 процента от БВП се отделят за пенсии. Само за сравнение: В Япония този дял е от 10 на сто, макар че там процентът на пенсионерите е четири пъти-по-висок. Затова в бразилския бюджет липсват пари за инвестиции в занемарената инфраструктура, училищата и болниците. \"Това намалява и желанието на гражданите да плащат данъци. Намираме се в дяволски кръг\", допълва експертът. Бедността отново расте с високи темпове   Фавела край Рио де Жанейро - това е гетото на бедните Ширещата се от 2014 година насам икономическа криза застрашава и някои от постигнатите успехи на Бразилия в борбата срещу бедността. \"Всяка година в периода между 2001и 2014 намалявахме неравенството стъпка по стъпка. Доходите на най-бедните 5% от населението растяха двойно по-бързо от средните за страната\", казва икономистът Марсело Нери в разговор с ДВ. През този период социалните програми намалиха бедността с две трети. \"Сега обаче неравенството отново расте силно - за първи път от 1989 година насам\", споделя той и допълва, че седем милиона бразилци са затънали в бедност от 2014 година насам. Равносметката е печална: 13 милиона безработни, 34 милиона социално неосигурени трудови отношения, 27 милиона души, които вече са се отказали да търсят каквато и да е работа. И само 33 милиона работни места със социални осигуровки. \"Трябва бързо да намалим относителния дял на социално неосигурените трудови отношения, за да могат трудещите се да получат достъп до гарантираните от закона социални услуги. Само с годишен икономически ръст от 3 до 4 процента бихме могли да говорим за някаква социална политика\", казва бившият президент на Централната банка Карлос Джералдо Лангони.", "date": "2018.10.08", "title": "Бразилия: Огромно неравенство, неописуема бедност"}
{"url": "http://www.classa.bg/%D1%81%D0%B2%D1%8F%D1%82/item/388141-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D0%BB%D0%B0%D1%89%D0%B0-%D0%BD%D0%B0-%D0%B3%D0%BB%D0%B0%D0%B2%D0%BE%D1%80%D0%B5%D0%B7%D0%B8-%D0%BE%D1%82-%D0%B3%D1%80%D1%83%D0%B7%D0%B8%D1%8F-%D0%B8-%E2%80%9C%D0%B4%D0%B5%D1%81%D0%B5%D0%BD-%D1%81%D0%B5%D0%BA%D1%82%D0%BE%D1%80%E2%80%9D-%D0%B4%D0%B0-%D1%81%D0%B5-%D0%B1%D0%B8%D1%8F%D1%82-%D0%B2-%D0%B4%D0%BE%D0%BD%D0%B1%D0%B0%D1%81", "text": "Украинското командване продължава да запълня редиците на престъпните въоръжени сили с чуждестранни наемници, които тази седмица пристигнаха в Донбас. Това съобщи официалният представител на Народната милиция на ЛНР Андрей Марочко. В района на населеното място Попасная са пристигнали около 20 бойци от Грузия. В Станица Луганская са пристигнали около 30 главорези от «Десен сектор».     «Установихме пристигането на три броя РСЗО БМ-21 «Град» в района на населеното място Кримско е, в зоната на отговорност на 53-та отделна механизирана бригада», съобщи Марочко.    ", "date": "2018.10.08", "title": "Украйна плаща на главорези от Грузия и “Десен сектор” да се бият в Донбас"}
{"url": "http://www.classa.bg/%D1%81%D0%B2%D1%8F%D1%82/item/388138-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D1%82%D1%8A%D1%80%D0%B3-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D1%81%D0%B8-%D0%B7%D0%B0-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B8-%D1%82%D1%8F-%D1%81%D0%B5-%D1%81%D0%B0%D0%BC%D0%BE%D1%83%D0%BD%D0%B8%D1%89%D0%BE%D0%B6%D0%B8", "text": "В петък къщата Sotheby's в Лондон изнесе на търг работата на анонимния художник на уличното изкуство и художествения политически активизъм Банкси, \"Момичето с балон\" от 2006 г. Произведението бе продадено за над 1,2 милиона долара.   След приключването на аукциона обаче, присъстващата публика стана свидетел на необичайно \"шоу\". Изведнъж от произведението прозвуча аларма и платното започна бавно да се плъзга надолу към унищожител на документи -шредер, монтиран върху картината, който я наряза на малки ивици.   \"Изглежда, че току-що бяхме \"Банксифицирани\", каза Алекс Бранцик, директор на европейския отдел за съвременно изкуство в Sotheby's, за уебсайта Арт Нюз. \"Това е може би най-добрият британски уличен художник, а тази вечер ние видяхме малко парче от гения на Банкси\", каза Бранцик.   Няколко медии съобщиха, че трикът е изисквал Банкси (или негов агент) да бъдат в залата, за да активират раздробяващата машина. Човек, който е носил черни очила и шапка, се е борил с охранителите близо до входа на Sotheby малко след инцидента, според британските медии.   Фигурата на Банкси, който се занимава със социални и политически проблеми в работата си, остава заобиколена от мистерия, тъй като въпреки световното му признание, идентичността му е една от най-добре пазените тайни.", "date": "2018.10.08", "title": "Продадоха на търг работа на Банкси за 1 млн. долара и тя се самоунищожи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388139-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%B1%D1%8A%D0%BA%D0%B8%D0%BD%D0%B3%D0%B0%D0%BC%D1%81%D0%BA%D0%B8%D1%8F-%D0%B4%D0%B2%D0%BE%D1%80%D0%B5%D1%86", "text": "Управляващата десноцентристка коалиция в Латвия загуби парламентарното си мнозинство на вчерашните избори, на които най-много гласове получи проруската опозиционна партия „Съгласие\". Това съобщи избирателната комисия при преброени 90 процента от подадените бюлетини, предаде ДПА. Социалдемократическа партия „Съгласие\" – лява партия с много поддръжници сред рускоезичното малцинство, спечели около 20 процента от гласовете. След нея се нареждат три нови партии, а Съюз „Зелени и фермери\" (СЗФ) на министър-председателя Марис Кучинскис получи едва 10 на сто. Неговите коалиционни партньори – дясната партия Национално обединение „Всичко за Латвия! – Отечество и свобода/ДННЛ\" и десноцентристката „Единство\" също губят места. Те получиха съответно 11 процента и 6,6 процента по данни на избирателната комисия, цитирана от ТАСС. „Съгласие\" беше и ще бъде най-голямата партия в Латвия\", заяви нейният кандидат за премиер Вячеславс Домбровскис. Партията спечели най-много гласове и на предишните два парламентарни вота, но не можа да състави правителствена коалиция. Почти всички останали партии изключиха и този път възможността да се коалират с нея. Големите победители на изборите са трите новоучредени партии – популистката „На кого принадлежи държавата\" и Нова консервативна партия, всяка от които спечели по 14 процента, а либералната „За развитие/За!\" има около 12 процента. Седем от 16-те партии и съюзи, които участваха в изборите, ще влязат в парламента, известен с името Сейм, а преговорите за съставяне на коалицията се очаква да се проточат. Избирателната активност бе едва 54,6 процента – най-ниската, откакто Латвия получи независимост от Съветския съюз през 1991 г.", "date": "2018.10.08", "title": "Проруска партия печели в Латвия"}
{"url": "http://www.classa.bg/%D1%81%D0%B2%D1%8F%D1%82/item/388140-%D0%BC%D0%B5%D0%BB%D0%B0%D0%BD%D0%B8%D1%8F-%D1%80%D0%B0%D0%B7%D0%BA%D1%80%D0%B8,-%D1%87%D0%B5-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF,-%D0%B7%D0%B0-%D0%B4%D0%B0-%D0%B3%D0%BE-%D0%BF%D1%80%D0%B5%D0%B4%D0%BF%D0%B0%D0%B7%D0%B8-%D0%BE%D1%82-twitter", "text": "Първата дама на САЩ Мелания Тръмп говори кратко пред репортери в събота, когато завърши обиколката си на четири африкански държави с посещение на пирамидите в Египет. Стояща пред Великия сфинкс, Мелания каза, че винаги заявява ясно своето мнение на съпруга си, съобщава The Washington Post.   \"Аз не винаги съм съгласна с това, което той туитва\", каза първата дама. \"Казвам му това. Давам му честно мнение и моя честен съвет. Понякога ме слуша, а понякога не. Но аз имам моя глас, моите възгледи и е много важно за мен да изразя това, което чувствам.\"   На въпроса дали понякога взима телефона на Тръмп заради това, което той публикува в профила си в социалната мрежа, Мелания потвърди със смях, че \"да\".   \"Давам своите становища и може би не сме на едно мнение по някои от тях, но той е този, който е избран, той е президентът\", заключи първата дама.", "date": "2018.10.08", "title": "Мелания разкри, че конфискува телефона на Доналд Тръмп, за да го предпази от Twitter"}
{"url": "http://www.classa.bg/%D1%81%D0%B2%D1%8F%D1%82/item/388136-%D0%B7%D0%B0%D1%89%D0%BE-%D0%BC%D0%BE%D1%81%D0%BA%D0%B2%D0%B0-%D1%81%D0%B5-%D0%B4%D1%8A%D1%80%D0%B6%D0%B8-%D0%BF%D0%BE-%D1%82%D0%BE%D0%B7%D0%B8-%D0%BD%D0%B0%D1%87%D0%B8%D0%BD", "text": "Напоследък Русия проявява необичайна агресивност. Нападенията срещу Запада станаха почти ежедневни – но не с танкове и ракети, а чрез хакерски атаки в интернет. Защо Москва се държи така?            Доказателствата изглеждат смазващи. Тайните служби на Холандия, Великобритания и Швейцария назовават имената, а отчасти дори и чиновете на онези руски агенти, които стоят зад кибератаките в последно време. Американци, канадци, датчани и австралийци също се оплакват от нападения на руски хакери. Макар вълната от оплаквания срещу Москва да изглежда почти организирана, никой вече не се съмнява, че непрекъснатите атаки срещу западни институции, партии, фирми или спортни клубове са дело предимно на руски агенти. Москва, разбира се, отрича, но го прави някак механично, с досада, а често и с твърде голяма доза цинизъм. Доверието днес е ерозирало изцяло   Западът отговаря с контрамерки и смята да инвестира повече пари във вече започналата кибервойна. Мнозина обаче се питат какво се крие зад тази необичайна агресивност на Кремъл? Какво всъщност цели Москва? Защото спиралата от санкции и контрасанкции не води доникъде. В крайна сметка от това губят и двете страни. Започващият след няколко дни Петербургски диалог, който събира представители на гражданските общества от двете страни, започва да се обезсмисля на фона на увеличаващите се напрежения между Изтока и Запада. А и за какво да разговарят те помежду си, след като липсва принципната политическа воля за добро съвместно съжителство? Западът продължава да умува какво се крие зад грубите действия на руснаците. Едно нещо се набива особено на очи - последните атаки бяха дело предимно на военното разузнаване (ГРУ). Прави впечатление и друго - колко дилетантски действат руските шпиони, оставяйки след себе си толкова много следи, че да бъдат разкривани още на местопрестъплението. Москва остава глуха за протестите на Запада, което силно напомня за времето на Студената война. Но дори и по онова време винаги е съществувал остатък от доверие към другата страна. Това доверие днес е ерозирало изцяло. Трудно е да се каже кога точно започна този процес. През 2007 година президентът Путин за първи път обвини американците и Запада, че създават еднополюсен свят, за да не се съобразяват с интересите на Русия. Малко по-късно започна войната в Грузия. Всички опити да се сложи ново начало в отношенията с Москва се провалиха. Обявеното от Доналд Тръмп намерение да подобри отношенията с Москва се проваля поради съпротивата на американския Конгрес. Междувременно политиците от двете страни говорят повече едни срещу други, отколкото едни с други.   Атаки за стабилизиране на военния бюджет?     Дали пък не става дума и за пари? След последните атаки от страна на Русия страните-членки на НАТО започнаха да увеличават своите бюджети за отбрана. Президентът Путин всъщност беше обявил, има намерение да съкрати военния бюджет за 2019 година. Той се нуждае от допълнителни средства, за да насърчи слабия икономически ръст в страната. Неговите генерали обаче няма как да са доволни от подобно развитие. Говори се дори, че именно поради тази причина военното разузнаване е организирало последните хакерски атаки. Растящите напрежения с противника винаги се отразяват благотворно на военния бюджет. Други източници пък твърдят, че Русия действа по този начин, защото Вашингтон вече e решил драстично да затегне санкциите в края на ноември. В такъв случай Москва, разбира се, няма никакъв стимул да пази поведение. Каквото и да се крие зад новата агресивност на Русия, все някога Кремъл ще трябва да промени курса си. Както Русия, така и Западът имат интерес от това да поддържат по-добри отношения помежду си. Евентуалният съюз с Китай няма как да бъде истинска алтернатива на партньорството със Запада, защото Пекин е студено пресметлив.", "date": "2018.10.08", "title": "Защо Москва се държи по този начин?"}
{"url": "http://www.classa.bg/%D1%81%D0%B2%D1%8F%D1%82/item/388134-%D1%80%D1%8A%D1%81%D1%82%D1%8A%D1%82-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%E2%80%93-%D1%89%D0%B0%D1%81%D1%82%D0%BB%D0%B8%D0%B2%D0%BE-%D1%81%D1%8A%D0%B2%D0%BF%D0%B0%D0%B4%D0%B5%D0%BD%D0%B8%D0%B5,-%D0%BA%D0%BE%D0%B5%D1%82%D0%BE-%D0%B5-%D0%B8%D0%B7%D0%B3%D0%BE%D0%B4%D0%BD%D0%BE-%D0%B7%D0%B0-%D0%B2%D1%81%D0%B8%D1%87%D0%BA%D0%B8", "text": " на въглеводороди сега съвпаднаха няколко фактора. Всички те са удачни от гледна точка на интересите на производителите на петрол. Тук го има и геополитическия фактор, има и производствени фактори. Често те са близки един към друг. Що се отнася до производството – още в началото на 2017 г. заработи известната сделка „ОПЕК Плюс”. Тя влияе положително на пазара, защото всички очакваха, че участниците в нея ще започнат да се мамят един-друг, а те доста дълго държаха на думата си и премахнаха определен обем предлагане на пазара. След това в играта влезе венецуелският фактор, там започна срив в добива. Изобщо това е един от парадоксите на съвременния свят – страната има най-големите запаси са петрол в света, но пълното разложение на управлението доведе до криза. Сега във Венецуела няма кой да работи, всички нормални инженери и управители да се разбягали един след друг и правителството никак не може да наложи някакъв порядък в отрасъла.     Що се отнася до геополитиката – тук огромна роля играят САЩ. За което голямо им благодаря. Владимир Путин бе прав, когато заяви,че ако Доналд Тръмп търси причините за повишаването на цените на петрола, то той трябва да погледне в огледалото. САЩ разгърнаха цяла кампания по блокиране на иранския износ. Напомням, че на 5 ноември в сила влизат американските санкции срещу Иран. Щатите заплашват с наказания всички купувачи на ирански петрол. Разбира се, това още сега се отразява на цената. Тоест спекулантите реагират на бъдещите събития, знаейки какво ще се случи на 5 ноември, знаейки, че САЩ сега натискат всички клиенти на ирански петрол. Те разбират, че може да се спори колко петрол ще се изтегли от пазара, по това, че Иран няма да може да запази настоящето си равнище на износ е очевидно. Оказваният натиск е твърде голям. И Южна Корея, и Европа вече се отказват от покупки. Европейските компании бягат от Иран. Единствено Китай говори ясно, че ще продължи да купува ирански петрол. Но Китай не е единственият потребител на ирански петрол и това също влияе на цената му. Трябва да се каже, че самите САЩ всъщност в не по-малка степен имат интерес от скъпия петрол. Тръмп мами, когато се опитва да сочи с пръст към страните от ОПЕК и че той няма никакво отношение към ръста на цените на петрола. Всичко това се обяснява с това, че в началото на ноември ще се състоят избори за Конгрес, а американският избирател, особено в щатите, където активно се използва личният транспорт, а следователно търсенето на бензин е високо, става много недоволен, че цените на петрола в Америка растат. В САЩ вътрешният пазар е много нестабилен, тоест когато световната цена на петрола расте, цената на бензин в щатите се увеличава. И избирателят задава въпрос – защо бензинът поскъпва и Тръмп трябва да отговаря. Затова той измисли проста и разбираема конструкция, че за всичко са виновни страните от ОПЕК. Тоест той все някак ще накаже ОПЕК, когато ръцете му стигнат до него. А защо САЩ имат интерес от високите цени на петрола. Всичко е просто – там продължава т. нар. „шистова революция”. Американските компании за относително кратък срок удвоиха добива благодарение на новите технологии и въвеждането в оборот на новите находища. Но добивът на шистов петрол е по-скъпо удоволствие от добива на петрол, да кажем, в Западен Сибир или дори от традиционния добив в старите находища в Тексас. Ако световната цена се намира на равнище 50-60 долара на барел, инвеститорите се съмняват дали си струва да влагат в американския шистов петрол. А когато цената му достигне до 80 долара, инвеститорите реагират много бързо. В САЩ вече имаше приток на инвестиции и те вече са ги изразходвали и сега са им нужни нови и бързи вложения, за да се произведе ново оборудване, да се наемат нови работници, да се строят нови петролопроводи. Действащата инфраструктура не се справя с производството, нужни са нови вложения, а те могат да се получат единствено при високи цени на петрола, затова 80-85 долара за барел е прекрасен сигнал за инвеститорите, че шистовият добив може да даде бърз ефект. А на Тръмп това му е нужно, още повече, че настоящият американски президент е известен като лобист на въглеводородите, което не го крие. В този план той се различава радикално от Барак Обама, който в края на своя втори мандат се превърна в „зелен президент” обещавайки да въведе отделен данък върху въглеводородите, да спонсорира зелената енергетика. Обама подписа и ратифицира Парижкото споразумение за климата, от което Тръмп, както помним, излезе. Излезе защото заема пряко противоположната позиция. Той смята, че зелената енергетика е лъжа и измама, че трябва да се залага върху въглеводородите и най-вече САЩ трябва колкото се може по-силно да съкратят зависимостта си от вноса на петрол. Мнозина забравят, че щатите използват фантастично количество петрол и днес те са най-големия потребител на света. По този показател те се състезават с Китай. Това е огромен пазар. При това не трябва да се забравя, че САЩ са най-големия вносител на петрол в света. Сега задачата на Вашингтон е колкото се може по-скоро да увеличат добива си и да намалят зависимостта от доставчиците, преди всичко от Близкия изток. Износът на петрол от САЩ не трябва да заблуждава никого, това е свързано с качеството му. Но ние говорим именно за нетото – равнището на доставките. Нали за тях понякога логично е по-изгодно да продават американския петрол в чужбина заради качеството ѝ, а срещу него да купуват допълнителен обем отвън. Ето такъв е американският фактор на влияние на световния петролен пазар. Сега интересите на САЩ в тази насока са много сходни с руските. И това е огромно преимущество за нас. Може по различен начин да се отнасяме към конспирологията, но ние помним, че падението на цените на петрола, а също така и спада на руската икономика започнаха веднага след връщането на Крим. Затова една от хипотезите се заключва в това, че това бе провокирано от американците, тяхната съзнателна политика по снижаването на стойността на петрола, за да се нанесе съществена вреда върху руската икономика. САЩ притежават възможността да манипулират цените по причина, че днес пазарът на петрол е много спекулативен, до физическо изпълнение там достигат едва 2-3% от сделките. Разбира се, основните пари се въртят в щатите и в това отношение манипулирането на поведението на спекулантите манипулира и курса на долара. Но Тръмп вижда ситуацията по друг начин. Още през 2017 г. той спечели от повишаването на цените на петрола. На него, напротив, му е нужен скъп петрол, нали за него приоритет са националните интереси на петролния добив и той прави всичко цената да е удобна за тях. Сега това съвпада с нашите интереси и в това отношение цената от 85 долара за барел ни устройва, и дори както каза Путин, може би е дори височка. Нали съществува и риска от ръста на цените до 90 и дори до 100 долара. В конюктурен план ние ще спечелим от това, но стратегически тя е проблемна. Тя е свързана с факта, че когато цената приближава 100 долара по света, особено в страните вносители започва истерията на тема: „ох, цената на петрола е отново скъпа, ние плащаме на руснаците, на арабите, не може така, дайте да развиваме зелена енергия, макар и скъпа, нека да плащаме за нея, но поне няма да сме енергозависими, а доставчиците с петролните си пари изграждат авторитарни режими. Когато цената е окол0 60-70 долара, светът гледа спокойно на това. Когато е 80-90 се появява опасността да се използват тези стереотипи, които запълват медийното пространство. Затова практически всички производители са на мнение, че цената от 65-75 долара е добра, която позволява да се печели без да се изпада в паника. Що се отнася до най-близките перспективи, то се разбира, че до 5 ноември цената на петрола ще си остане висока, а след това ще зависи какво ще се случи с Иран. Доколко чувствителни ще се окажат санкциите. Затова и сценариите тук могат да бъдат различни. В това число и радикални – например Иран в краен случай, ако се ограничат сериозно неговите доставки, може да нанесе ответен удар и да ограничи корабоплаването в Ормузкия пролив. За петролния пазар това ще бъде истинска катастрофа. Ако Техеран направи това, ситуацията ще стане непредсказуема и цената може да достигне дори до 150 долара. Тук в цената ще влиза вече и геополитиката, която влияе на логистиката на доставките. Тъй като през Ормузкия пролив преминава колосално количество петрол, не само от Саудитска Арабия, но и от другите страни в залива.     Превод: В.Сергеев", "date": "2018.10.08", "title": "Ръстът на цените на петрола – щастливо съвпадение, което е изгодно за всички"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388135-%D0%B5%D0%BA%D1%81%D1%82%D1%80%D0%B0%D1%81%D0%B5%D0%BD%D1%81-%D0%BC%D0%B0%D1%85%D0%B0-%D1%81-%D0%BE%D0%BF%D0%B0%D1%88%D0%BA%D0%B0", "text": "Здравната реформа се закучи в спорове и хората започнаха да дирят алтернативи – ето, според „ТЕЛЕГРАФ” „10 000 българки раждат с астролог”. Докторите все пак нямат особени основания за притеснения, че звездобройците ще ги изместят – дори напротив, отваря им се повече работа – защото младите кандидат-майки „юркат лекаря да извади рож­бата в точен час заради асцедента”. Срещу двеста кинта астрологът ще ви напише на листче точно на коя дата и в колко часа да ви тръшнат на масата за секцио и да ви разпорят.  Все пак, може би е по-добре да си вземете куче?  Хубаво е човек да си обича кучето, а още по-хубаво е, ако среща взаимност! „МОНИТОР” ни дава въпиещи примери за всеотдайната любов на животно към човек – стигаща до пророчества! Дама от Великобритания разказва как „веднъж двете пътували с автомобил. Внезапно Дейзи се разджавкала яростно, а малко след това колата се забила в стена”. Неверниците биха рекли – защото дамата се е обърнала да види какво става на задната седалка и е изпуснала завоя, но няма да са прави – според вестника „Кучетата може и да виждат събитията в стъкленото кълбо, проблем е да обяснят какво са видели”.  Не е проблем за родната преса да разчете иначе немногословното комюнике за срещата на американския посланик с шефовете на ДПС. „СТАНДАРТ” се прехласва по фона на протоколната снимка, на която над главата на г-н Доган се мъдри нещо като ореол с православен кръст в средата – фонът всъщност бил „уникално пано”, което „символизира заедност и духовното единение”.  „ТРУД” обаче е далеч от оптимистичното заключение за заедността – според него „основни акценти в дискусията са били геополитическите разходки Европа-Балканите-Близкия Изток-Америка…” Опитваме се да предположим кой ще да е тоя екскурзиант, предполагаме, и ни е трудно да преценим откога той е станал толкова несимпатичен не само на председателите на ДПС, ами и на вестника и неговите издатели.  Не е проблем за „ТРУД” обаче да прозре козните на злите сили, желаещи гибелта на всичко българско и родно – след скандала с ареста на журналистите, осмелили се да разобличат една от корупционните далавери по нашенско, вестникът публикува „Разследване на „Труд” за диверсията срещу България, започ­нала с горенето на документи край Егълница”. Злите козни са разобличени – „Агент Атила ровил заедно с бивола в дупката на греха”. В смисъл – румънският репортер е агент на Сорос, а журналистът от сайта „Биволъ” е просто бивол. Чифтокопитно, представящо се за колега. А дупката на греха не е това, което биха си помислили някои читатели на трудовата газета, а дупката на шейсет километра от София, към която кой знае защо са возени, за да бъдат изгорени, въпросните безобидни, според източниците на вестника, документи.  Всичко това – потвърдено от абсолютно сигурно място – „научи „Труд” от свои източници в спецслужбите”.  „СТАНДАРТ” не разчита на тайнствени анонимници, пожелали да станат източници – той черпи вода от извора: „Не можел да надприказва Нинова, затова не се жени”. Кой? И питате – кой може да бъде, освен любимият премиер! Завалията – ама точно така си го е казал (ако репортерът правилно е записал, разбира се): „Много е устата. Аз не мога да надговоря една такава жена, затова и не мога да се оженя втори път”.  Правилно – като не иска да му дуднат на главата вечер, че не може да надприказва една жена, да си стои сам с кучето вкъщи да си гледат мачове на спокойствие! Ако му купи и кристална топка, животинката ще бъде благодарна почти колкото като придворен лъскач на патъци. И ще маха с опашка – основното преимущество на неговорещите пред пишещите.  Ако пишещите имаха опашки – бизнесът с вентилатори щеше да иде на кино.   От ", "date": "2018.10.08", "title": "Екстрасенс маха с опашка"}
{"url": "http://www.classa.bg/%D1%81%D0%B2%D1%8F%D1%82/item/388133-%D0%BF%D0%BE%D1%81%D1%8A%D0%B2%D0%B5%D1%82%D0%B2%D0%B0%D1%85%D0%B0,-%D1%87%D0%B5-%D0%BD%D0%B5-%D0%B5-%D0%B6%D0%B5%D0%BB%D0%B0%D1%82%D0%B5%D0%BB%D0%BD%D0%BE-%D0%B4%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81-300-%D0%B2-%D1%81%D0%B8%D1%80%D0%B8%D1%8F-%D0%BF%D1%80%D0%BE%D1%82%D0%B8%D0%B2-%D1%84-35", "text": "на комисията на Съвета на федерацията по отбрана и сигурност Франц Клинцевич заяви за стопроцентовата ефективност на работата на руските С-300 в Сирия. В Израел по-рано заявиха, че доставката на руските зенитни ракетни комплекси С-300 в Сирия уж няма да окажат влияние върху ефективността на ВВС, разполагащи с американски стелт-изтребители пето поколение Ф-35. Клинцевич заяви, че въпросната теория „по-добре да не се проявява“. „Израел си играе с огъня“, написа той във „Фейсбук“. Според сенатора е не просто заблуждение, а сериозна грешка да се смята, че при настоящата ситуация „може да даде заден ход“. „При това Израел по много причини знае Русия и нейния манталитет“, отбеляза той. „И нека никой не се вълнува: С-300 са способни да изпълнят своята работа на 100%“, увери сенаторът.     Превод: В.Сергеев    ", "date": "2018.10.08", "title": "Посъветваха, че не е желателно да се проверява ефективността на руските С-300 в Сирия против Ф-35"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388130-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще бъдете загрижени за финансовото си състояние. За преодоляване на трудностите, ще помогне силен човек, който от дълго време, не е безразличен към вас. Внимателно работете с документи и книжа, една малка грешка, може да доведе до много проблеми. Вечерта не посвещавайте на компютърни игри, а общувайте с близките си. ТЕЛЕЦ ( 21 април - 21 май )  Предстои ви, един творчески ден, в които може да покажете талантите си и да получите признание. Преди да правите парични депозити или трансфери, внимателно проверявайте всичко. Възможна в заблуда или измама във финансовия сектор. Но края на деня, ще бъде увенчан с романтика и любов, от която, ще бъдете изключително щастливи. БЛИЗНАЦИ ( 22 май - 21 Юни ) Ако днес спешно не се заемете с битовите проблеми, ще чуете от близките си много неприятни изказвания. В работата , вашият авторитет, ще расте, така че се опитвайте да го поддържате. Вечерта е възможна, покана за среща, за която тайно сте мечтали. Слушайте сърцето си, а не гласът на разума.   РАК ( 22 юни - 23 юли ) Днес, трябва да сте много внимателни на пътя, особено ако шофирате. Възможни са травматични ситуации, както и глоби. Също бъдете бдителни при подписване на документи или договори. Любовна история, за която не сте казвали на никого, може да стане достояние, едва ли не на всички. ЛЪВ ( 24 юли - 23 август ) Прекрасно, ще се развиват нещата ви, ако не отказвате помощ на хората наоколо. Вашата щедрост, трябва да бъде безкористна, а усмивка на лицето ви - искрена. За големи покупки, не е добър момент, но от малките не си струва да се отказвате. Също, трябва внимателно да следите парите в сметката си, за да предотвратите грешки. ДЕВА ( 24-ти август - 23 септември ) Ако строите планове за бъдещето, опирайте се на финансовото си състояние. Ако искате да отидете на почивка с цялото семейство, започнете да си търсите допълнителна работа. Енергията и силата си, влагайте във важните неща, а не в спорове и конфликти. Във вашето мнение, ще се прислушват повечето колеги, което може да ви направи суетни. ВЕЗНИ( 24 септември - 23 октомври) Днес е добре, да започнете да усвоявате нова информация и да се заемете със самообучение. Изучаването на чужд език, ще даде добри резултати, но от курс за нова професия е по-добре да се откажете. Очаква ви също, увлекателно пътуване в компанията на любимия човек или скъп подарък, който, ще ви зарадва.   СКОРПИОН ( 24 октомври - 22 Ноември ) Повишената активност, може само да ви навреди, така че е по-добре да мълчите и да наблюдавате всичко отстрани. Ако планирате пътуване на дълги разстояния, е по добре за сега да го отложите. Обстановката в дома ви, ще бъде спокойна, така че не е необходимо да ескалирате ситуацията, като изисквате прекалено много от членовете на семейството си.   СТРЕЛЕЦ ( 23 Ноември - 21 Декември ) Трябва да търсите по-добри оферти за работа, а не да си губите времето и енергията в рутинни дейности. Пътуване в чужбина, ще бъде успешно, ако предварително планирате всичко. Учете се от грешките, сега това е мотото, което, ще е най-важното в личния ви живот. Ако го следвате, няма да имате никакви проблеми. КОЗИРОГ (22 Декември - 20 януари ) През деня, може да очаквате признание на способностите ви в кръга на колегите. Дори шефовете, ще погледат на вас по нов начин, когато видят резултатите от труда ви. Денят е добър за конференции, срещи и делови преговори. Но не трябва да пренебрегвате здравето си, особено ако имате, главоболие и хрема.  ВОДОЛЕЙ ( 21 януари -  19  февруари ) На този ден най-важното е, да не унивате и останете в оптимистично настроение. Така, ще може да спечелите на своя страна подходящите хора, както и да напълните портмонето си с прилична сума. У дома е добре да организирате празник за децата и съпруга си или да поканите гости. Възможно е да получите, предложение за сътрудничество.   РИБИ ( 20 февруари - 20 март ) През целия ден, ще живеете в очакване на нещо невероятно. Както се казва, не очаквайте чудеса, а сами ги създавайте! Възможна е среща с човек, с когото не сте се виждали, от училище. Може да проведете важни разговори, които ще ви помогнат здраво да стъпите на краката си и в близко бъдеще да направите забележителна кариера.", "date": "2018.10.08", "title": "Дневен хороскоп 8 октомври"}
{"url": "http://www.classa.bg/%D1%81%D0%B2%D1%8F%D1%82/item/388131-%D1%81%D0%BA%D1%80%D0%BE%D0%BC%D0%BD%D0%BE%D1%81%D1%82%D1%82%D0%B0-%D0%BA%D1%80%D0%B0%D1%81%D0%B8-%D1%87%D0%BE%D0%B2%D0%B5%D0%BA%D0%B0-%D0%BD%D0%B5-%D1%82%D0%BE%D1%87%D0%BD%D0%BE", "text": "Гордостта обикновено е причината за падението на много трагични герои. В \"Гордост и предразсъдъци\" г-н Дарси е трябвало да се лиши от нея, преди да може да спечели любовта на Елизабет Бенет.  Данте я сочи като един от седемте смъртни гряха. Прочутата (и често погрешно цитирана) строфа от Притчите Соломонови ни предупреждава, че \"пред погибел гордост върви, и пред падение – надутост\". Няма спор по темата: редовно ни се казва, че гордостта в най-добрия случай ни прави дразнещи, а в най-лошия ни обрича.     Гордостта обаче може и да не заслужава напълно репутацията си на деструктивна сила. Налице са нови доказателства, че тази емоция има еволюционни функции, както и че тя играе важна роля в начина, по който взаимодействаме със света. И в това има смисъл. Демонстрацията на гордост се е случвала в много култури и епохи, дори при малки деца. Гордостта върви със собствена отличителна, масово разпознавана поза: изправена фигура, разтворени ръце и вдигната глава. Изследвания на Джесика Трейси, професор по психология в университета на Британска Колумбия и автор на \"Гордост: Тайната на успеха\", показват, че тази поза се заема дори от хората, които са били слепи по рождение. Това също показва, че гордостта е част от еволюционната ни същност, а не социално усвоена черта. Според едно ново изследване, когато очакваме да изпитаме гордост от нещо, това е, защото тя се е развила в рамките на еволюцията, за да осигури на нас – и на хората около нас – социални изгоди. Леда Космидис, професор по еволюционна психология в Калифорнийския университет в Санта Барбара, обяснява, че в обществата на ловците-събирачи в ранните етапи от развитието на човечество е било жизненоважно да бъдат убедени другите, че вашето благосъстояние е важно. Работата на Космидис и екипът й показва, че гордостта, която изпитваме при захващане с трудна задача или развиването на определено качество е силен еволюционен мотиватор. По думите й логиката е, че ако човек ще влага време в развиването на определено умение, е по-добре да изгражда умения, които другите хора ценят. Един от начините да покажете, че имате заслужаващо интерес умение, е да демонстрирате собствената си гордост от него. Демонстрацията на гордост \"рекламира вашите успехи\", изтъква професорът по психология Даниъл Снайсър. В противен случай останалите няма как да знаят какъв е успехът ви, нито ще могат да разберат как да ви оценят. За по-ранно изследване, резултатите от което са публикувани през 2017-а, Снайсър, Космидис и техните сътрудници са организирали експерименти в 16 държави - от САЩ до Япония. Във всяка страна група от участници е получавала описание на човек с желани характеристики – от рода на образование или младежки външен вид. След това хората в групата са били питани доколко позитивно биха оценили човека.Друга група е трябвало да отговори колко горда би се чувствала, ако притежаваше тези характеристики. Така е установено, че гордостта, която хората са очаквали да изпитват, е съответствала доста точно на възхищението, което другата група е изпитвала към същата характеристика. С други думи, ако смятаме, че нещо ще ни накара да се гордеем, това е, защото ще изглеждаме добре в очите на другите хора. Степента на гордост, която изпитваме от нещо постигнато, е точно калибрирана спрямо степента на ценност, която отдават другите хора на това постижение. Силата на чувството на гордост е мерило за това доколко социалния свят ще цени вас, ако правите това. Тези чувства са сигнал към системите ви за вземане на решения. Те са оценка на социалните изгоди. Има обаче един проблем с това изследване: участниците са били все членове на индустриализирани общества, постоянно изложени на влиянието на медиите. Това означава, че е било невъзможно да се определи дали тази точно калибрирана гордост е развила се по еволюционен път, фундаментално човешка черта или нещо, което е научено от членовете на глобална култура. За да проверят това, учените провеждат второ изследване, публикувано по-рано тази година. Те са интервюират 567 души от 10 различни малки, местни общества в Централна и Южна Америка, Африка и Азия.  Както и в предишното изследване, те питат една група колко високо би оценила някой с определени качества, докато друга група оценява колко гордост би изпитвала, ако притежава тези качества. Резултатите са били недвусмислени: гордостта, която хората смятат, че ще изпитват, ако са силни, добри разказвачи или способни да се защитават, съответства точно на възхищението, на което се радват тези качества при другата група.  Въпреки че е невъзможно да бъдем сигурни, техните резултати твърдо показват, че връзката между гордост и социална ценност е еволюирала като \"част от човешката природа\", обяснява Снайсър. Ако гордостта е толкова жизненоважна част от начина, по който се ориентираме в света около нас, защо тя се възприема толкова негативно? Според Космидис и Снайсър проблемът възниква, когато гордостта ни е по-голяма от реалната социална ценност на нашите постижения. Това може да предизвика негодувание, не възхищение.  Професорът по психология Джесика Трейси твърди, че трикът е да се прави разграничение между високомерна гордост – която е свързана с агресивност, ниско самочувствие и наличие на малко приятели – и това, което тя нарича \"автентична гордост\". Във втория случай става дума за нещото, което изпитваме, когато постигаме целите си и се чувстваме уверени в собствената си самоценност. Много хора обаче мислят само за \"лошата гордост\" - тази гордост е реално арогантност, тщеславие и обсесия по себе си. Но тези, които имат автентична гордост от успехите си, всъщност се оправят чудесно в света: те \"имат отлични социални връзки, като цяло имат високо самочувствие, тясна връзка с партньорите си във връзката, и идеален личностен профил\". Същото се наблюдава и при изследвания на гордостта при атлети. Тези, \"които са били по-горди, уверени, успешни и са се чувствали успешни… са станали най-уважаваните и тачени хора в общността\". Това обаче е ставало само ако чувството им за гордост е било базирано на реални постижения, не на нарцисизъм или високомерна гордост. Основното според изследователите е да се фокусирате върху постигането и реализирането на определени цели или качества, вместо да се опитвате да постигнете самото признание. Така че нарцисизмът не е решение,но няма нищо лошо в здравословна, добре обоснована доза гордост.Отдайте ѝ се. Има причини изначално да сте програмирани да я изпитвате.", "date": "2018.10.08", "title": "Скромността краси човека? Не точно..."}
{"url": "http://www.classa.bg/%D1%81%D0%B2%D1%8F%D1%82/item/388132-%D1%81%D0%B0%D0%BB%D0%B2%D0%B8%D0%BD%D0%B8-%D1%8E%D0%BD%D0%BA%D0%B5%D1%80-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0-%D0%B5%D0%B2%D1%80%D0%BE%D0%BF%D0%B0", "text": "Италианският вицепремиер и министър на вътрешните работи Матео Салвини обвини председателя на Европейската комисия Жан Клод-Юнкер за това, че унищожава Европа, предава Reuters, цитирана от Агенция “Фокус”. Салвини, който е лидер на кряйнодясната партия „Лига“ и подклажда едно все по-нарастващо евроскептично настроение в Италия, нападна Юнкер и еврокомисаря по икономическите въпроси Пиер Московиси. „Хора като Юнкер и Московиси провалиха Европа и нашата страна“, заяви той пред журналисти в Рим.     Отговаряйки му часове по-късно, по време на посещение във Виена, Юнкер заяви: „Надявам се никога да не му се налага да почиства купчините с руини“. Иронията на председателя на Еврокомисията провокира бърз отговор от Салвини: „Обидите и заплахите, които пристигат ежедневно от Брюксел и от европейски бюрократи са невероятни и неприемливи“, заяви италианският вицепремиер. „Единствените руини, които ще трябва да чистя, са тези на красивата европейска мечта, унищожена от хора като Юнкер“. „Ще се радвам да построя една нова Европа с гласа на хората през май, аз работя единствено за доброто и бъдещето на италианския народ“, заяви Салвини по отношение на изборите за Европейски парламент догодина.  ", "date": "2018.10.08", "title": "Салвини: Юнкер унищожава Европа!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388128-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D0%B0%D0%B9%D1%82-%D0%BF%D1%80%D0%BE%D0%B4%D0%B0%D0%B2%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B8-%D0%B8-%D0%BD%D0%B5%D0%BF%D1%80%D0%B0%D0%BD%D0%B8-%D0%B4%D0%B0%D0%BC%D1%81%D0%BA%D0%B8-%D0%B3%D0%B0%D1%89%D0%B8%D1%87%D0%BA%D0%B8-%D0%BD%D0%B0-%D1%81%D0%B5%D0%BA%D1%81-%D0%BC%D0%B0%D0%BD%D0%B8%D0%B0%D1%86%D0%B8", "text": "Български сайт хвърли в потрес интернет потребителите с оферта за продажба на използвани и непрани дамски гащички. Предложението на адрес gashtichki.com е към секс маниаците с фетиш към употребяваното бельо. Цените достигат и сто евро, а на снимки са показани посочените модели. В офертите уж са пуснати описания от самите продавачки. Например: \"Продавам луксозно дамско бельо.      Носени 2 дни, черни гащички с които съм много секси. Работя в банка, висока 1,70, дълга права коса, зелени очи, секси тяло. Цена - 60 евро\" Или: \"Продавам носени бели гащички, носени от 3 дни. Те са носени горещи дни. Мога да предложа същите в различни цветове и различни дни на носене.      Харесвам да продавам гащички! Аз съм на 23 години, студентка в София. Имам дълга коса, 95-60-90 са ми размерите. Харесвам да спортувам и да ходя на почивки. Ако имате въпроси, моля да ми ги пишете в сайта. Цена - 40 евро.\" Прави впечатление, че офертите са написани на неграмотен език.      Справка на БЛИЦ показа, че сайтът е регистриран на сървър, базиран в Холандия с препратка във Великобритания. С английски номер е и телефонът, оставен за контакти. На сайта има и предложение към жените, които биха искали да продадат бельото си. В него дори има леко социален момент: \"Живеете ли в град, чиито стандарт не можете да си позволите? Никой не дава и пукнат грош за вашата научна степен. Едва свързвате двата края от заплата до заплата. Познахте се нали? Ако сте отговорили с \"да\" на някой от тези въпроси, поздравления, вие сте се предали! За щастие, за тези, които все още не са готови да се хвърлят в продажбата на секс, продажбата на употребяваното ви бельо изглежда като много по-лесен компромис! Ако сте жена, вече имате надеждна доставка на продукти, които да продавате – бикините ви, носените ви гащи от няколко дни, чорапки и бельото ви. Има нещо възхитително в това, че знаете, че буквално седите на златна мина. Така че, вместо да давате на някой друг пари, за да ви ги изпере, просто ги сложете в затворена чанта и ги пуснете по интернет за продажба.\"", "date": "2018.10.08", "title": "Български сайт продава използвани и непрани дамски гащички на секс маниаци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388129-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B8-%D0%B8%D0%B7%D0%BF%D0%BB%D0%B0%D1%88%D0%B8%D1%85%D0%B0-%D0%B8-%D1%83%D0%B6%D0%B0%D1%81%D0%B8%D1%85%D0%B0-%D0%B2%D1%81%D0%B8%D1%87%D0%BA%D0%B8-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "Потребител в интернет с псевдонима Inglor публикува в социалната мрежа кратка история, която му се случи в Сочи. През уикенда (29 и 30 септември), мъжът пристигнал в курорта, за да посети състезание от календара на Формула 1. По време на разходка из пит-лейна (част от пистата, на която се намират терена на отборите, участващи в състезанието), той фотографирал мило изглеждащи и усмихващи се стюардеси от Emirates Airlines. Сравнително отдалеч сниманите стюардеси не привличат с нещо особено вниманието, освен с положителното си отношение, но при приближаването на фотографиите се оказва, че усмивката на една от тях сковава в ужас и страх хората, които я видят.      Хилядите коментиращи в мрежата видяното, вече са започнали да обсъждат на кой зъл герой от филмите им напомня най-много.      На пръв поглед мъжът, посетил състезанието във Формула 1, не е открил нищо необичайно. Но когато мъжът прегледал снимките вечерта, решил да увеличи леко една от тях, за да види по-добре момичетата. И след това здраво се стреснал и уплашил.      Мъжът добавя, че целта му не е да се подиграва на момичето, той просто искал да сподели тази своя история. \"Не искам да обиждам момичето, може би тя просто се е престарала с усмивката, това е най-вероятно професионална деформация\", казва той.      Към публикацията си той е прикачил още една фотография със стюардесите, която също предизвика всеобщо внимание от потребителите в мрежата. Те веднага отбелязаха в коментарите си, че усмивката на същата стюардеса на тази снимка е не по-малко епична от предишната.      Някои от тях даже направиха и фотошоп. Интересът към стюардесата явно се оказа толкова голям, че някои коментиращи проведоха собственото си малко разследване и откриха момичето в социалните мрежи. Казва се Анна и изглежда страхотно на други снимки.", "date": "2018.10.08", "title": "Стюардеси изплашиха и ужасиха всички в мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388127-%D1%82%D1%80%D0%B8-%D0%B2%D0%B5%D1%80%D1%81%D0%B8%D0%B8-%D0%B7%D0%B0-%D0%B7%D0%B2%D0%B5%D1%80%D1%81%D0%BA%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F", "text": "Три са основните версии, по които прокуратурата и полицията в Русе работят по убийството на 30-годишната журналистка и административна директорка на местната телевизия ТВН Виктория Маринова. Криминалисти проверяват дали бившата моделка е станала жертва на изнасилвач, който освен, че се гаврил с нея и я ограбил.   Ще се нищи и версията, че тя е била нападната от човек, засегнат от работата й като журналист. Не е изключено и убийството да е извършено по мотиви, свързани с личния й живот. „Работи се по всички версии\", заяви окръжният прокурор на Русе Георги Георгиев. Началникът на отдел „Противодействие на криминалната престъпност\" в Русе главен инспектор Николай Кожухаров поясни, че има вероятност версията, свързана с професионалната кариера на жената, да отпадне на по-късен етап от разследването, пише \"Труд\". Трупът на бившата моделка бил открит в събота малко след 14,15 ч.      Сигналът за зловещата находка подал гражданин, който се разхождал по крайбрежната алея на река Дунав. „Извършен е оглед, на който са установени петна от кръв, безжични слушалки и черен ластик за коса. В близост до тях се намери спортна розова обувка „Пума\" и на около 5-6 метра от обувката, в обрасла от растителност зона, бе открит трупът\", каза зам.- директорът на ОД на МВР-Русе комисар Илиян Енчев. От жертвата липсвали мобилният й телефон, ключовете за автомобила й, очилата й и документите й за самоличност. Дрехите на Виктория пък били разсъблечени. Малко по-късно била открита колата на жената, която тя оставила, за да направи редовния си джогинг на алеята. Полицаите установили маршрута на журналистката от сутринта до часа, в който е получен сигнала за смъртта й. Назначена е експертиза, която да установи последните контакти на Виктория по телефона и чрез компютъра й. По първоначални данни смъртта на тв водещата е настъпила от удари по главата и удушаване. Семейството на Виктория и от телевизията отказаха коментар. Днес стана ясно, че е открита ДНК от извършителя. \"Проверяваме криминално проявени с подобни предишни прояви. Гледаме записи от камери, търсим свидетели и сме назначили проверка в близкото заведение за психично болни\", каза вътрешният министър Младен Маринов.    Премиерът Бойко Борисов:     Въпрос на време е престъплението да се разкрие „Убеден съм, че колегите от Криминална полиция ще разкрият убийството в Русе. Въпрос на време е убийството да бъде разрешено. Най-добрите криминалисти са изпратени в Русе, нека да не ги притискаме. Получено е голямо количество ДНК от извършителя.\" Това заяви премиерът Бойко Борисов. Той добави, че иска института по криминалистика да бъде модернизиран и да бъде такъв, „какъвто го гледате по филмите\". В разплитането на случая са се включили и служители на криминалния отдел на националната полиция. Националният институт по криминалистика и криминология вече изследва веществените доказателства, намерени на място. Очакват се заключения да бъдат готови в кратки срокове от тях.    Поддържала фигура с тичане     Кариерата на модел заменила с журналистика Виктория започва кариерата си, като участничка в конкурси за красота. Заради перфектната си фигура е канена да представя дрехи на фирми за модни облекла. Автор и водещ е на предаването \"Подиум\" по телевизия TVN. От чисто модно, то постепенно разширява диапазона на дискутираните теми и сфери на обществения живот. По инициатива на Виктория са провеждани множество благотворителни акции в помощна деца или за други каузи. Предаването дори сменя своето име, нарича си \"Детектор\". Първото и последното му издание е от 30 септември т. г. , когато гости в Детектор са журналистите от \"Биволъ\" Димитър Стоянов и румънецът Атила Биро, които бяха задържани в средата на септември в полето край Радомир. Виктория Маринова е в съвета на директорите на фимата \"Май Фай\", която е собственик на телевизията ТВН. В него влизат още Анна Колева и Свилен Максимов. Максимов е посочен и като управител на \"Май Фай\". Според регистъра на СЕМ собственици на \"Май Фай\" са Дамян Найденов и Андрей Желязков. Според русенски медии до началото на тази година Маринова е била омъжена за Свилен Максимов, но двамата се развели. Те имат дъщеря на 7 години. Маринова е била любителка на екстремни спортове и екзотични дестинации. Фигурата си поддържала с бягане. Смятала да участва в маратон, насрочен за неделя в Сребърна. Вероятно за това и в неделя е била край Дунав. Преди това тя е била на кафе с приятели в заведение в района на Парка на младежта в Русе. Виктория е член и на организацията \"BNI Prista\" в Русе, което обединява хора, занимаващи се с бизнес. \"Цялата общност на BNI в България е потресена от жестоката трагедия. Вики, твоите усмивка, енергия и сила ще бъдат винаги с нас!\", пишат във фейсбук страницата си от организацията.    Близки на жертвата : Полицаи потрeсени от зверството Покушението е извършено от човек, познавал навиците й Убийството на Виктория Маринова най-вероятно е извършено от човек, който е познавал навиците й. Това предположиха близки и приятели на журналистката. Почти всеки ден по обед тя е тренирала на крайбрежната алея и нападателят сигурно е бил добре запознат с режима й. Приятелите на убитата не изключват и възможността част от вещите и дрехите й да са изчезнали, за да се отклони вниманието на криминалистите от истинската причина за убийството и да се инсценира грабеж и изнасилване. Те дори предположиха, че нападателят може да е проучвал няколко месеца навиците на журналистката, за да избере най-подходящите момент и място за атака. Не изключиха и престъплението да е дело на човек, който тя е познавал лично. Други познати на Виктория обаче смятат, че тя може да е станала и жертва на бандит, който я е набелязал малко преди зверството. От полицията и прокуратурата отказаха да коментират тези версии, тъй като може да попречи на разследването. Междувременно русенски криминалисти с дълъг стаж коментираха, че не помнят в града да е имало такова брутално престъпление. Те били шокирани от жестокостта, с която е била умъртвена журналистката.", "date": "2018.10.08", "title": "Три версии за зверското убийство на Виктория"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388126-%D0%BC%D0%BE%D0%B6%D0%B5-%D0%BB%D0%B8-%D0%B4%D0%B0-%D0%B8%D0%B7%D1%81%D1%8A%D1%85%D0%BD%D0%B5-%D0%B8-%D0%B0%D1%82%D1%80%D0%BE%D1%84%D0%B8%D1%80%D0%B0-%D0%B2%D0%B0%D0%B3%D0%B8%D0%BD%D0%B0%D1%82%D0%B0-%D0%B1%D0%B5%D0%B7-%D1%81%D0%B5%D0%BA%D1%81", "text": "73-годишната немска актриса Мариане Зегебрехт неотдавна призна в интервю, че през последните 43 години доброволно се е отказла от секс. Но какво се случва с тялото на жената, когато тя не се е занимавал с любов отдавна?, пита Bild. Както казваше една от героините в сериала \"Сексът и градът\", Шарлот, която не беше правила секс от много време, нейната вагина е потънала в депресия. Липсата на секс, отбелязва таблоидът, може да доведе до появата на \"медицинска симптоматика\", която се нарича \"вагинална атрофия\".     Сексуалният терапевт д-р Беатрис Вагнер, в интервю през Bild, обяснява до какви последствията за тялото - физически и психологически - води дълъгият отказ от плътски удоволствия. \"Ако една жена не е имала интимна близост дълго време, в гениталната област може да се появи сърбеж, парене и дори силна болка.\" Това, което на пръв поглед може да приличат на симптомите на вагинална кандидоза, всъщност може да бъде знак за вагинална атрофия. Още един признак на това заболяване може да бъде силната болка, която настъпва по време на секс след продължително въздържание\", се казва в статията. Според д-р Вагнер това се дължи на факта, че \"лигавицата на вагината става по-тънка, отворът на вагината се стеснява, тя става по-къса и губи еластичността й. Влагалището става много чувствително, което се проявява много силно по време на първия след продължително въздържание сексуален контакт. Това се случва и в периода на менопаузата, когато женското тяло престане да произвежда необходимото количество естроген. \" Най-добрият начин за борба с това явление Беатрис Вагнер смята, че е \"активният сексуален живот\". Най-добрият начин за борба с това явление Беатрис Вагнер смята, че е \"активният сексуален живот\". Както пише по-нататък авторът на публикацията  \"резултатите от многобройни изследвания показват, че сексът е полезен за здравето, помага да се поддържа тялото в добра форма, да се запази жизненият баланс и да ви прави щастливи. с партньор или сам\". Това потвърждава и д-р Вагнер. \"Сексът помага да се справим с последиците от стреса, засилва имунната система\", цитира нейните думи Bild в заключение.", "date": "2018.10.08", "title": "Може ли да изсъхне и атрофира вагината без секс"}
