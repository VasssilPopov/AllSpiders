{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/374641-%D1%81%D0%B0%D1%88%D0%BE-%D0%BF%D0%B5%D0%BD%D0%BE%D0%B2-%D0%B8-%D0%B2%D0%B0%D1%81%D0%B8%D0%BB-%D0%BC%D1%80%D1%8A%D1%87%D0%BA%D0%BE%D0%B2-%D1%81-%D0%B3%D1%80%D0%B0%D0%BD-%D0%BF%D1%80%D0%B8-%D0%BE%D1%82-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%BD%D0%B8%D1%82%D0%B5-%D0%BD%D0%B0%D0%B3%D1%80%D0%B0%D0%B4%D0%B8", "text": "               ", "date": "2017.11.01", "title": "Сашо Пенов и Васил Мръчков с Гран При от правосъдните награди"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374633-%D0%B0%D0%BB%D0%B5%D0%BA%D1%81-%D0%B0%D0%BB%D0%B5%D0%BA%D1%81%D0%B8%D0%B5%D0%B2-%D0%B7%D0%B0-%D0%BD%D1%8E%D0%B9%D0%BE%D1%80%D0%BA%D1%81%D0%B8%D1%8F-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D1%82%D0%BE%D0%B2%D0%B0-%D0%B5-%D0%BF%D0%BE%D0%B4%D0%BF%D0%B8%D1%81-%D0%BD%D0%B0-%D1%82%D0%B8%D0%BF%D0%B8%D1%87%D0%B5%D0%BD-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82", "text": "\"Виждате типичния подпис на джихадист\", коментира личността на нападателя, който отне живота на осем души в Ню Йорк, Алекс Алексиев - председателят на Центъра за балкански и черноморски изследвания, в ефира на bTV.   „Владимир Путин каза, че в Сирия и Ирак има 7000 джихадисти от бившия СССР... Последното проучване, което имам, говори, че когато ИД не съществува, тези джихадисти ще започват да се връщат там, откъдето са дошли - в страните от бившия СССР, ще минат през Турция, ще минат и през България\", посочи Алексиев.         За нападателя - 29-годишен узбекистанец Сайфуло Саипов, е имало и други данни, че е проявявал агресивно поведение, след като е попаднал в САЩ през 2010 г., спечелвайки зелена карта.   „Саморадикализиране принципно няма, има радикализация в интернет, в джамииите, в специални общества. Този човек от някъде е получил тези идеи, те не са му дошли от Господ\", коментира още Алексиев.   Мюсюлманите в САЩ са по-малко от 1%, докато в Европа на места са 10% и повече - съвсем различни са величините, когато става дума за опасността от мюсюлманска радикализация, подчерта Алексиев.   „Турция започва да прави в цяла Европа това, което правеше Саудитска Арабия. Тази дейност е де факто наследена от Турция. Не трябва да си правим илюзии - ние сме дали право на турски държавни чиновници от Дианета да управляват второто по големия вероизповедание у нас\", каза още той.", "date": "2017.11.01", "title": "Алекс Алексиев за нюйорксия нападател: Това е подпис на типичен джихадист"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374634-%D0%B0%D0%BA%D1%86%D0%B8%D0%B7-%D0%B7%D0%B0-%D0%BD%D0%B0%D1%80%D0%B3%D0%B8%D0%BB%D0%B5%D1%82%D0%B0%D1%82%D0%B0-%D0%B8-%D1%82%D0%B0%D0%B2%D0%B0%D0%BD%D0%B0-%D0%BD%D0%B0-%D0%BA%D0%B5%D1%88%D0%BE%D0%B2%D0%B8%D1%82%D0%B5-%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B2-%D0%B1%D1%8E%D0%B4%D0%B6%D0%B5%D1%82%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F", "text": "Бюджет 2018 влиза за обсъждане в парламента. Депутатите от бюджетната комисия ще започнат дебатите за промените в данъчните закони. Там е заложен по-висок акциз върху цигарите, а с налог вече ще се облагат и наргилетата. Властта отново предлага плащанията в брой да бъдат ограничени със закон до 5 хиляди лева, а не таванът да остане до 10 хиляди, както е до сега.     Веднъж вече предложението на герб беше отхвърлено, но аргументът на финансовия министър е, че ако кешовите плащания се ограничат, икономиката ще изсветлее.   През 2018 г. властта няма да променя плоския данък. За хората, които плащат задълженията си към хазната онлайн обаче, отпада отстъпката от 5 на сто.", "date": "2017.11.01", "title": "Акциз за наргилетата и тавана на кешовите плащания обсъждат в бюджетната комисия"}
{"url": "http://www.classa.bg/%D1%81%D0%B2%D1%8F%D1%82/item/374635-%D0%BB%D0%BE%D0%BD%D0%B4%D0%BE%D0%BD-%D0%BD%D0%B0%D0%B1%D0%B8%D1%80%D0%B0-%D1%85%D0%B8%D0%BB%D1%8F%D0%B4%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B7%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82%D0%B0", "text": "Британското правителство обяви, че ускорява подготовката за излизането на Великобритания от Европейския съюз, разглеждайки опции без е със споразумение. В тази връзка обяви, че иска да наеме през 2018 г. между 3000 и 5000 души.     Новите назначения могат да достигнат дори до 8000 души в края на идната година. Досега бяха създадени близо 3000 работни места, от които 300 за адвокати в различни правителствени служби във връзка с Брекзита.   Различните министерства разработват планове за прилагане на Брекзит в около 300 области.   Лондон вече обяви, че влага 662 милиона лири (753 милиона евро) за подготовката за излизане от ЕС, в това число и за две нови министерства. Лондон изрази готовност да вложи още пари, ако е необходимо.", "date": "2017.11.01", "title": "Лондон набира хиляди служители за подготовка на Брекзита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374637-%D0%B7%D0%B0%D0%BF%D0%BE%D1%87%D0%B2%D0%B0-%D0%B7%D0%B8%D0%BC%D0%BD%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0-%D0%BD%D0%B0-%D0%BF%D1%8A%D1%82%D0%B8%D1%89%D0%B0%D1%82%D0%B0", "text": "От 1 ноември пътищата у нас ще са в зимен режим на поддържане. Пътната агенция обяви, че има пълна готовност за снега. Готовност обаче има и при силен снеговалеж да се затварят различни пътни артерии, вкл. и магистрали. Около 3000 снегорина ще чистят пътната мрежа тази зима. Държавата е отделила до 80 млн. лв. за зимната поддръжка, но според разчетите ще се спестят поне 20 млн., защото дългосрочната прогноза е за по-топло време. С тези пари ще може да се ремонтират пътища напролет. В навечерието на Нова година стотици пътници бедстваха часове между Карнобат и Бургас – заради непочистен път и преспи. Вината тогава „понесе\" изцяло природата. Сега държавата си е взела поука –тази година ще се работи по-активно с метеоролозите, за да може почистващата техника да бъде изкарана на пътя преди началото на снеговалежите. Край Карнобат вече започна засаждането на голям участък с кипариси, за да се образува защитен пояс от снега. Отделно на най-проблемите места се планира слагането на защитни мрежи срещу навявания. Пътната агенция път призова шофьорите да сменят своевременно летните гуми на автомобилите си със зимни, защото това е най-честата причина за проблеми и блокади на пътя.", "date": "2017.11.01", "title": "Започва зимна поддръжка на пътищата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374638-%D0%B7%D0%B0%D0%B1%D0%B0%D0%B2%D1%8F-%D1%81%D0%B5-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "През октомври годишната инфлация в еврозоната се забави изненадващо за пръв път от пет месеца насам, отдалечавайки се отново от целевото инфлационно ниво на ЕЦБ от малко под 2 на сто, показват предварителни данни на Евростат. Индексът на потребителски цени (CPI) в еврозоната се повиши през октомври с 1,4% спрямо година по-рано, докато очакванията на финансовите пазари бяха за нарастване на годишната инфлация за трети пореден месец с 1,5 на сто. По този начин инфлацията в еврозоната остава далеч под целевото ниво на ЕЦБ от малко под 2 на сто. Основно влияние върху по-слабата инфлацията през октомври оказват енергийните цени, които се повишават на годишна база с 3,0%, но след техен растеж с 3,9% през септември. В същото време цените на хранителни стоки, напитките и тютюневите изделия, нарастват с цели 2,4% (след повишение с 1,9% през септември), но тези на услугите се повишават с едва 1,2% (след растеж с 1,5% месец по-рано). Растежът на основния индекс на потребителските цени (изключвайки цените на храните, тютюневите изделия и на енергията) пък се забави през октомври до едва 0,9% (най-слаб растеж от месец май насам) от 1,1% през септември. Трябва да се има предвид, че именно основният индекс на потребителските цени се следи внимателно от ЕЦБ като индикатор за текущото и бъдещото поведение на инфлацията в региона. Днешните по-слаби от очакваното данни за потребителската инфлация в еврозоната изглеждат в подкрепа на по-предпазливата позиция на ЕЦБ след края на нейното заседание от миналата седмица. Тогава банката взе решение да намали от началото на 2018-а година наполовина месечния размер на закупуваните от нея активи (до 30 млрд. евро от настоящите 60 млрд. евро), но в същото време увеличи с нови 9 месеца (поне до края на септември 2018-а) сроковете на действие на програмата, известна като \"количествени улеснения\".", "date": "2017.11.01", "title": "Забавя се инфлацията в еврозоната"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374639-%D0%BE%D1%87%D0%B0%D0%BA%D0%B2%D0%B0-%D1%81%D0%B5-10-%D1%80%D1%8A%D1%81%D1%82-%D0%BD%D0%B0-%D0%B7%D0%B8%D0%BC%D0%BD%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC", "text": "През предстоящия зимен сезон се очаква между пет и десет процента ръст на туристите спрямо миналата зима. Това коментира в Русе министърът на туризма Николина Ангелкова, като уточни, че това са първоначални прогнози. Тя припомни, че миналият зимен сезон е бил изключително успешен. Тогава е регистриран ръст от 19,6 процента - над 1 400 000 чуждестранни туристи са посетили страната. Ангелкова посочи, че между пет и десет процента е ръстът на туристите през това лято. Тя добави, че през активните месеци - юни, юли, август и септември, над 5 300 000 чужденци са посетили България. Приходите за бранша са повече от 3,7 млрд. лева, като почти една четвърт от общата сума са само от курорта Слънчев бряг.", "date": "2017.11.01", "title": "Очаква се 10 % ръст на зимния туризъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374640-%D0%BD%D0%B5-%D1%81%D1%82%D0%B5-%D0%B7%D0%BD%D0%B0%D0%B5%D0%BB%D0%B8-%D0%BA%D0%B0%D0%BA%D0%B2%D0%B0-%D0%B5-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%E2%80%9E%D0%B6%D0%B5%D0%BD%D0%B0%D1%82%D0%B0-%D0%B2-%D1%87%D0%B5%D1%80%D0%B2%D0%B5%D0%BD%D0%BE%E2%80%9C-%D0%BE%D1%82-%D1%84%D0%B8%D0%BB%D0%BC%D0%B0-%E2%80%9E%D0%BC%D0%B0%D1%82%D1%80%D0%B8%D1%86%D0%B0%D1%82%D0%B0%E2%80%9C,-%D0%BD%D0%B0%D0%BB%D0%B8-%D0%B2%D0%B8%D0%B6%D1%82%D0%B5-%D0%B7%D0%BB%D0%BE%D0%B2%D0%B5%D1%89%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0", "text": "  Днес „Матрицата“ е популярна и актуална не по-малко от преди 20 години, даже   много повече.   През 1953 г. Рон Хъбард и Ко учредяват Църквата на Сциентологията, която по онова време гражданите в раса  възприемат като шега. Сега Сциентологичната църква има 3 200 общности, мисии и групи в 154 държави, а  никой не е броил последователите на Рон Хъбард. Много хора днес споделят някои от неговите идеи, въпреки че не са чували нищо за сциентолозите, още по-малко – за Хъбард.         Но времето тече и в света вече открито се обсъжда култът към ИИ. Култистите се нуждаят от все повече и повече нови импланти, защото само  чиповете на черепа ще избават адептите им от проклятието на плътта.         Скоро дори самите свещеници ще си острижат брадите, и ще зарежат светиите, за да  пеят информационни химни в подкрепа на Кръстоносен поход за информация.   Като цяло, Матрицата в ерата на ИИ и роботиката,  става все по-актуална. А една от най-загадъчните и философски сцени в този филм е епизодът с „червената жена“, с помощта на която Морфеус се опитва да обясни на Нео как  Матрицата работи на глобално ниво.         В този епизод Нео, практикувайки във виртуалната реалност, се разсейва и насочва погледа си към жена в червена рокля, която се откроява от тъмната тълпа.   Когато Нео,  започвайки да следи жената  завърта главата си, той се обръща, но вместо блондинката вижда Агента, който вече е насочил зареденото си оръжие точно в челото му.         В тази сцена присъства не един, а  няколко слоя с дълбока символика, най-повърхностният от които е очевидният паралел между „ „,  построена от изкуствения интелект, за да източва от хората енергия, както и съвременната  система за глобално общество, в което Принципът на работата му е до голяма степен   същия.   В гръцката митология Moрефеус (Μορφεύς) е пратеник на боговете, които прониквали в сънищата на смъртните и споделяли с тях знания или скрити послания към хората. Макар че Морфеус може да има всякаква форма, посланието и мисията му са винаги  едни и същи. С други думи, той е бил пратеник на истината.   Нео на древногръцки означава млад или нов. Когато Нео току що се появява във филма – той абсолютно не знае какво е Матрицата. Освен това той също спи здраво, търсейки в Интернет  Морфеус. Затова Нео     олицетворява съзнанието на деца, които са слепи, които постоянно се разсейват и които се опитват да си намерят някаква опора в света.   В сцената с жената в червена рокля Морфеус просто обяснява всичко това на Нео. Но тогава се появява жената в червената рокля, която разсейва Нео от урока и го изправя лице в лице с Агента.   Така тази жена се оказва съвкупност от всевъзможни разсейващи фактори, чиято задача е само една: да прекъсне процеса на асимилация на определени истини. Тоест, веднага щом хората започнат да гледат отвъд илюзията на външния свят – първо се появява жената в червено и веднага след нея – агент Смит.   Системата за глобален контрол на хората всъщност е самата Матрица. Хората в нея се намират като в  капсулите в Матрицата, разделени от граници, езици, социален статус, политически възгледи и дори имената на любимите си футболни отбори.   А тази жена в червено – е отвличащият фактор, който е  персонален за всеки един, като се започне от изрода началник на работното място и се завършва с желанието да се налее още алкохол.   Но глобалната жена в червено – това е глобална телевизия. И когато тя започне  активно да ви насочва към нещо – чакайте на сцената да се появят Агентите.", "date": "2017.11.01", "title": "Не сте знаели каква е Тайната на „Жената в червено“ от филма „Матрицата“, нали? Вижте зловещата истина:"}
{"url": "http://www.classa.bg/%D1%81%D0%B2%D1%8F%D1%82/item/374631-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%83%D0%B1%D0%B5%D0%B6%D0%B8%D1%89%D0%B5-%D0%B2-%D0%B1%D0%B5%D0%BB%D0%B3%D0%B8%D1%8F-%D1%81-%D0%BF%D0%B5%D1%82-%D0%B1%D0%B8%D0%B2%D1%88%D0%B8-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%BA%D0%B0%D1%82%D0%B0%D0%BB%D0%BE%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "Наскоро освободеният президент на Generalitat, Карлес Пучдемон претегля възможността да търси убежище в Белгия. Адвокат Пол Бекерт, специализиран по затворниците на ЕТА, ще отговаря за защитата му пред испанското правосъдие. Според La Vanguardia, той е потвърдил, че е адвокат на Пучдемон, който оценява възможността да потърси убежище в Белгия, за да избегне обвинения в бунт, размирици, незаконно присвояване и други престъпления в Испания, заплашващи го с 30 години затвор. Бекерт консултира членовете на баската организация за независимост ЕТА, квалифицирани като терористи. Той обаче каза, че все още не може да \"предскаже\" дали Пучдемон ще избере убежище. \"В миналото съм защитавал баските и винаги има изненади, не е възможно да се предскаже как ще свърши\", каза адвокатът и добави, че решението за предоставяне или не на убежище не е в ръцете на федералното правителство, а на независим орган, който да разгледа прилагането на Женевската конвенция. Адвокатът е защитавал Луис Морено и Ракел Гарсия, заподозрени за сътрудници на ЕТА, както и Нативидад Хауреги, обвинена в принадлежност към въоръжена банда и чиято екстрадиция е бил възпрепятствана от Бекерт, въпреки трите заповеди за арест, издадени в Испания срещу нея. Пучдемон и пет бивши членове на кабинета му са пътували в Белгия в понеделник. \"Аз говорих лично с него. Разговорите са се състояли в Белгия, но не мога да кажа нищо за това\", каза правният му съветник, цитиран от \"Ел Периодико\". Въпреки, че до момента няма официална сигурност за молбата за убежище, вестници като El Pais предполагат, че сваленият президент на Generalitat и петимата му бивши помощници са пристигнали в Белгия като бежанци. Междувременно агенция \"EFE\" съобщи, че испанското правителство свиква заседание на Министерския съвет, за да се прегледат детайлите на предстоящите избори в Каталония, които са планирани за 21 декември.", "date": "2017.11.01", "title": "Пучдемон обмисля да поиска политическо убежище в Белгия с пет бивши членове на каталонското правителство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374636-%D0%BD%D0%B8%D1%81%D0%BA%D0%BE%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%B0%D1%82%D0%B5%D0%BD%D1%82%D0%B0%D1%82%D0%B8-%D1%89%D0%B5-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82", "text": "Нискотехнологичните атентати ще се увеличават и въпросът е как обществата се научават да живеят в един такъв свят. Това заяви политологът Иван Кръстев. \"Страховете ми от всичко това, което се случва, са два – първо, че ние все повече започваме да живеем в свят, в който това ще спре да бъде ексклузивна новина. Изведнъж започваме да свикваме със свят, в който на различни места, все по-често, не някакви огромни атентати, не атентати, в които умират хиляди души, атентати, в които биват убити велосипедисти\". В Ню Йорк след 11 септември няма нито един голям атентат и това е нещо, с което САЩ изключително много се гордее, допълни политологът. По думите му за президента Тръмп това е изключително тежък момент, тъй като той самият е от Ню Йорк. \"Този атентат ще му позволи да измести част от вниманието на общественото мнение към разследванията и първите арести, които започнаха във връзка с връзки на неговата кампания с Русия\".", "date": "2017.11.01", "title": "Нискотехнологичните атентати ще се увеличават"}
{"url": "http://www.classa.bg/%D1%81%D0%B2%D1%8F%D1%82/item/374629-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%BE%D1%82%D0%BE-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5,-%D0%BA%D0%BE%D0%B5%D1%82%D0%BE-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Учени от университета в Кеймбридж (Великобритания) са комбинирали един пасаж от Библията и египетски текст, за да се определи датата на може би най-старото регистрирано слънчево затъмнение, както е публикувано в списание Astronomy & Geophysics. В своите изследвания, тези специалисти са конкретизирали датите на царуване на египетски фараони, в частност на Рамзес Велики - и ако научната общност приеме тази версия, това може да доведе до корекция при изчисленията на египтолозите. В Стария Завет се обяснява, че след като повел народа на Израел към Ханаан, - регион в древния Близък изток, обхващащ днешен Израел и Палестина, се молел: \"Слънце, застани на едно място в Гаваон, и ти Луна - в долината Ахалон. И Слънцето стоеше неподвижно и Луната остана неподвижна, докато нацията не отмъсти на враговете си.\" Колин Хъмфрис, съавтор на статията, смята, че \"ако тези думи описват истинско наблюдение, в този момент е имало голямо астрономическо събитие\". Обикновено преводите на съвременен английски интерпретират пасажа като \"Слънцето и Луната спряха да се движат\", но според първоначалния текст на иврит, се установява алтернативен смисъл \"Слънцето и Луната престанаха да светят\" , обяснява Хъмфрис. Явлението може да бъде слънчево затъмнение, когато Луната е между Земята Слънцето, а това е подкрепено от факта, че еврейската дума за стоене на едно място има същия корен като един вавилонски термин който се появява в древните астрономически текстове, за да опише затъмненията. Други доказателства, че израилтяните са били в Ханаан между 1500 и 1050 г. пр. Хр се появяват в писмен египетски текст на фараон Мернептах, син на Рамзес Велики. Това е гранитна плоча, която се съхранява в египетския музей в Кайро, изсечена в петата година от царуването и споменава кампания в Ханаан, в която Мернептах победил народа на Израел. Според тези експерти, единственото пръстеновидно слънчево затъмнение, което се виждало от Ханаан между 1500 и 1050 год. е на 30 октомври 1207г. Ако този факт бъде потвърден, не само това ще бъде най-старият запис, но би позволил да се датират царствата на Рамзес Велики и неговия син Мернептах с точност.", "date": "2017.11.01", "title": "Библейското затъмнение, което пренаписва историята"}
{"url": "http://www.classa.bg/%D1%81%D0%B2%D1%8F%D1%82/item/374630-%D1%82%D1%80%D0%B8%D1%82%D0%B5-%D1%80%D0%B5%D1%84%D0%BE%D1%80%D0%BC%D0%B8,-%D0%BA%D0%BE%D0%B8%D1%82%D0%BE-%D0%BC%D0%B0%D0%BA%D1%80%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B7%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0", "text": "В понеделник президентът на Аржентина, Маурисио Макри, разкри серия от реформи, които са част от цялостен проект на правителството и които се надява да съгласува с други политически формации, за постигане на \"национално споразумение\". Пред политически, правни, бизнес и синдикални представители, които се събраха в културния център Кирхнер на град Буенос Айрес, президентът подчерта \"ние сме поколението, което променя Аржентина завинаги\" и подчерта три въпроса: 1.- Данъчна реформа Макри заяви, че \"не можем харчим повече от това, което събираме\", и подчерта, че трябва да продължи намаляването на инфлацията и \"данъчната тежест\". За да постигне тези цели, той препоръчва създаването на \"по-проста, по-ясна и по-справедлива данъчна система, която да благоприятства продуктивните инвестиции\". Той засегна необходимостта от реформа на пенсионната система, и въпреки, че каза, че системата \"ще продължи да бъде универсална, обществена и дистрибутивна, трябва да се постигне всички аржентинци работят еднакво дълго.\" 2.- Реформа на труда Миналата седмица, обитателят на Каза Росада договори с ръководството на основната в Аржентина Обща конфедерация на труда, да се измени трудовото законодателство. Маурисио Макри обясни значението на преминаването към \"система от правила, които насърчават официалната частна заетост\" и заяви, че ще се стреми да \"създаде ново наемане и да се бори с ексцесиите от трудови съдебни спорове\", които той нарича \"мафия на трудовите дела. \" Той също така каза, че неговото правителство ще бъде \"безмилостно\", когато се \"нарушават правилата на конкуренцията\", и че е от основно значение \"увеличаване на кредитирането на компании, за да станем страна-износител\". 3.- Институционална реформа Преобразуването на държавната структура означава \"изграждане на държава, която не е в служба на политиката, нейните служители или гилдии\". За това, президентът на Аржентина има за цел да реформира \"Правосъдието и избирателната система\" и счита, че е необходимо да се \"започне процес на прозрачност за предотвратяване и наказване на корупцията.\" По отношение на \"излишъка\" на държавните служители в Националния конгрес, в провинциалните законодателни органи, в съдебната власт и образованието, той отбеляза, че \"за 10 години броят на университетите се е увеличил с повече от 30%, докато студентите - само с 13% \". В тази връзка, Маурисио Макри заяви \"ние искаме да се сложи край на привилегиите за някои, докато мнозинството аржентинци страдат от бедност и неравенство\" и стигна до заключението, че е необходима \"линия на строги икономии\".", "date": "2017.11.01", "title": "Трите реформи, които Макри предлага за Аржентина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374623-%D0%BA%D0%BE%D0%BD%D1%86%D0%B5%D1%81%D0%B8%D0%B8-%E2%80%93-%E2%80%9C%D0%B7%D0%B0%D0%BA%D0%BE%D0%BD%D0%BD%D0%B8%D1%8F%D1%82%E2%80%9D-%D0%B3%D1%80%D0%B0%D0%B1%D0%B5%D0%B6-%D0%B8-%D0%BC%D0%B5%D0%B4%D0%B8%D0%B9%D0%BD%D0%BE%D1%82%D0%BE-%D0%BC%D1%8A%D0%BB%D1%87%D0%B0%D0%BD%D0%B8%D0%B5", "text": "\r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n Според проверяващите корупционната практика се заражда през 1997 г., когато е изменен Законът за концесиите. \r\n „Няма единен подход към обектите на концесия, за което е виновна липсата на законодателство, както и на норми за осъществяването на контрол“, коментира директорът на БОРКОР Бойко Великов. \r\n   \r\n   В действителност грабежът, осъществяван с помощта на “българските” правителства, е многократно по-голям и възлиза на милиарди годишно. Освен, че всеки един от нас е ощетен с огромни суми, заради  , концесиите крият и  . \r\n   Казват: “Пишете на политиците, общинските съветници, медиите и т.н.” Кои са тези идиоти, които трябва да учим как да си вършат работата? Отиваш ли при пилота да го учиш как да пилотира самолета? Вместо политиците да защитават интересите на тези, които са ги избрали, като най-умни, способни и достойни хора, се оказва, че са най-продажните и некадърни мерзавци. \r\n   Преди няколко години се опитваха да ни убедят, че добивът на газ чрез подземна въглищна газификация и шистов газ чрез фракинг е безопасен и ще станем много богати. След многохилядните тогава протести на граждани, които се бяха информирали за катастрофалните последици от технологията, беше наложен мораториум. Цените на конвенционалния газ от съществуващите сега български находища се оказва, че са по-високи, отколкото са ни обещавали, а   като Сашо Дончев. Високите цени на газа в България са резултат от лоши управленски решения и корупционни схеми. \r\n   Върху дейността на концесионерите   от страна на институциите, а всичко това бива прикривано от медиите, които са част от Мрежата на гробокопачите на България. Въпреки всеобщото схващане, че медиите са четвъртата власт, това съвсем не е така.  и до голяма степен на тях се дължи сегашното състояние на държавата. Те умело ни налагат чужди ценности,  , лъжат и манипулират, щедро даряват ефирно време на едни и същи изхабени медийни звезди, обсъждащи несъществени теми, с цел да отвлекат вниманието от важните за нас и приоритетни за държавата въпроси. Вместо те да информират нас, се оказва, че ние трябва да ги молим да отразят жизненоважни проблеми и да се надяваме на 20 секунден репортаж. \r\n   Поредното доказателство за нивото, на което са българските институции и “независими експерти”, пролича и на обществените обсъждания, последното, от които се проведе в Генерал Тошево на 28.10.17г., където лъснаха доста притеснителни факти. \r\n   Гражданите бяха добре запознати с Доклада за ОВОС, за разлика от самите “експерти”. Възникнаха въпроси относно незаконосъобразността на процедурите, изляните количества киселина и използваната вода при вече случила се авария на сондата, възможно ли е методът на добив да е конвенционален и дали добитите количества въобще ще се отразят на диверсификацията на страната, ще бъде ли замърсен единственият водоизточник в областта, случаите на внезапно измрели пчелни семейства и множество други. \r\n    И въпреки че с повечето от тези въпроси трябва да се занимаят службите, поради очевадната заплаха за националната сигурност, това едва ли ще се случи. В крайна сметка гражданите твърдо се противопоставиха на инвестиционното предложение на Русгеоком, но в много други части на страната сънародниците ни нямаха тази възможност, поради една или друга причина, и сега оцелелите живеят с последствията от варварската концесионна дейност. \r\n   Още колко пъти ние като граждани трябва да губим време, нерви и лични средства, за да спасим земята и водата си? Още колко корпорации ще се пробват да дупчат Добруджа? Знаете ли коя е следващата? \r\n   „След близо 3 години съдебни битки, спечелени на всички инстанции срещу министъра на околната среда и водите Светлана Жекова, сега научаваме, че американската корпорация Парк плейс Енерджи Корп отново иска да добива газ чрез   и е внесла искане в МОСВ за изготвяне на оценка за съвместимост, която ще им даде възможност да си продължат проекта!“ \r\n   С развитието на информационните технологии влиянието на политическия “елит”, задкулисните играчи и средствата за масова манипулация все повече намалява и всеки сам може да избере дали да се информира от тях или от независими източници. На все повече хора им става ясно, че концесиите не само, че не са в полза на българските граждани, а са се превърнали в сериозна заплаха за националната сигурност на страната, а облагодетелствани от тях са малък брой хора.  \r\n    но само при наличието на национално отговорно правителство, институции и експерти, което, за съжаление, няма тенденции скоро да се случи. Но надежда винаги има и тук ще цитирам жена, която се обърна към инвеститора с думите: \r\n   \r\n     \r\n\t \r\n         \r\n", "date": "2017.11.01", "title": "Концесии – “законният” грабеж и медийното мълчание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374624-%D1%81%D0%B2-%D0%B1%D0%B5%D0%B7%D1%81%D1%80%D0%B5%D0%B1%D1%80%D0%B5%D0%BD%D0%B8%D1%86%D0%B8-%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D1%86%D0%B8-%D0%BA%D0%BE%D0%B7%D0%BC%D0%B0-%D0%B8-%D0%B4%D0%B0%D0%BC%D1%8F%D0%BD", "text": "Светите Козма и Дамиан, братя по плът, били родом от Азия. Баща им бил езичник, майка им на име Теодотия ­ християнка. Останала вдовица след смъртта на мъжа си, тя прекарвала времето си в усърдно служене на Христа и посветила целия си живот на благоугаждане на Бога. Била като тази вдовица, която възхвалява Апостолът: \"истинска вдовица... останала сама, тя се надява на Бога и пребъдва в моления и молитви денем и нощем\". Живеейки Богоугодно, Теодотия научила на това и своите възлюбени деца Козма и Дамиан, възпитавайки ги в доброто наставление на християнската вяра, в изучаване на Божествените Писания и във всяка добродетел.       Когато достигнали пълнолетие и се утвърдили в непорочния живот в Господния закон, Козма и Дамиан били като два светилника на земята, сияещи с добри дела. Те получили от Бога дара на изцелението и подавали здраве на душите и телата, лекувайкивсяка болест, изцелявайки всеки недъг и всяка язва сред народа и изгонвайки злите духове.    Те помагали не само на хората, но и на животните и от никого не вземали нищо, тъй като вършели всичко това не заради печалба, не за обогатяване със злато и сребро, но заради Бога, желаейки чрез любовта към ближния да изразят любовта си към Него. Чрез изцеленията те търсели не своята слава, но Божията, и изцелявали хората за прослава на името на Господа, дарувал им силата на изцелението. Те избавяли от болестите не толкова с билки, колкото с името на Господа, без пари и награда, даром, изпълнявайки Христовата заповед: \"Даром получихте, даром давайте\". Затова те получили от вярващите името безвъзмездни лекари, безсребрeници.   Като преминали добродетелно попрището на земния си живот, те мирно и благочестиво починали. Прославили се с много чудеса не само през живота си, но и след смъртта си, те са горещи застъпници и добри целители на нашите болести, душевни и телесни.   За тяхната нестяжателност и безвъзмездно лекуване съществува следното предание.   Една жена на име Паладия в продължение на много години лежала болна и не получавала никаква помощ от различни лекари. Като чула, че светите Козма и Дамиан изцеляват всякакви болести, тя изпратила при тях с молба да я посетят преди смъртта й. Светиите приели молбата й, отишли в дома й и тази жена веднага получила изцеление според вярата си чрез идването на светите лекари при нея и станала от леглото си здрава, славейки Бога, дарувал на Своите раби такава благодат на изцеление. От благодарност към своите лекари за стореното йблагодеяние тя поискала да им направи подарък. Но те никога не вземали нищо от никого, защото не продавали благодатта, която имали от Бога.    Жената имала намерение да убеди поне единия от тях да приеме от нея макар и най-малкия дар: тя взела три яйца и тайно отишла при свети Дамиан и го заклевала в Бога да вземе от нея тези три яйца в името на Света Троица. Дамиан, като чул името на Триединия Бог, приел от жената този малък дар, заради великата клетва, с която го заклела. Свети Козма, като узнал за това, много се натъжил и преди смъртта си направил завещание да не погребват Дамиан близо до него, тъй като той нарушил Господнята заповед и взел от жената награда за изцелението.   Свети Козма починал в Господа, дошъл часът на смъртта и на Дамиан и той се преставил от временния живот във вечния. Хората били затруднени ­ къде да погребат Дамиан, защото знаели за завещанието на свети Козма и не смеели да положат брат му близо до него.   Докато били в недоумение как да постъпят, дошла една камила, която преди била бесновата и получила изцеление от светиите. Тя проговорила с човешки глас ­ да не се съмняват да погребат Дамиан близо до Козма, тъй като той взел трите яйца от жената не заради награда, но заради Божието име.   Така честните им мощи били положени заедно в така наречения Фереман.   Веднъж по време на жътва един от местните жители излязъл на нивата си да жъне. Изнемогнал от жегата, той желаел да си отдъхне, и отишъл под дъба, легнал и дълбоко заспал. Докато спял, през отворената му уста влязла змия. След като се събудил, земеделецът не почувствал никаква болка и отново се заел да работи на нивата си. Но вечерта, когато се прибрал у дома и след вечеря си легнал, почувствал страшна болка от това, че змията започнала да разкъсва вътрешностите му. От непоносимите страдания започнал да вика, и събудил от сън всичките си домашни. Те дошли при него, и виждайки страшните му мъчения, не могли да му помогнат с нищо; те дори не могли да разберат каква е тази болест.   Тогава болният, като не получил никаква помощ от околните, прибягнал към бързите помощници Козма и Дамиан и възкликнал:    \"Свети лекари Козма и Дамиане, помогнете ми!\" Светиите веднага побързали със своята помощ: болният заспал дълбоко, и по време на съня змията изпълзяла от устата му. Всички, които видели това чудо, се ужасили и прославили светите угодници. Когато змията изпълзяла, мъжът се събудил, и с помощта на светите безсребреници оздравял напълно.   На това място имало друг мъж на име Малх. Той живеел близо до храма на светите лекари Козма и Дамиан във Фереман. Имайки намерение да тръгне на дълъг път, той завел жена си в храма и й казал:   Ето, аз тръгвам на далечен път, а тебе поверявам на закрилата на Козма и Дамиан; остани вкъщи, докато не ти изпратя знак за себе си, който ти ще признаеш за мой. И ако поиска Бог, след това ще те взема при мене.   Като поверил жена си на светиите, Малх тръгнал на път. След няколко дни дяволът приел образа на един познат човек, и като дошъл при жената, показал този знак, който посочил мъжът й, и казал: \"Изпращам ти знака и ще те взема при себе си\".   Дяволът показал знака и й казал да я последва.   Твоят мъж ­ казал той ­ ме изпрати да те доведа при него.   Жената отвърнала:   Зная този знак, но не искам да отида, защото съм поверена на светите безсребреници Козма и Дамиан; и ако искаш да дойда с тебе при мъжа си, ела с мен в храма на светиите, хвани се за края на олтара и се закълни, че няма да ми сториш никакво зло по пътя.   Дяволът дал обещание и като влязъл с нея в храма, се хванал за края на олтара, заклел се и казал:   Кълна се в силата на Козма и Дамиан, няма да ти сторя зло по пътя, но ще те заведа при мъжа ти.   Като чула клетвата, жената повярвала на лъжливия бяс, явил се в образа на неин познат, и тръгнала с него на път. А прелъстителят я завел на пусто и непроходимо място с намерение там да я оскърби и убие. Като се видяла в крайна опасност, тя издигнала очи към небето и от цялото си сърце извикала към Бога:   Боже, по молитвите на Твоите светии Козма и Дамиан помогни ми и побързай да ме избавиш от ръцете на този убиец!   И веднага се явили бързите помощници светите безсребреници Козма и Дамиан. Дяволът, като ги видял, оставил жената и побягнал; като се изкачил на високия бряг, той паднал в пропастта и изчезнал, а светиите взели жената и я отвели в дома й.   Тя им се кланяла и казвала:   Благодаря ви, господари мои, че ме избавихте от горчива гибел. Умолявам ви, кажете ми кои сте вие, за да зная на кого да отдавам благодарност до края на живота си.   Те отговорили:   Ние сме Христовите раби Козма и Дамиан, на които те повери твоят мъж, преди да тръгне на път, затова побързахме към тебе на помощ и по Божията благост те избавихме от дявола.   Като чула това, жената паднала на земята от страх и радост, а светиите станали невидими. И тя възклицавала, възхвалявайки и благодарейки на Бога и на Неговите свети раби Козма и Дамиан. Като дошла в храма, паднала със сълзи пред иконата на светиите и разказвала на всички за това, което се случило ­ как Господ показал милост към нея по молитвите на Своите угодници, и се молела с такива думи:   Боже на нашите отци Авраам, Исаак и Иаков и тяхното праведно семе!   Ти си угасил огнената пещ за тримата отроци, Ти си помогнал на Своята рабиня Текла на позорището; благодаря Ти, че избави и мене, грешната, от дяволската мрежа чрез Своите угодници Козма и Дамиан.   Покланям се на Тебе, Който вършиш дивни и преславни чудеса, и славя Тебе, Отца и Сина и Светия Дух во веки.   ", "date": "2017.11.01", "title": "Св. безсребреници и чудотворци Козма и Дамян"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374625-%D1%87%D0%B5%D1%81%D1%82%D0%B2%D0%B0%D0%BC%D0%B5-%D0%B4%D0%B5%D0%BD%D1%8F-%D0%BD%D0%B0-%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%B1%D1%83%D0%B4%D0%B8%D1%82%D0%B5%D0%BB%D0%B8", "text": "На 1 ноември честваме Деня на народните будители - празник на всички ученици, учители, студенти, университетски преподаватели, книжовници, читалищни работници, учени и журналисти. Празникът е честван за пръв път в Пловдив през 1909 г.     През 1922 г. Стоян Омарчевски, министър на народното просвещение в правителството на Стамболийски по инициативата на група интелектуалци, сред които Станимир Станимиров, Александър Радославов, Димитър Лазов, проф. Беньо Цонев, Иван Вазов, внася предложение в Министерския съвет за определянето на 1 ноември за Ден на българските народни будители. В този ден православната църква отдава почит към покровителя на българския народ св. Иван Рилски.     В Деня на народните будители почитаме делото на всички просветители, възрожденци и борци за духовна независимост на България. Официалното включване в празничния календар на страната става през 1922 г. В 1945 г. честването на деня е отменено от комунистическия режим. Традицията е възобновена през 1992 г. по идея на проф. Петър Константинов.      св. Иван Рилски, Неофит Бозвели, Неофит Рилски, Иван Селимински, братята Димитър и Константин Миладинови, Георги Стойков Раковски, Васил Априлов, Васил Левски, Христо Ботев, Стефан Караджа, Хаджи Димитър, Любен Каравелов, Добри Чинтулов, Никола Бацаров, Иван Вазов, Григор Пърличев, Александър Екзарх, Никола Бобев, Стефан Антонов, Иван Богоров, Нешо Бончев, Найден Геров, Йоаким Груев, Христо Г. Данов и много други. Съюзът на учените в България отбелязва Деня на народните будители и като Ден на българската наука.   ", "date": "2017.11.01", "title": "Честваме Деня на народните будители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374632-1-%D0%BD%D0%BE%D0%B5%D0%BC%D0%B2%D1%80%D0%B8-%D0%B2-%D1%81%D0%BD%D0%B8%D0%BC%D0%BA%D0%B8", "text": "1979 г. - Започва едно от големите изригвания на вулкана Везувий.   1478 г. - папска була на Сикст IV за въвеждане на инквизицията в Кастилия. Начало на испанската инквизиция.   1520 г. - Фернандо Магелан открива проток между Атлантическия океан и Тихия океан, който по-късно е наречен Магеланов проток.   1755 г. - Лисабонското земетресение: Лисабон е почти напълно разрушен, загиват между 60 и 100 хил. души   1897 г. - Учреден е ФК Ювентус (Торино).   1900 г. - Започва да функционира първата в България водноелектрическа централа, ВЕЦ Панчарево, която захранва 600 лампи, осветяващи София.   1909 г. - В Пловдив за първи път е честван Денят на народните будители.   1914 г. - Първата световна война: Край брега на Чили започва една от големите морски битки между германския и британския военни флотове - битката при Коронел.   1922 г. - Последният султан на Османската империя, Мехмед VI, абдикира. В Царство България денят е обявен на 31 октомври с.г. за - празник на народните будители.   1928 г. - Цар Борис III открива 10-километровата жп линия Асеновград - Пловдив.   1928 г. - Турският президент Мустафа Кемал Ататюрк въвежда съвременната 29-буквена турска азбука, която заменя старата османска турска азбука в официалния турски език.   1943 г. - Огласена е Московската декларация от съюзниците в т.нар. антихитлеристка коалиция, по силата на която СССР се присъединява към атлантическата формулировка за „безусловната капитулация\" на страните от Оста.   1944 г. - Създадена е Българската хорова капела „Светослав Обретенов\".   1944 г. - Във Великобритания е създадено първото дружество на привържениците на веганството.   1946 г. - Провежда се първият мач в историята на NBA.   1954 г. - В Алжир избухва въстание за независимост от Франция.   1962 г. - Монголия става член на ЮНЕСКО.   1964 г. - Отворени са временни проходи през Берлинската стена.   1974 г. - Открита е водноелектрическата каскада Белмекен - Сестримо.   1981 г. - Антигуа и Барбуда придобива независимост от Великобритания.   1989 г. - В Одеса, Украйна, е основан българският вестник Роден край.   1993 г. - Влиза в сила Маастрихтският договор, с който се създава Европейския съюз   1998 г. - Създаден е Европейският съд по правата на човека.  ", "date": "2017.11.01", "title": "1 ноември в снимки"}
{"url": "http://www.classa.bg/%D1%81%D0%B2%D1%8F%D1%82/item/374626-%D1%82%D1%8A%D1%80%D1%81%D1%8F%D1%82-%D0%B4%D0%B5%D0%B3%D1%83%D1%81%D1%82%D0%B0%D1%82%D0%BE%D1%80-%D0%BD%D0%B0-%D0%B0%D0%B2%D0%BE%D0%BA%D0%B0%D0%B4%D0%BE-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F", "text": "Ако харесвате Австралия и имате опит в подготовката и храненето със сандвичи с авокадо, имате възможност да се присъедините към персонала на ресторант, който ще отвори врати в Сидни. Good Fat ще започне да работи на 2 ноември и предлага временна работа на човек, който да дегустира продуктите, които включват тази храна, една от любимите на хилядолетието. Кандидатите ще опитват \"всеки от 20-те ястия от авокадо в менюто\" преди ресторантът да започне своята дейност, за да \"гарантират чудесното преживяване за всеки клиент\" се казва в съобщението за работата. В допълнение избраният ще отговаря за публикациите в социалните мрежи. Кандидатът трябва да има най-малко две години опит в подготовката сандвичи с авокадо или други подобни, да е способен \"да оцени зрелостта само на опип\" и да демонстрира \"опит в успешната селекция от авокадо.\" Като награда за тази работа ресторантът предлага безплатна храна през работния период и възможността за добавяне на фразата \"авокадо експерт\" в автобиографията си.", "date": "2017.11.01", "title": "Търсят дегустатор на авокадо в Австралия"}
{"url": "http://www.classa.bg/%D1%81%D0%B2%D1%8F%D1%82/item/374627-%D1%85%D0%B8%D1%82%D0%BB%D0%B5%D1%80-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0-%D0%BA%D1%8A%D0%BC-%D0%BD%D0%B0%D1%86%D0%B8%D1%81%D1%82%D0%B8%D1%82%D0%B5-%D1%81%D0%BB%D0%B5%D0%B4-%D0%BE%D1%82%D1%85%D0%B2%D1%8A%D1%80%D0%BB%D1%8F%D0%BD%D0%B5-%D0%BE%D1%82-%D0%B4%D1%80%D1%83%D0%B3%D0%B0-%D0%BF%D0%B0%D1%80%D1%82%D0%B8%D1%8F", "text": "Адолф Хитлер не искал да се присъедини към Националната социалистическа работническа партия на Германия (NSDAP) от началото на политическата си кариера, но се присъединил към тях след като друга голяма политическа партия отхвърлила приемането му, според разкритията на документ. Този архив, намерен в Института за съвременна история в Мюнхен (Бавария, Германия), показва, че през 1919 година, бъдещият диктатор искал да бъде приет в германската социалистическа партия (DSP), крайно дясна, съобщава The Guardian. Въз основа на свидетелските показания на основателя на DSP, Ханс Георг Грасингер, в документа се посочва, че формацията отказала на Хитлер както членство, така и работа в нейния вестник. \"Той нямаше пари, затова помоли Грейсингер за заем, казаха му, че нямат работа във вестника, нито пък искат да го приемат в партията\", се казва в текста. Томас Вебер, професор по история в Университета на Абърдийн (Великобритания) и откривател на документа, оценява , че Хитлер би играл второстепенна роля в социалистическите редици, като се има предвид размерът на политическа партия. Този отказ е бил причината, поради която години по-късно, той се противопоставил три пъти на сливането на двете партии, нещо, което би могло да промени историята.", "date": "2017.11.01", "title": "Хитлер се присъединява към нацистите след отхвърляне от друга партия"}
{"url": "http://www.classa.bg/%D1%81%D0%B2%D1%8F%D1%82/item/374628-%D1%83%D1%87%D0%B5%D0%BD%D0%B8%D1%82%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%B7%D0%B0%D1%89%D0%BE-%D0%B5-%D0%BE%D0%BF%D0%B0%D1%81%D0%BD%D0%BE-%D0%B4%D0%B0-%D1%81%D0%B5-%D1%8F%D0%B4%D0%B5-%D1%81%D0%B0%D0%BC", "text": "Екип от учени от Южна Корея е установил, че хората, които ядат сами, страдат от нарастване на теглото много по-често, отколкото тези, които се хранят в компания, според проучване, публикувано на интернет страницата Obesity Research & Clinical Practice. Специалистите анализирали резултатите от анкета, в която участват 7 752 души и изчислили колко често респондентите ядат сами. Според клиничната статистика, любителите на самостоятелно хранене е по-вероятно да имат метаболитен синдром и следователно увеличаване на мастна тъкан, състояние на преддиабет, високо кръвно налягане и висок холестерол. При мъжете, които се хранят сами поне два пъти дневно, вероятността от метаболитен синдром е 64% по-висока, отколкото при тези, които предпочитат да ядат в компания. При жените тази цифра е била 29%. В същото време рискът от затлъстяване при мъжете се е увеличил с 45%. Изследователите обясняват, че липсата на социална подкрепа може да накара хората да се чувстват по-малко мотивирани да установят и преследват цели като здравословно хранене. \"Хората, които се хранят сами са по-склонни да се хранят нездравословно, употребявайки например замразени или пакетирани храни, които са бързи за подготвяне. Кой иска да се готви цяла тенджера храна за един човек?\", казва Андрю Абейта от Държавния университет в Ню Джърси (САЩ) за NBC News Network. Специалистът обаче посочва, че е необходимо \"да направим съзнателни усилия, за да планираме бъдещето и да създадем обективни цели за здравословното си хранене\".", "date": "2017.11.01", "title": "Учените разкриват защо е опасно да се яде сам"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374622-%D0%B2%D1%80%D0%B5%D0%BC%D0%B5-%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BB%D1%A3%D0%B2%D1%87%D0%B5%D1%82%D0%B0,-%D0%BA%D0%BE%D0%B8%D1%82%D0%BE-%D1%81%D0%B5-%D0%BF%D1%80%D1%8A%D1%81%D0%BD%D0%B0%D1%85%D1%82%D0%B5-%D0%BD%D0%B5%D0%BC%D0%B8%D0%BB%D0%B8-%D0%BD%D0%B5%D0%B4%D1%80%D0%B0%D0%B3%D0%B8-%D0%BF%D0%BE-%D1%81%D0%B2%D0%B5%D1%82%D0%B0,-%D0%B4%D0%B0-%D1%81%D0%B5-%D0%BF%D1%80%D0%B8%D0%B1%D0%B8%D1%80%D0%B0%D1%82%D0%B5-%D1%83-%D0%B4%D0%BE%D0%BC%D0%B0", "text": "  Време е български Лѣвчета, които се пръснахте немили-недраги по света, точно Вие, които бродите в далечни и близки „царства“, да направим единЕние.   Време е вече да се прибирате у дома. Стига се скитахте. Чужбина не е РОДина.   Време е да си отключите бащините къщи, да прегърнете топло близки и приятели, за да съживите онези емоции, които отрупахте с пепел и огорчение, напускайки РОДната стряха, с удавен в сълзи поглед.   Време е да усетите аромата на красивата приРОДа на България и да видите, че нейното бъдеще е светло, само ако обединим сили, вяра и желание. Време е да помогнете на събратята си, Лѣвчета! Свободата е в борбата да отстояваме да бъдем себе си…   Едни стоят тук като верни стражи и смели воеводи, за да бранят това що е и Ваше, и Ви очакват с любящи и силно прескачащи от вълнение сърца. Стоят и не отстъпват нито педя от земята БОГарска, с гордо вдигнати глави, въпреки трудностите и неволите. Идвайте си при своите, че сърцата им кървят за Вас! Заедно можем и ще направим чудеса за РОДината и хората, които искат промяна. Знайте, закотвили сме се на най-красивото място на Земята. Това е раят, наречен България. Имайте вяра, че всичко ще се оправи…   Елате си!  ", "date": "2017.11.01", "title": "Време е български Лѣвчета, които се пръснахте немили-недраги по света, да се прибирате у дома"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374621-%D0%B4%D0%BD%D0%B5%D1%81-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%BD%D0%BE%D1%82%D0%BE-%D1%83%D0%B1%D0%B8%D0%B2%D0%B0-%D0%B4%D1%83%D1%85%D0%BE%D0%B2%D0%BD%D0%BE%D1%82%D0%BE", "text": "Даже и след две национални катастрофи, с половин милион бежанци и тежки репарации, българите са имали национален дух и са вярвали, че ще поправят неправдите от  , Букурещ и Цариград; имало е един възрожденски устрем.   Днес младите са се заврели в екраните на смартфоните и компютрите и има едно прекланяне пред Златния телец, материалното убива духовното.   подчерта той.   По думите му в момента куца не само образованието, но и възпитанието.   Академикът бе възмутен, че поговорката   вече се налага като    Тази тъжна констатация ден преди Деня на будителите направи историкът акад. Георги Марков.  ", "date": "2017.11.01", "title": "Днес материалното убива духовното"}
{"url": "http://www.classa.bg/%D1%81%D0%B2%D1%8F%D1%82/item/374615-$145-%D0%BC%D0%BB%D0%BD-%D0%B7%D0%B0-%D1%85%D0%B8%D0%BB%D1%8A%D1%80%D0%B8-%D0%BE%D1%82-%D1%80%D1%83%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F,-%D0%B4%D0%BE%D0%BA%D0%B0%D1%82%D0%BE-%D0%B5-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D1%81%D0%B5%D0%BA%D1%80%D0%B5%D1%82%D0%B0%D1%80", "text": " пише авторитетният в.Вашингтон Поуст.   По същото време тя е държавен секретар на Съединените американски щати. Още по – интересното е, че компанията не е каква да е. Тя е за производство на уран.       Директорът Франк Джуста, Uranium One и нейната дъщерна UrAsiа официално са регистрирани като дарители на Фондацията Клинтън. Нещо повече,     Президентът Тръмп заяви по този повод пред Fox, че за разлика от фалшивите обвинения към него, документите сочат пряка връзка на Хилъри с Русия, което кой знае защо не е интересна тема за медиите. Още в кампанията си преди година той каза, че „Клинтън даде 20% от нашия уран на Русия срещу голяма плащане”   Медиите оправдават Хилъри, че тя може да не е имала информация за сделката, която не е била под пряк неин контрол, а американският уран по закон не можел да се изнася.         По онова време на власт отново е Обама. Това накара републиканците в Конгреса да поискат ", "date": "2017.11.01", "title": "$145 млн. за Хилъри от руска компания, докато е държавен секретар"}
{"url": "http://www.classa.bg/%D1%81%D0%B2%D1%8F%D1%82/item/374616-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%BA%D1%8A%D0%BC-%D0%B1%D1%80%D1%8E%D0%BA%D1%81%D0%B5%D0%BB-%D0%B4%D0%B0%D0%B9%D1%82%D0%B5-%D0%BD%D0%B8-%D0%B3%D0%B0%D1%80%D0%B0%D0%BD%D1%86%D0%B8%D0%B8-%D0%B8-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D0%BC-%E2%80%9D%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B5%D1%81", "text": "  Русия ще бъде готова да започне работа по извеждането на газопровода ”Турски поток” на територията на ЕС, само след като получи юридически гаранции от Брюксел, заяви руският външен министър Сергей Лавров на среща с членовете на Асоциацията на европейския бизнес, съобщи ТАСС.   Растящите нужди на страните от Южна и Югоизточна Европа биха могли да бъдат задоволени от продължението на втората линия на \"Турски поток\" на територията на евросъюза, каза той.   Лавров допълни, че наблюдава значителен интерес към това от редица правителства на страни от ЕС, а Русия е готова за такова развитие.   Но като се има предвид неуспешният ни опит с \"Южен поток\", ще бъдем готови да започнем такава работа по \"Турски поток\", по извеждането му на територията на ЕС само след получаване на твърди юридически гаранции от страна на Брюксел, подчерта Лавров.   Проектът \"Турски поток\" предвижда построяване на газопровод през Черно море до европейската част на Турция и след това - до границата с Гърция. Морската част ще бъде с дължина 910 км, а сухопътната по турска територия - 180 километра. Този проект замени \"Южен поток\", който трябваше да минава през България.   Русия се отказа от него в края на 2014 година заради позицията на ЕС. По думите на Лавров ЕС няма екстериториално право в акваторията на Балтийско море да взима решения за газопровода \"Северен поток -2\". Според него будят загриженост опитите да бъде подкопан енергийният диалог между Русия и ЕС. \"Обвиняват ни, че ЕС е изключително зависим от руските енергоносители, въпреки че делът на руския газ на пазара на ЕС е съпоставим с норвежкия дял - една трета от обема\", посочи Лавров. По думите му само на етап строителство на \"Северен поток-2\" ще бъдат ангажирани около 200 компании от 17 страни членки.   Износът на руски енергоносители в Европа за последната година е достигнал рекордни обеми, съобщи днес Лавров пред представителите на Асоциацията на европейския бизнес.   \"В сферата на енергетиката ние сме естествени взаимнозависими партньори. Дългогодишните, безпрепятствени доставки на руски въглеводороди в Европа осигуряват на икономиките на страните от ЕС значителни конкурентни предимства\", допълни той, цитиран от БТА.   По думите му за първите осем месеца на годината растежът на търговията между ЕС и Русия е бил 25 процента.", "date": "2017.11.01", "title": "Сергей Лавров към Брюксел: Дайте ни гаранции и ще продължим ”Турски поток” на територията на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374617-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B4%D0%BE-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "          Уважаеми господин Борисов,   Безкрайно съм изненадан и огорчен от Вашето решение да приемете веднага оставката на проф. генерал Николай Петров - министър на здравеопазването във Вашия кабинет, без да премислите добре, поддаващ се на моментен импулс.   Излишно е да напомням кой е проф.Петров и неговите огромни заслуги като един изключителен лекар, спасил хиляди човешки животи и като началник на Военна медицинска академия,която само за две години изправи на крака.     Той започна - за чест на Вашия кабинет – сериозни и компетентни реформи за нашето затънало здравеопазване и съм убеден, че беше личността, която можеше да го вдигне на крака.   Човек на честта, генерал Петров моментално реагира на злостната кампания със стара дата по негов адрес, но според мен би трябвало да му дадете срок добре да прецени дали е уместно да се откаже от това, което е започнал, макар и болен, с толкова ентусиазъм и всеотдайност.   Вие сте доказали не веднъж, че сте способен да коригирате свои прибързани решения, което Ви прави чест.   Направете го и сега!  ", "date": "2017.11.01", "title": "Недялко Йорданов до премиера Борисов"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374618-%D0%B7%D0%B0-%D0%B4%D0%B0-%D1%83%D1%81%D0%BF%D0%B5%D0%B5%D1%88-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B9-%D0%B2%D0%B0%D0%B6%D0%BD%D0%BE-%D0%B5-%D0%BA%D0%BE%D0%B3%D0%BE-%D0%BF%D0%BE%D0%B7%D0%BD%D0%B0%D0%B2%D0%B0%D1%88", "text": "Мнозинството от българите вярват, че могат да успеят само ако имат роднински връзки. Това показва изследване \"Тренд\" сред 1004 души чрез пряко интервю \"лице в лице\" по поръчка на Институт за дясна политика в периода от 3 до 10 октомври. Налице е все още сериозен дял недоверие спрямо богатите хора в България.   Според голяма част от българите успехът зависи много повече от това кого познаваш, а не дали работиш усърдно. „В контекста на скандалите за шуробаджанащина, за роднински назначения и т.н. отговорът на този следващ въпрос говори достатъчно. 69% от хората смятат, че успехът в България зависи от това кого познаваш, а не от това дали работиш усърдно - тази опция избират само 24%. В България, ако се трудиш усърдно, можеш да успееш - 43% са съгласни, но 49% не са съгласни\", каза Димитър Ганев от изследователски център „Тренд\".   „Отношението към пазара, към работата и към богатия човек се променя при по-младите поколения. По-младите познават свои връстници, които са успели и заради своите познания, печелят добре заради това, че са висококвалифицирани и при тях не непременно се наблюдава същото критично отношение като към по-възрастните, че непременно богатият задължително е по нечестен път успял\", допълни Ирена Тодорова от Институт за дясна политика. „От гледна точка на работата също има подобрение при по-младите поколения. Там има повече вяра, че ако се трудиш усърдно, ще успееш\", допълни Тодорова.", "date": "2017.11.01", "title": "За да успееш в България най-важно е кого познаваш"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374619-%E2%80%9E%D0%BD%D0%BE%D0%B2%D0%B8%D1%8F%D1%82-%D0%BF%D1%8A%D1%82-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0%E2%80%9D-%D0%B8-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "„Южен поток” – съображенията в този случай са подобни, с тази разлика, че потокът сам по себе си гарантираше сигурността само на остатъчна (зад Стара планина) България. Но ако държавата се беше преборила за газопровода, към руските гаранции за сигурността ни биха се добавили и гаранции от страна на големите купувачи на газ в ЕС, главно Германия. Отделно от това икономическите ползи (трудни за точно пресмятане, при всички случаи големи) биха решили и част от проблемите, свързани с икономическата сигурност. Но и тази възможност изглежда пропиляна. Напъните за „газов хъб” са по-скоро опит за подслаждане на горчивия хап, който българската върхушка вече чувства, че е изпила в престараването си да докаже вярност. Дотук компенсациите за „трите спрени енергийни проекта” (по Румяна Бъчварова) са 0 лв. и 0 ст.   В тази бъркотия България официално е част от Запада, резултат от „доброволен цивилизационен избор”. (Представата на Петър Стоянов, че цивилизация се избира така, както сутрин се избира риза от гардероба, не е толкова нелепа – тя е част от светоусещането на миниатюрната, но много шумна полуинтелигентска общност, обитаваща софийския център и претендираща за „златна акция” в българската политика.) При това сме част от „правилния Запад” и не си позволяваме (явни) симпатии към „вътрешни разколници” (примерно Вишеградска четворка), а още по-малко към „външни врагове” като Русия. Заедно в това сме поставени под особен надзор в ЕС. Принадлежността към „правилния Запад” е голяма и незаслужена (все още) привилегия, за която „третокачествена” България плаща, в това число жертвайки националните си интереси. Влизайки във война „барабар с мъжете” срещу въображаеми или истински противници България пропусна или е на път да пропусне добри други възможности за решаване на част от проблемите, свързани със сигурността: Предстои България да пропусне и още една външна гаранция за сигурността, а именно китайския проект „Един пояс – един път” (ЕПЕП), оценен от Франсис Фукуяма като единственият стратегически замисъл с глобален обхват за следващите 25 години. Проектът трябва да свърже Европа и Азия с мрежа от транспортни коридори, включваща до 60 държави с две трети от световното население. Предвид сблъсъка Изток – Запад и предвид опита на САЩ да предоговори в своя полза условията на световната търговия, проектът трябва да подсигури добавъчно пазара на ЕС, да ускори доставките за него чрез скоростни железници, да намали зависимостта от морските пътища, контролирани от ВМС на САЩ и да затвърди достъпа до енергоносителите на Средна Азия. (Е, и да създаде китайска сфера на влияние.) Логистичното обслужване на товарите и увеличената търговия с Китай трябва да създадат „пояс на благоденствие” по протежение на отделните трасета. А благоденствието трябва да реши и проблемите пред сигурността, каквито има достатъчно в Средна Азия, дори и в самия Китай – етнически и религиозни конфликти, тероризъм, сепаратизъм, наркотрафик. Дори и да надценяваме благосъстоянието при гасенето на политически напрежения, то безспорно е, че изостаналостта и бедността са хранителна среда за всякакви крайности. При това Шанхайската организация за сътрудничество (ШОС), в която участва и Китай, също помага за възраждането на „Пътя на коприната”. ШОС не е пълноценен военен съюз, но задачите ѝ по укрепването на сигурността, икономическото сътрудничество и енергийното партньорство допълват китайското начинание. Главната въпросителна е намирането на равновесната точка между Китай, наблягащ на стопанското сътрудничество, и Русия, за която сигурността има водещо значение. Натискът на САЩ спрямо Русия и Китай поотделно сближава двете страни в посока траен съюз и разбива желаните от Кисинджър съотношения вътре в „стратегическия триъгълник”. По две от трасетата ЕПЕП вече работи с „Евразийския съюз”, макар и тромаво, и е на път да сбъдне ужаса на Бжежински от обединяването на евразийските ресурсите с антиамериканска насоченост. На Балканите новият „Път на коприната” стъпи след първата среща на Китай с източноевропейските държави през 2012 г. във Варшава, т. нар. група 16+1. Споразумението от Белград, 2014, договори скоростна железопътна линия между Будапеща, Белград, Скопие и Атина. Целта е след 2017 г. китайските стоки от Пирея, най-близкото до Суецкия канал пристанище, да пътуват възможно най-бързо до Централна Европа. (Китайското държавно предприятие COSCO плати през 2009 г. почти 5 млрд. евро за 35-годишна концесия на Пирея и превърна пристанището в осмото по големина в Европа.) Белград е на път да стане важен логистичен център по този път след изграждането на втори мост през Дунав с китайска помощ, а Будапеща се превръща в гара-разпределителна за китайските стоки на пазара на ЕС. Отделно от парите за споменатата железопътна линия, Китай вложи и 2 млрд. евро в енергетиката на Сърбия, която полека се превръща в стратегически китайски партньор. Друго, изцяло сухопътно, разклонение на ЕПЕП трябва да премине по цялата дължина на Турция (линията Карс – Одрин), излизайки в Европа през построения за тази цел тунел под Босфора Мармарай. („Оттам накъде?” е въпросът, който българските политици следва да си задават.) Навсякъде наоколо китайската дипломация работи без много шум, но ефективно – докато ЕС и НАТО (не)деликатно придърпват Грузия с безплатни обещания за светло евроатлантическо бъдеще, Китай неусетно добавя страната към „пояса на благоденствие” в другия край на линията. Сърбия също получава настойчиви покани да застане на „правилната страна на историята” на цената на юридически отказ от Косово и традиционните сръбски ценности. Китай в същото време гради инфраструктурата на страната без да развява знамена с цветовете на дъгата. Освен това не показва никакви намерения да признава косоварска държава. Ако обаче САЩ (и EС) точно сега не могат да предложат нещо друго на страните в региона, освен „човешки права”, то поне могат сериозно да пречат. Съчетанието между старото културно влияние на Русия и новите китайски пари става опасно за тях. Ако Русия успее да прокара през региона енергийните си мрежи (не само газопроводи), а Китай да завърши високоскоростния железопътен коридор от Турция и Гърция, регионът може да излезе извън западен контрол. Съвпадението на интереси между Китай и Русия е налице, но още няма признаци, че двете страни следват обща стратегия. За сметка на това САЩ и съюзниците им, въпреки вътрешните си сътресения, продължават да разширяват контрола си върху полуострова, притискайки местните политически „елити” с евтини, но ефективни средства. Черна гора бе привлечена в НАТО – удар по традиционно силното руско влияние там. Босна и Херцеговина си остава протекторат на ЕС, а чрез Албания и Косово („Бондстийл”) САЩ почти запълват картата. Подпомогнатите отвън политически промени в Македония явно подготвят почвата за членство в НАТО и така „китайската вертикална ос” Гърция – Македония – Сърбия е на път да бъде пресечена от „американската хоризонтална ос” България – Македония – Албания. При това сръбският политически елит се чувства несигурен и се опитва „да издои” и Запада, и Изтока. Така че близо до западната ни граница се очертава местно издание на глобалния сблъсък между САЩ и Китай, който ще трябва да пази стратегическите си инвестиции. Русия със сигурност ще се опита да си върне поне част от загубените позиции. Прочее, очертава се продължително „теглене на въже”. Така трудните времена за българската външна политика продължават. България предлага най-кратката връзка между Азия и Централна Европа по пътя Истанбул – Пловдив – София – Ниш – Белград – Будапеща, но използването на тази връзка изисква поне някаква политическа самостоятелност и съзнание за националния интерес. Важните решения относно „Пътя на коприната” в Източна Европа се вземат на срещите на високо равнище на групата „16+1” (Китай + страните от ЦИЕ), на които всеки старателно ухажва китайските инвестиции, дори такива ревностни „атлантици” като поляците. Българският министър-председател Борисов обаче има навика да пропуска тези срещи или да праща озадачаващи заместници, като Румяна Бъчварова в Белград през 2014 г. През тази зима служебният министър-председател Герджиков се въодушеви от новината за китайски интерес към БДЖ и строежа на завод за вагони – добра възможност „поясът на благоденствието” да обхване и България. (Впрочем поканата за включване в общ проект за високоскоростна железница, свързана с Турция, е още от 2010 г.!) Служебен министър-председател няма как да подпише такъв стратегически договор, но надеждите бяха той да подготви основа за преговори на следващото правителство. Вместо това новият-стар министър председател пропусна (съзнателно?) и срещата в Пекин през май, посветена на ЕПЕП и уважена от 29 държавни ръководители, в това число на Полша, Чехия, Унгария, Сърбия, Гърция, Турция. България не изпрати никого, дори и пак някоя Бъчварова. Китайците обаче със сигурност вписват това в дипломатическото ни досие и влакът едва ли ще ни чака. Сръчните гърци са способни да отклонят преминаващите през Мармарай товари към Северна Гърция и там да ги включат към железницата Пирея – Будапеща. Мрачната шега, че България с изгодното си географско положение се превръща в островчето на кръговото движение, което всички заобикалят, е на път да се сбъдне. Така обаче изпускаме поредната (последната?) възможност да получим някакви гаранции за националната ни сигурност от още една велика сила от „голямата петорка” в ООН. Със сигурност не е най-лесната задача да си издействаш закрила едновременно от Запада (ЕС и НАТО), и Изтока – с руските енергийни и китайските инфраструктурни проекти. Особено пък в условията на сблъсък между Изтока и Запада. Други страни от „нашата черга” обаче поне се опитват да го направят. И им се получава.   ,", "date": "2017.11.01", "title": "„Новият път на коприната” и сигурността на България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374620-%D0%BA%D0%BE%D1%80%D0%BD%D0%B5%D0%BB%D0%B8%D0%B9-%D0%B8-%D0%B2%D0%BB%D0%B0%D0%B4%D0%B5%D0%B9", "text": "В БСП текат някакви раздори, които все по-малко вълнуват широката публика. За да укрепи позициите си, разклатени от разпада на групата по интереси, която я изведе до лидерския пост, Корнелия Нинова свика пореден конгрес. Кой точно е номерът на конгреса и кое поредно негово заседание – тук сигурно и членовете на БСП вече се затрудняват. Думата „конгрес“ в социалистическата партия е на път да се обезцени точно толкова, колкото и „социалистическа“.   173 от 782 избрани делегати (или близо една четвърт от всички) дори не си правиха труда да се явят. Един от тях предпочете да играе публично шахмат в родния си град. Правилно! В шаха, ако си добър, можеш да бутнеш царицата дори с пешка. В БСП пешките се използват само за масовки по конгреси.   . От лобито на Нинова пък обявиха, че тя е спечелила поредната си лидерска битка. Всъщност спечели едно гласуване по дневния ред.     Конгресът обсъди бюджета. Похвално. Но това означава ли, че всяка година приемането на държавния бюджет ще се предшества от конгрес на БСП?   От партията се обявиха срещу плоския данък и за въвеждане на необлагаем минимум. Чудесно. Но нали това беше решено още на един от предишните редовни конгреси? Защо в БСП забравиха решението, когато писаха последната си предизборна платформа?   Беше обсъдено с тревога и европредседателството на България. Ако бях на мястото на делегатите, повече щях да се загрижа за положението на Партията на европейските социалисти (ПЕС). Впрочем конгресът номинира Сергей Станишев за пореден мандат начело на ПЕС. Отново – честито! Ама и това не беше ли също решено по-рано на пленум? Ако е нужно решението да се потвърждава всеки месец, защо не го подложат и на вътрешнопартиен референдум… А предвид състоянието на ПЕС не беше ли редно да се обсъдят и поне още няколко имена?   Всичко останало е още по-познато.   АраЛамбене му е майката! С него обаче не може да се скрие действителното състояние на БСП дори пред тези, които проявяват само мимолетен интерес. Както коментират фейсбук-зевзеци – явно положението там е „Корнелий и владей“.    ", "date": "2017.11.01", "title": "Корнелий и владей"}
{"url": "http://www.classa.bg/%D1%81%D0%B2%D1%8F%D1%82/item/374612-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B8%D1%8F-%D0%B8-%D0%B1%D0%BE%D0%B9-%D0%B2-%D0%BF%D0%BE%D0%BF%D1%80%D0%B0%D0%B2%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B4%D0%BE%D0%BC%D0%BE%D0%B2%D0%B5-%D0%B2-%D0%B3%D0%B4%D1%80", "text": "    На изложбата за историята на детските домове в бившата ГДР Ренате Фириг-Зегер гледа собствената си снимка като 17-годишно момиче. Кадърът я връща към мъчителни спомени. До днес 50-годишната жена никога не е отваряла и дума за преживяното. Едва преди няколко седмици в Лайпциг тя разказа за преживения ужас в рамките на едно независимо разследване за сексуалния тормоз над деца при диктатурата в ГДР. Както показва разследването, тормоз, който е бил широко разпространен в домовете за деца и в изправителните домове за непълнолетни закононарушители.     Едва сега събрала куража да заговори за преживените ужаси, казва Фириг-Зегер. \"За мен лично не може да има справедливо възмездие\", казва тя и пали цигара в двора на бившия военен дом за сираци в Потсдам, където е поместена изложбата. \"Давам свидетелски показания, защото това е единственият начин да гарантирам, че подобни издевателства няма да се извършват никога повече\", казва Фириг-Зегер.     Тя е прекарала 180 дни в Торгау, в най-печално известния дом за деца в Източна Германия. Не било нужно кой знае какво, за да попадне човек в някой от 150-те домове за \"трудни\" деца. Между 1964 и 1989 г. близо 4000 младежи на възраст между 14 и 18 години са затворени в тези домове и подложени на наказателни програми, чрез които трябвало да се превърнат в \"социалистически личности\". Повечето от тези непълнолетни \"затворници\" били просто по-буйни деца или пък бегълци от семейния дом. Някои били прибирани в домовете, просто защото слушали забранена в ГДР поп-музиката, или пък задето възразявали на учителите си.   В много случаи те не били направили нищо лошо, а властите всъщност наказвали родителите им - дали заради това, че са подписали протестно писмо срещу насилствения режим, или пък, защото съседите са подшушнали на страшната ЩАЗИ, че смятат да бягат на Запад.   Повечето от тези деца произхождали от проблемни семейства. Фириг-Зегер е от семейство с 10 деца и от най-ранна възраст била жертва на сексуални посегателство от страна на собствения си баща. Отначало мислела, че ако каже на властите, те ще я защита. Само че в ГДР сексуални посегателства официално няма. \"Казаха ми, че си измислям\", спомня си Фириг-Зегер.    Започнала да краде - с надеждата, че ще я хванат и ще лишат родителите от родителски права. През 1975 г. я вкарали в дома в Торгау. Отначало попаднала в изолационната, където прекарала дни наред, а директорът на дома на няколко пъти я изнасилвал.   Една от килиите в дома в Торгау   Главата в тоалетната чиния   Днес институционализираният тормоз и шокиращите условия в Торгау и в други поправителни домове в бившата ГДР са добре документирани в спомени на жертвите и в медийни публикации. Тези издевателства се движат в широк диапазон: децата се лишават от храна, надзирателите натискат главите им в тоалетната чиния, подлагат ги на побоища и изнасилвания. Жертвите дълго време са обвинявани, че си измислят и лъжат. Трябвало да минат много години, докато разказите им за понесените мъки се натъкнат на внимание и разбиране. Сравнително отскоро жертвите започват да се организират в групи, а едва след 2012 г. германското правителство отпуска фонд за обезщетяване на жертвите на домовете за \"трудни деца\" в ГДР.     Според Роланд Херман, който на 14 години прекарал шест месеца в такъв дом в Бад Фрайенвалде, паричното обезщетение не е най-важното. За жертвите на институционализирания тормоз по-важна е официалната им реабилитация, а това означава: обществото трябва да научи какво са изтърпели в ръцете на държавата.   След падането на Берлинската стена през 1989 г. домовете за \"трудни деца\" са закрити, но в резултат от това и доказателствата за практиката в тези домове са унищожени или изгубени. Ето защо малцина от жертвите са в състояние да изнесат фактите черно на бяло. И пак по същата причина никой от служителите във въпросните изправителни домове не е разследван или изправен пред съда.   \"И милион евро не биха могли да ме възмездят за онова, което ми беше причинено\", казва Фириг-Зегер. Отскоро тя развежда посетители в бившия изправителен дом в Торгау и им разказва своята история. Това й помага да надмогне травмата си много повече, отколкото обезщетенията и всички терапии, които е опитала.   Роланд Херман има друга стратегия. Той е учредил асоциация, която ще се застъпва за пълна реабилитация на всички бивши възпитаници от дома за \"трудни деца\" в Бад Фрайенвалде. Отношението не се е променило много, уви   Само че обществената реакция, която той, Фириг-Зегер и техните съмишленици, така много желаят, е твърде колеблива. \"Онова, което се е вършило в тези домове, все още често бива отричано\", казва служителката в градската управа на Бранденбург Юта Лиске, която се ангажира с инициативата. \"Навремето никой не се е интересувал какво става зад тези врати\", казва Херман. \"Много хора тогава смятаха \"трудните деца\" за хулигани и престъпници и бяха доволни, че властите ги държаха далеч от улицата.\"   За съжаление, това отношение не се е променило много. \"Историята на Източна Германия все още не е напълно проучена\", казва Херман. Той и други жертви на мъченията в изправителните домове са решени разбудят общественото внимание към своята част от тази история.", "date": "2017.11.01", "title": "Изнасилвания и бой в поправителните домове в ГДР"}
{"url": "http://www.classa.bg/%D1%81%D0%B2%D1%8F%D1%82/item/374613-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B8-%D0%B8%D0%BC%D0%B0%D1%82-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D0%B4%D0%B0%D0%B6%D0%B5-%D0%B8-%D0%B7%D0%B0-%D1%82%D0%BE%D0%B2%D0%B0", "text": "        Германия е уредена държава. Мнозина дори смятат, че в тази страна прекаляват с уредбите. Можете да прецените сами, ако прочетете тези няколко примера от една банална сфера от германското всекидневие: отношенията между съседите. Предлагаме Ви подборка, подготвена от Германския съюз на наемателите, която се опира на правилниците за вътрешния ред, на законите и съдебната практика.     Малките деца плачат и се смеят, крещят и търчат из жилището, а съседите са длъжни да го преглътнат. Колкото по-малки са децата, толкова повече толерантност се очаква от другите обитатели. Плачещото нощем пеленаче или шумните деца на стълбището рано сутрин - с това съседите трябва да се примиряват.     Родителите обаче също са длъжни да полагат усилия - детският шум от съседното жилище невинаги е допустим. Германските съдилища изрично посочват, че трябва да се зачита и нуждата на съседите от спокойствие. Ако шумът, трополенето, крясъците и караниците са много продължителни и интензивни, тогава наемателят дори може да поиска намаляване на наема. Възрастта на децата и степента, в която шумът пречи на другите обитатели - това са главните фактори, които се взимат предвид при оценката на междусъседски спорове по темата.       Децата могат да играят у дома, но и тук има граници. Футбол, например, е разрешен само навън. Същото важи и за други шумни игри като карането на кънки, скейтборд или велосипед. Стълбището на кооперацията не е детска площадка, постановяват германските съдилища. Недопустимо е също така децата за забавление да се возят нагоре-надолу с асансьора.     Дори когато това не се харесва на съседите, всеки има право и след 22 часа да си спуска щорите и жалузите. Пералната машина също по изключение може да се пуска и след 22 часа, когато няма друга възможност поради трудовата заетост на хората. По принцип всеки има право да използва прахосмукачка в неделя след 8 часа сутринта, но съдилищата препоръчват съкооператорите все пак да се съобразяват с онези съседи, които биха искали да си отспят.     За тях няма ограничения във времето, но след 22 часа гледането на телевизия и слушането на музика задължително трябва да бъде ограничено като сила на звука - и да се чува само вътре в жилището, не и навън. Важно е да не се пречи на съседите в часовете за нощен покой.     Не съществува такова нещо като „основно човешко право да празнуваш в собствените четири стени\". Когато каниш гости, трябва да се съобразяваш със съседите и след 22 часа да се грижиш за нощния покой. Ако непременно държиш да вдигнеш шумно парти, което продължава и през нощта, тогава задължително трябва предварително да уведомиш всички съседи. Но и без да намесваме правилата и законите, от психологическа гледна точка определено е най-добре да говориш със съседите - защото тогава те са по-склонни да преглътнат шумната музика посред нощ.     Всеки има право да свири на инструмент в своите четири стени. Всекидневно са разрешени средно два часа музициране. И важно е не качеството на музиката (понякога то наистина е окаяно!), а нейната сила. Основният принцип гласи: колкото по-шумен е един инструмент, толкова по-кратко е времето за упражнения. При ударните инструменти са разрешени само 45 минути дневно. Наемодателят няма право да забрани музицирането в отделно жилище или в цялата сграда, а според едно съдебно решение няма и право да забрани на свой наемател да си вкара пиано в апартамента.     Независимо от всички дискусии, мъжете все още имат право да уринират прави. Дори когато сградата е с тънки стени, съседите са длъжни да търпят евентуалните дразнещи шумове от тоалетната на своите съкооператори. Недопустимо е също така чрез Правилника за вътрешния ред да се забранява на съкооператорите да се къпят след 22 часа. Но шуртенето на вода в банята след този час не бива да продължава повече от 30 минути.     Ако живеете на село, тогава трябва да търпите и кукуригането на петли. Това обаче не важи за градските квартали, където, според едно съдебно решение, кукуригането може да бъде изцяло забранено. Или поне ограничено в определени часове от денонощието. Същото се отнася и до кучешкия лай. Съдебната практика за лаенето на домашните кучета може да се обобщи накратко така: домашното куче има право да лае по половин час на ден, но не повече от десет минути наведнъж. Освен това на кучетата е забранено да лаят между 19 часа вечерта и 8 часа сутринта. Дамско бельо на балкона?   По този въпрос съдебна практика не е известна. Наскоро обаче един берлинчанин се оплака от това, че на простира на съседите му на балкона висяло и дамско бельо. В съответното сърдито писмо той между другото пише: „Здравейте, съседке. Можете ли в бъдеще да не простирате бельо на балкона си? Това тук е християнска къща и нашият син не бива да расте, подложен на срам и изкушения!\".   Ето, такива съседки работи...", "date": "2017.11.01", "title": "В Германия си имат правила за всичко. Даже и за това:"}
{"url": "http://www.classa.bg/%D1%81%D0%B2%D1%8F%D1%82/item/374614-%D1%80%D0%B0%D1%85%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B0%D0%B2%D0%B8-%D0%BD%D0%B8%D0%BA%D0%B0%D0%BA%D0%B2%D0%B8-%D0%BE%D1%82%D1%81%D1%82%D1%8A%D0%BF%D0%BA%D0%B8", "text": "           Регионалното правителство в Барселона е свалено. Как ще се развият нещата по-нататък. Дали мерките на централното правителство ще спрат порива на сепаратистите или по-скоро ще им дадат нов тласък?  Много ще зависи от това как испанското правителство прилага твърдите мерки. Ако тръгне на силова интервенция, която ще накара сепаратистите да предприемат все нови и нови опозиционни акции, тогава в Испания ще настъпят трудни времена. Ако обаче Мадрид предпочете интелигентната стратегия и действа внимателно, като налага по-малко силови мерки и управлява от далеч, а не на място, това би осигурило спокойното прилагане на член 155 от Конституцията до изборите на 21 декември.   ДВ: Какво препоръчвате на Мадрид?   : Правилно решение беше изборите да се насрочат колкото може по-скоро, защото това ще принуди сепаратистите да се прегрупират много бързо. И още: така веднага става ясно, че член 155 ще се прилага съвсем кратко време, защото скоро ще бъде избран нов парламент. И когато бъде избран, тогава ще се преговаря отново на каква основа трябва да се поставят отношенията между Барселона и Мадрид. С две думи: препоръчително е Мадрид да прилага силовите мерки колкото може по-сдържано.    Още миналия петък беше ясно, че декларацията за независимост няма реалистични шансове. Въпреки това обаче сепаратистите тръгнаха с главата срещу стената...     Гюнтер Майхолд: Сепаратистите искаха на всяка цена да забият този \"политически кол\". Тяхната декларация за независимост всъщност означаваше: \"Това е позицията, от която преговаряме.\" Никой не вярва обаче, че тази декларация даде тласък за промени в конституцията, макар неколцина и да се опитаха да представят нещата по този начин. Сега е ясно, че следващият политически кръстопът ще бъдат изборите на 21 декември. Повечето каталунски партии вече заемат изходни позиции за тези избори. Според мен, острата фаза на ескалация вече отмина.   : Дали Мариано Рахой е готов да прави отстъпки на каталунците, включително в областта на финансите? И трябва ли да направи такива отстъпки?    Той едва ли ще прави отстъпки, защото изцяло се е съсредоточил върху една цел: на 21 декември да победят привържениците на единна Испания. За него преговори ще са възможни едва тогава, когато бъде конституиран новият, законно избран парламент.    Той се надява да победи лагерът на единна Испания. Но какво би станало, ако вота спечелят сепаратистите в Каталуния?    И в двата случая ще трябва да се водят преговори, да се разговаря за условията на автономия, но ако се наложи - и за условията и възможностите за суверенитет.    Дали испанската държава с нейните автономни области е в съзвучие с времето? Или може би се нуждае по-скоро от федерална структура?    Каталунското движение е срещу федералния ред. Каталуния има историческа идентичност и затова винаги трябва да бъде третирана по различен начин. В този смисъл германският модел на прехода от централизирана държава към федерация не може да се осъществи в Испания. Въпреки това е разумно автономните статути да бъдат променени така, че да се стигне до някаква стабилност и предвидимост. Понастоящем обаче всичко зависи от добрата воля на испанския министър-председател.   : Политическата атмосфера между Мадрид и Барселона засега обаче е отровена. Може ли разривът да бъде излекуван?   : Разчитам на ефекта на изборния процес. Това е моментът, в който суверенът си казва думата и така обезсилва властовите игри на правителството. Смятам, че въпреки всички полемики ситуацията ще се успокои и политическите лагери ще се пренаредят.  ", "date": "2017.11.01", "title": "\"Рахой няма да прави никакви отстъпки\""}
{"url": "http://www.classa.bg/%D1%81%D0%B2%D1%8F%D1%82/item/374611-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D0%BF%D1%83%D1%82%D0%B8%D0%BD-%D0%BA%D0%B0%D0%B7%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%81%D1%82%D0%B0%D0%BB%D0%B8%D0%BD", "text": "      Това трябва да му се признае на Путин: в Москва, недалеч от Червения площад, руският президент освети т.нар. \"Стена на скръбта\", която има за цел да напомня за жертвите на политически репресии. С този си жест Путин сякаш се разграничи от досегашното си отношение към Сталин, когото преди време нарече \"способен лидер\", а само преди броени седмици допусна пред един военноисторически музей да бъде издигнат бюст на диктатора. Сега обаче шефът на Кремъл заклейми безусловно престъпленията на сталинизма - години, в които милиони невинни бяха избити, захвърлени в затворите, заточени в Сибир.     Да, с думите си по повод откриването на мемориала Путин наистина се дистанцира от Сталин. И беше крайно време да го стори. Защото не може да има никакво оправдание за зверствата и позорните деяния на Сталин, Ленин и техните епигони. Но думите на Путин биха имали още по-голяма тежест, ако бъдат последвани от дела. Защото не може да оплакваш жертвите на политически репресии, а същевременно да преследваш критиците си и да слагаш намордник на медиите.       Дилемата на Путин се състои в следния въпрос: как да допринесе за преосмисляне на трагичното минало, без да застраши собствената си власт. Още повече, че до следващите президентски избори остават броени месеци. За Путин се знае, че в крайна сметка винаги взима решение в полза на властта си. Защото неговата мантра гласи: стабилност. Нищо чудно всъщност за един човек, който идва от средите на силите за сигурност.          Един човек, който възприема краха на Съветския съюз като катастрофа, а размирните 1990-те години - като унижение за Русия. Този човек иска преди всичко едно: да предотврати повторение на тази по-нова история. Престъпленията на Сталин и Ленин му изглеждат твърде далечни. За него те са тема, с която трябва да се занимават историците и правозащитниците.     При цялата основателна критика срещу Путин все пак е добре, че той \"подари\" на обществеността тази \"Стена на скръбта\". Може би в навечерието на годишнината от т.нар. Октомврийска революция това наново ще разпали разговора за отношението на Русия към собствената ѝ история. Миналото може да бъде огледало на бъдещето. Но не е непременно задължително.", "date": "2017.11.01", "title": "Най-после: Путин каза истината за Сталин"}
{"url": "http://www.classa.bg/%D1%81%D0%B2%D1%8F%D1%82/item/374609-%D0%BC%D0%B0%D0%BA%D0%B8%D0%B0%D0%B2%D0%B5%D0%BB%D0%B8-%D0%B1%D0%B5%D1%88%D0%B5-%D0%BF%D1%80%D0%B0%D0%B2", "text": "Спомняте ли си онази снимка, на която Барак Обама, още като президент на САЩ, и целия му екип, включително Хилари Клинтън, която по това време беше държавен секретар, стоят в стая и наблюдават операцията по отстраняването на Осама бин Ладен.   Това е макиавелистки момента - политически лидер, който поема краен риск - нещо, което върви ръка за ръка с упражняването на властта - и чака съдбата да се изкаже в негова полза или да подпише присъдата му. Той знае, че ако мисията не успее, президентството му приключва, а ако успее, никой не би трябвало отново да поставя под въпрос желанието му да рискува всичко.     Това е макиавелистки момент и в един втори план - когато обществената необходимост изисква неморални действия, които противоречат на личната етика и религиозните ценности (каквото на практика е да разпоредиш убийството на който и да е човек), да вземеш решение в полза на държавата и обществото. Да излезеш от собствените си представи за добро и лошо и да влезеш в ролята на държавник.     Наричаме тези моменти \"макиавелистки\" по съчинението на италианския философ, държавник и историк от епохата на Ренесанса Николо Макиавели - \"Владетелят\". Този труд, написан от Макиавели в края на живота му (през 1513 г.), когато се опитва да впечатли Медичите и те да го поканят като свой съветник, е първото подобно съчинение, което очертава границата на моралния свят на политиката, която разделя личната съвест на всеки човек и това, което един владетел трябва да прави в името на властта и на тези, които управлява.       Бруталната откровеност на \"Владетелят\" предизвиква скандал още с появата си. Макар съчинението да е лично послание към Лоренцо Медичи, то става обществено достояние и носи със себе си вълна от възмущение. Книгата е поставена на папския индекс на забранените книги през 1559 г., а авторът й е осъден на театралните сцени в Лондон \"Злият Макиавели\".     Един от най-големите съвременни теоретици на консервативната политика - Лео Щраус - преподавал на студентите си в Чикагския университет през 50-те години, че Макиавели е \"учител на злото\".   И темата за морала в политиката остава актуална и до днес, особено в тези времена, когато политиците крият необходимата безмилостност на политическия живот зад реториката на семейните ценности и християнските принципи.   Реално провокацията на Макиавели все още действа. С идеите си, че в политиката злите дела престават да бъдат зли, ако спешен обществен интерес ги налага, той поставя под съмнение самите концепции за добро и зло.   И до днес философи, политици, политолози и обикновени хора, изкушени от материята на политиката, се опитват да дадат обяснение на този труд на Макиавели.   За да схванем обаче правилно неговата брутална откровеност, що се отнася до политическите дела, властта и най-вече - нейното запазване, трябва да разберем самото време, което \"Владетелят\" е писан - изключително заплетената и насилствена атмосфера на Италия между 1498 г., когато Макиавели заема длъжността старши служител във Флоренция и 1527 г., когато умира.     Така че това далеч не е този свръх циничен труд, в който властта е самоцел, а запазването й трябва да бъде на цената на всичко, а по-скоро говорим за патриотичен дух, в който се призовава за силен едноличен владетел, който да обедини разпокъсаната Италия и да я изтръгне от властта на французи, испанци и австрийци.   На практика повечето съвременни изследователи на Макиавели се опитват да го изчистят от имиджа на злодей и циничен политик. Дори напротив, всички подчертават, че неговият последен етичен ангажимент е към запазването на vivere libero, свободния живот на Флоренция и на другите градове републики в Италия.   И все пак защо той си спечелва този злодейски образ? Макиавели едва ли е първият теоретик, който твърди, че политиката е безмилостна работа, която изисква от лидерите да правят неща, които биха събудили отвращение в съвестта на обикновения гражданин. И на практика всеки знае, че политиката е една от тези сфери на живота, в които излагаш душата си на риск.     Големият философ от \"Принстън\" Майкъл Уолцър, заемайки от Жан-Пол Сартр, описва усещането да имаш \"мръсни ръце\" в политиката като натежалата съвест, с която политическите актьори трябва да живеят, докато се занимават с обществени проблеми, чието решение изисква действия, преминаващи отвъд личния морал.   \"Това е моралният политик. Познаваме го по мръсните му ръце\", казва Уолцър. Той смята, че хората реално искат политиците им да са \"страдащи слуги, които нощем се будят от съвестта си\", защото на практика това означава, че те са склонни да преминат собствените си граници в името на обществения интерес.   Разликата при Макиавели е, че той просто не смята, че политиците трябва да се притесняват толкова от нещата, които вършат в името на общото благо. И вероятно би се съгласил с прословутата реплика от \"Семейство Сопрано\" - \"Понякога просто правиш това, която трябва да се направи\".     При тях често безпричинната жестокост е ефективна, докато в политиката Макиавели ясно разбира, че тя е нещо по-лошо от престъпление. Тя е грешка. Именно тази максима според него трябва да дисциплинира всеки честен политик в морално съмнителните области. Един лидер, напътстван от обществените нужди, е далеч по-вероятно да бъде жесток и порочен отколкото някой, ръководен само от религиозните си норми.   На практика етиката за един владетел, проповядвана от Макиавели, е безразлична към християнските принципи и затова има основателна причина - в края на краищата някой, който вярва, че Бог е на своя страна, е способен на всичко, включително и на крайна жестокост.   Макиавели също разбра, че един политик, за разлика от един гангстер, не може да играе бързо и свободно със закона. В една република (каквато е Флоренция по онова време) законът е от значение, защото мнението на гражданите е от значение. И ако един владетел твърде често си позволява да се поставя над закона, хората може и да решат, че не го искат повече за владетел.   Иначе казано - ако за онова време насилието е било чест метод за налагане на волята на един владетел, той трябва да проумее кога, как и в какви норми да го прилага, за да може да не му се налага да повтаря и управлението да върви спокойно. Разбира се, в днешни условия буквалния прочит на идеите на във \"Владетелят\" би бил неуместен, тъй като и самата среда е различна.   Макиавели не е демократ, но разбра, че гневът на масите може съвсем лесно да избухне и да доведе до кървав край на управлението на всеки принц. Затова и според него политикът трябва да поддържа добродетелен имидж пред гражданите, тъй като те реално се интересуват от това да има осигурени мир и просперитет, а не доколко е откровен с тях.     И той се крие в това, че понякога крайният резултат е по-важен от собственото усещане за добро и зло. Понякога доброто, което човек може да направи, всъщност води до пагубни резултати. И ролята на един истински лидер е да вникне в това и да прецени кое е най-добро за хората му в ситуация, в която моралният избор би довел само до беди.   Това, което е в основата на \"Владетеля\", е простата истина, че щом се е стигнало до наистина трудни решения, личната ти емпатия, милосърдието и т.н. може и да не са най-доброто решение. Те са за тези, на които не им се налага да носят отговорност. Затова и за Макиавели политикът, който цени съвестта си повече от публичните дела, който е нерешителен и се колебае в критичния момент, е лош политик.     И именно те са важни и за тях трябва да искаме те да са честни и откровени. Защото един светец не би оцелял в света на дивите кучета, какъвто е политиката. И малко мръсотия по ръцете не пречи, ако е докарана в името на общото благо.   Някои неща просто трябва да се направят. Въпросът е просто кой ще се нагърби с тази отговорност.", "date": "2017.11.01", "title": "Макиавели беше прав"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374610-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4%D0%B8,-%D0%B7%D0%B5%D1%82%D1%8C%D0%BE%D0%B2%D0%B5,-%D0%BA%D1%83%D0%BC%D0%BE%D0%B2%D0%B5-%D0%B0-%D0%B4%D1%80%D1%83%D0%B3%D0%B8%D1%82%D0%B5-%D0%BD%D0%B0%D1%88%D0%B8-%D1%85%D0%BE%D1%80%D0%B0", "text": "            Най-сетне опозиция, журналисти и гражданско общество напипаха слабото място на ГЕРБ: оплитането на роднинство и власт. В някои случаи като този с уличения министър на здравеопазването, реакцията е мигновена и достойна оставка. В други като този с г-н Добрев, издигнал свои хора в Хасково, се развихри една психодрама, в чийто край парламентарната група отказа да го пусне. Трети просто остават извън интереса на медиите - твърде малко хора се заинтересуваха например от това, че Божидар Димитров, сам издигнат за музеен директор без конкурс, назначи зет си. Едно обаче можем да кажем със сигурност: сериалът ще продължи.     Защо всъщност роднинската тема е така чувствителна? Роднинството е най-разбираемият художествен образ на злоупотребата с власт. Под „наши хора\" разбираме деца, зетьове, племенници (думата за връзкарство „непотизъм\" идва от латинското nepotem, племенник). Говорим за страна, която десетилетия наред опитва да се модернизира, тоест - да изравни гражданите пред закона, като обезсили племенните, местнически, родови връзки. Комунизмът уж се бореше срещу тях, но те непрестанно избиваха отдолу. А най-тежкия идеологически удар режимът си нанесе сам, когато допусна до върха децата на Живков, Чаушеску или Ким Ир Сен. И ето, че днес травмите от недоведената докрай модернизация отново е на дневен ред: всички сме равни, но някои са по-равни (по Оруел).   Около темата се завъртяха любопитни дебати. Г-н Добрев се оправдаваше, че няма откъде да намериш кадърни не-роднини в едно Хасково, където неговото поколение били 200 човека. Други обявиха роднините за жертви, защото какво да правят едни талантливи братовчеди в подобна малка държава. Да не се ли явяват на конкурси при своите чичовци? Ами къде другаде да търсят работа?   Проф. Петров пък наблегна в защитата си на чистата форма: законът бил спазен, нямало престъпление, имало най-много укоримо деяние. Оставката му значи не била признание за вина, а морален жест. Когато стигнем до моралните неща, аз лично губя интерес и прещраквам канала, защото очаквам да ми говорят не за лично достойнство, а как да прекратим подобни явления.   Ето как законодателят определя понятието за свързани лица при евентуален конфликт на интереси: „Съпрузите или лицата, които се намират във фактическо съжителство; роднините по права линия, по съребрена линия - до четвърта степен включително; и роднините по сватовство - до втора степен включително\". Звучи архаично, нали? Забранява ти се да работиш с братовчеда (когото не си виждал от години), но спокойно можеш да назначиш приятел, с когото пиеш всяка вечер. Не бива да даваш обществена поръчка на зет си, можеш обаче да я предоставиш на любовницата, при положение, че не живееш „фактически\" (а само сексуално) с нея.   Не казвам това, за да обезсиля критиките към сегашната власт, а напротив - за да ги разширя. Няма съмнение, че е престъпление да облагодетелстваш лице, с което имате общо домакинство (жена ти, детето ти) или което ще ти върне част от припечеленото. Това, разбира се, трябва да се докаже от съответното разследване, а не от етнолози и специалисти по родствените отношения.    Подозрението към роднините е, че между тях има интимна връзка на доверие: по-лесно е да се разберете с учинайката как да заобиколите закона, отколкото със случаен кандидат за обществена поръчка. Но не е ли същото със съученика, с члена на ловно-рибарската дружинка, със съселянина?    Подобно доверие си имат хора от престъпния свят, които знаят компрометиращи неща един за друг. Или пък мигрантите, маргинализирани в чуждата страна. Ако помислим за всички тези видове връзки, ще си дадем сметка, че роднинството определено е сериозен повод за подозрение и проверки, но съвсем не е единственият.       Впрочем, най-лошото, което доведе дългото управление на ГЕРБ, е връщането на партийността в разпределението на властта. Връщане, защото и този момент го помним добре от времето на социализма. Нашият човек трябва да е верен на партията, да повтаря дисциплинирано едни идеологически дивотии, да бъде беззаветно верен, да изпълнява задачите, та дори и когато става дума за подаване на оставка. Как го държат - с подписана предварително оставка, с компрометиращи обстоятелства, с обещания за минаване на друга работа - не знам. Може би партийността се преплита с роднинство, може би с ловна дружинка, левскарство, общо присвоени средства. Но връзката съвсем не отстъпва по сила на братовчедството или кумството.   При политическите назначения така и трябва да бъде - назначават се именно партийни. Бедата е, че този принцип се е разпрострял из цялото общество: от магистралите до администрациите, от санирането до културата. Може да не си ничий шурей, но маршируваш ли в строя, няма как да те махнат, ако ще да си най-големият некадърник. Но ако изневиделица се появи някой кадърен шурей, веднага ще го разобличат дружно. А на мен партиецът ми се вижда по-опасен от роднината. Казвам го като човек, прекарал половината си живот при стария режим.   На всички вече е омръзнало да дрънкаме за прозрачност и публичност при назначенията. И си мисля, че по-сериозният въпрос е разделянето (отново!) на партия от държава. Може би тук трябва да измислим структурни решения за самоограничение на властта: определени позиции да бъдат отстъпвани на непартийни кадри например. Експерти, комисии, рецензенти - това трябва да са независими хора. Другото следва да е обществен скандал. За бизнеса да не говорим, нелепо е да съществуват фирми на едните и фирми на другите. Може пък след задаващия се край на еврофондовете най-сетне да навлязат истински (не офшорни) чужди инвеститори и така поне този проблем да започне да се решава от само себе си.", "date": "2017.11.01", "title": "Братовчеди, зетьове, кумове А другите \"наши хора\"?"}
