{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399024-%D1%80%D1%83%D0%BC%D1%8F%D0%BD%D0%B0-%D1%87%D0%B5%D0%BD%D0%B0%D0%BB%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%BE%D1%83%D0%B1%D0%B8%D0%B9%D1%86%D0%B8%D1%82%D0%B5-%D1%81%D0%B0-%D0%B1%D1%8A%D0%B4%D0%B5%D1%89%D0%B8-%D0%BE%D0%B1%D0%B2%D0%B8%D0%BD%D1%8F%D0%B5%D0%BC%D0%B8", "text": "Българоубийците не са нищо повече от предатели и бъдещи обвиняеми по глава 1-ва от Наказателния кодекс - престъпления срещу Републиката. Историческата памет ще ги бележи с клеймото на омраза и презрение. Действията им ще бъдат мерило за най- голямото зло, морала им - за най- голямото падение. Няма да намерят покой години след смъртта си. Сега са силните на деня, но утре ще отговарят за всички страдания, унижения, за изтребването на българския народ! Безплодни са усилията им да останат на власт и да назначат техен Главен прокурор - поредното Баскервилско куче. Те са просто предатели - черно петно в историята на България и съдбата им ще бъде ужасна...", "date": "2019.08.19", "title": "Румяна Ченалова: Българоубийците са бъдещи обвиняеми"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399025-%D0%B8%D0%B4%D0%B2%D0%B0-%D0%BB%D0%B8-%D0%BD%D0%BE%D0%B2%D0%B0-%D0%B3%D0%BE%D0%BB%D1%8F%D0%BC%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5", "text": "„Идва, в това няма спор. Тя винаги идва и то в период обикновено от около 10 години. Ние трябва ясно да осъзнаваме, че живеем във време, в което в икономическия живот винаги има върхове и спадове”, каза Петър Ганев от Института за пазарна икономика . \"Икономическият цикъл редува периоди на бум и на спад. Това е нещо нормално. Не трябва да се плашим, но не трябва и само да гледаме отстрани”, смята Атанас Пеканов от Австрийския институт за икономически изследвания. „Спадовете не винаги са криза, но ние ги превръщаме в такава, тъй като такава ни е финансовата политика. Имаме толкова много инструменти, че винаги напомпваме растежа, предимно през централни банки, но и не само през тях. Ако някой закъса - ние ще му помогнем, ще напомпаме още пари. Докато покриваме тези малки недъзи на икономиката, се надуват балони, които през някакви периоди изгърмяват. Т.е. сами провокираме през някакъв период да ни удря по-тежка криза”, коментира Петър Ганев.     Според него действително вече има много показатели, които сочат, че започва да настъпва нова икономическа криза. Според Атанас Пеканов трябва да се мисли за мерките и поуките, които сме си извадили от последната икономическа криза. „В момента сме на един кръстопът. Световната икономика е малко като в книгата на Чарлз Дикенс „Повест за два града” – не знаем накъде ще тръгне. Пазарните участници са несигурни”, каза той. „Именно затова е важна какво научихме от последната криза. Научихме, че фискалните рестрикции не бяха особено продуктивни. Много страни задълбочиха рецесията. Другата поука е, че не трябва да позволяваме в периоди на бум, загубите да се споделят от цялото общество, докато в същото време печелят най-горните доходни групи”, смята Атанас Пеканов.", "date": "2019.08.19", "title": "Идва ли нова голяма депресия - мнението на експертите"}
{"url": "http://www.classa.bg/%D1%81%D0%B2%D1%8F%D1%82/item/399015-%D0%BA%D0%B8%D1%82%D0%B0%D0%B9-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B7%D0%B0%D1%81%D0%B8%D0%BB%D0%B2%D0%B0%D1%82-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%81%D0%B8-%D0%B2%D1%80%D1%8A%D0%B7%D0%BA%D0%B8-%D0%B2-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%81%D1%8A%D1%81-%D1%81%D0%B0%D1%89", "text": "Пекин и Пхенян ще засилят военното си сътрудничество и ще работят заедно за гарантиране на сигурността в Азиатско-Тихоокеанския регион, заяви в събота вицепрезидентът на Централната военна комисия на Китай, генерал Джан Юксия.   \"Китайската народноосвободителна армия е готова да работи съвместно със Северна Корея за укрепване на комуникацията и насърчаване на сътрудничеството и взаимната подкрепа, за да допринесе за регионалния мир и стабилност\", цитира го Синхуа.   Това се дължи на \"важен консенсус, постигнат от лидерите на нашите държави\", добави китайският генерал, чиито изявления се появяват в края на срещата в Пекин с делегация на Северна Корея, ръководена от генерал Ким Су-гил, директор на Политическото бюро на Корейската народна армия.   \"Северна Корея е готова да засили взаимното обучение и приятелски обмен между двете въоръжени сили в различни области\", каза Ким, подчертавайки, че страната му възнамерява да изведе двустранните отношения \"на по-високо ниво\".   И двете държави възприемат дейностите на САЩ като заплаха. в региона Пхенян, който провежда тестове на различни оръжия напоследък, осъжда, че Вашингтон продължава да провежда военни учения със Сеул, въпреки че президентът Доналд Тръмп, в една от двустранните си срещи с лидера на Северна Корея Ким Чен Ун, обеща да ги прекрати. Китай, от друга страна, квалифицира като \"провокативни\" операциите за \"свобода на навигация\" на американската страна, която миналата седмица изпрати самолетоносач във води, за които Пекин поддържа спор с други държави. Той също осъжда, че Вашингтон е решил да \"пъха носа си\" в делата на Хонконг, автономна китайска територия, която в момента е сцена на масови протести.   Пекин и Пхенян са обвързани от договор, подписан през 1961 г., с който се задължават да си помагат взаимно в случай на нападение върху техните територии. В допълнение към притесненията си за американските дейности в Азиатско-Тихоокеанския регион, двете страни споделят общи геополитически конкуренти, включително Япония и Южна Корея.", "date": "2019.08.19", "title": "Китай и Северна Корея засилват военните си връзки в условията на напрежение със САЩ"}
{"url": "http://www.classa.bg/%D1%81%D0%B2%D1%8F%D1%82/item/399017-%D0%B4%D0%B5%D0%BD%D1%8F%D1%82,-%D0%B2-%D0%BA%D0%BE%D0%B9%D1%82%D0%BE-%D0%B8%D0%B7%D1%82%D0%BE%D1%87%D0%BD%D0%BE%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%80%D0%B0%D0%B7%D0%B1%D0%B8%D1%85%D0%B0-%D0%B2%D1%80%D0%B0%D1%82%D0%B0%D1%82%D0%B0", "text": "Предвидено било да има наденички и бира - на моравата точно край унгарско-австрийската граница. Символичният празник в онзи ден отваря възможност - умишлено или не - за първото масово бягство на граждани от ГДР на Запад.       Големите исторически събития понякога започват съвсем незабележимо. Както става на 19 август 1989-а. Небето над Шопрон не обещава нищо добро - тъмни облаци са надвиснали над унгарското градче, разположено непосредствено до границата с Австрия. Предвидено е да се проведе пикник, но по-специален - хората се събират под мотото \"Европа без бариери\". Пикникът е политически. Никой летописец не би отбелязал това събитие, ако на въпросния 19 август рядката комбинация от възможност, случайност и решителност не бе накарала хората вместо да похапнат наденички, да направят нещо съвсем друго. В края на този ден близо 700 граждани на ГДР минават \"оттатък\". Източногерманските туристи, които са на посещение в Унгария, щурмуват дървената порта и се втурват към свободата - към Австрия. Това е увертюрата към падането на Берлинската стена три месеца по-късно. Героите и техните оръжия В центъра на събитието са \"Ханзи\" и \"Арпи\". Главният инспектор Йохан Гьолтл и подполковник Арпад Бела се познават от години. Единият служи от западната страна на границата, другият отвъд Желязната завеса. \"Имахме пистолети \"Глок\", спомня си 25 години по-късно \"Ханзи\" Гьолтл. \"Девет милиметрови! \"Глок\"-ът е пълна катастрофа, няма традиционен предпазител и носи голям риск. А трябваше да носим оръжията заредени\". И \"Арпи\" Бела имал \"Глок\" в кобура - унгарско копие на оригинала. Двамата и до днес не могат да се начудят на онова, което ги връхлита като ураган малко преди 15 часа. В този момент \"Ханзи\" и \"Арпи\" са на самата граница в очакване на участниците в пикника. Зелената полоса от унгарска страна е трудно обозрима - един хълм препречва погледа. Изведнъж стотици мъже, жени и деца се втурват от хълма надолу, ускоряват, преминават с бяг покрай \"Арпи\" и още няколко други граничари, разбиват вратата на оградата и секунди по-късно вече са в друг свят - на Запад. Надалеч от ГДР Следват ги хиляди, тъй като през лятото на 1989-а ГДР се срива. В икономически план ситуацията е много тежка, хората са изпълнени с гняв, докато Ерих Хонекер и неговото правителство разпространяват възторжени съобщения по случай 40-та годишнина от създаването на държавата на работниците и селяните. Сигналите от страна на народа остават нечути. И източногерманците се спасяват, като напускат страната.     В Унгария, най-западната от източноевропейските държави, към онзи момент на Балатон се намират десетки хиляди туристи от ГДР. Първите слухове за пропускливата граница към Унгария не закъсняват да се разпространят. Още през май външните министри на двете държави - Алоис Мок и Гюла Хорн, символично разрязват граничната ограда. Възможността изглежда добра - дотолкова, че мнозина остават в Унгария, просрочвайки визите си. Бягството се подготвя в пълна тайна. Местните жители оказват съдействие. Средната наблюдателна кула в пустата обикновено била празна, затопа било най-добре да се мине край каменоломната към гората, след което да се тръгне към кулата. Идеята за паневропейския пикник била на Ото фон Хабсбург, тогавашен председател на Паневропейския съюз и син на последния кайзер на Австро-Унгария, и тя се оказала идеална възможност за републиканско бягство.   30 години по-късно: Йохан Гьолтл и Арпад Бела   Кой подпомага бежанците? Унгария по онова време вече е доста напреднала в смекчаването на държавната социалистическа доктрина. Година преди историческия пикник правителството в Будапеща дава на гражданите си свободата да пътуват. Същата година държавният министър Имре Пожгай определя Желязната завеса като \"морално и политически остаряла\". И унгарците отказват повече да бъдат \"надзорници\" на десетките хиляди източногермански туристи на Балатон. Въпросът кой е основният организатор на събитията от 19-и август, остава и днес, 30 години по-късно, без недвусмислено ясен отговор. Дали има намеса на новосформираната унгарска опозиция, дали на отсъстващия син на кайзера (Ото фон Хабсбург е представляван от дъщеря си Валбурга) или на тайните служби? Или може би са замесени всички заедно? Валбурга фон Хабсбург нарича баща си идеолог на политическия пикник, който е трябвало изрично да бъде разрешен от тогавашното унгарско правителство. И до днес обаче съществува теорията, че новият опозиционен съюз - \"Унгарският демократичен форум\", е организирал печенето на наденички, за да тества процеса на демократизация в Унгария. Особено тайнствено изглежда следното: не някой друг, а тогавашният държавен министър Имре Пожгай, един от патроните на пикника, влиза няколко дни преди това във връзка с Малтийския орден в страната. Именно представители на Ордена се грижели за тези източногермански туристи, дошли не да плуват в Балатон, а да бягат на Запад. Посланието на министъра гласяло, че границата ще бъде отворена за няколко часа и туристите от ГДР \"биха могли да намерят пътя дотам, ако случайно пожелаят да са наблизо\".   В края на онзи паметен августовски ден близо 700 граждани на ГДР минават \"оттатък\".   Чудодейните позиви  Любопитно е, че унгарските опозиционери и Паневропейският съюз са единодушни в едно: и до днес се изумяват от динамиката, с която се развиват събитията този следобед. Все пак някой трябва да е направлявал нещата - дискретно, но ефективно. Ласло Наги, бивш активист на \"Унгарския демократичен форум\", не спира да се удивява, че в навечерието на пикника шофьор на посолството на ГФР в Будапеща разнасял цели чували позиви край Балатон - \"покани\" за пикника - на немски и на унгарски. Невидимото съдействие на федералното разузнаване и на други тайни служби междувременно е публична тайна. Арпад Бела и неговите колеги са изправени в онзи момент пред опасна дилема. Тяхна задача е да спрат бежанците, ако се наложи - и с оръжие, ако не го направят, биха извършили нарушение на служебните си задължения. Решението на Бела е наистина соломоново: унгарците обръщат гръб на устремилите се на Запад 700 души и вместо това да ги спрат, започват да контролират паспортите на пристигащите от Австрия гости за пикника. Геройство? В никакъв случай! \"Ханзи\" Гьолтл, колегата на \"Арпи\" преживява щурма на оградата от другата страна. Години по-късно той разказва за случилото се на бившия германски канцлер Хелмут Кол, както и това, че впоследствие Бела получил дисциплинарно наказание. \"Този идиот\", бил казал Кол по адрес на шефа на Бела - \"че нали всичко беше договорено\".  ", "date": "2019.08.19", "title": "Денят, в който източногерманците разбиха вратата"}
{"url": "http://www.classa.bg/%D1%81%D0%B2%D1%8F%D1%82/item/399018-%D0%BF%D1%80%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0-%D0%BD%D0%B5%D0%BF%D0%BE%D1%81%D0%BB%D1%83%D1%88%D0%BD%D0%B8%D1%82%D0%B5-%D0%B8%D0%BC%D0%B0%D0%BC%D0%B8-%D1%80%D0%B0%D0%B1%D0%BE%D1%82%D0%B0-%D0%BD%D1%8F%D0%BC%D0%B0", "text": "Управляващата партия в Турция разширява контрола върху страната - и дори имамите не са пощадени. Ако не спазват правилата, които им налага президентската Дирекция по религиозните въпроси, ги чака уволнение.       Имамите в Турция имат задължения не само към своята религия. И президентската Дирекция по религиозните въпроси \"Дианет\" има думата при оценката на тяхната работа. Дирекцията регламентира и молитвите, и проповядването на вярата, и ритуалите. Нарушенията на тези правила се наказват строго, в повечето случаи - с уволнение. Дирекцията не съобщава колко имами са били уволнени заради \"нарушения на директивите\" - както гласи обичайната мотивировка, но от разговорите на Дойче веле с имами става ясно, че проблемът е много сериозен. 35-годишният имам Абдула се противопоставил на мюфтията в своята енория, който издал фатва - един вид ислямски декрет. \"В него се казва, че жените нямат правото да посещават супермаркети без да са придружени от мъже. Според мен не е така\", споделя Абдула. В крайна сметка профилът му във Фейсбук бил проучен най-подробно и били открити утежняващи вината обстоятелства: в един от постовете си Абдула разрешавал на жените да се молят с лакирани нокти или да извършват религиозни измивания. \"Има ли въобще свобода на мненията?\" \"След което всичко се разви много бързо. Малко по-късно започнаха разследванията.\" И след шестгодишна служба Абдула бил уволнен. \"За нарушение на директивите\", гласят основанията на \"Дианет\". \"Правейки изказванията си, се позовавах на свободата на мненията. Само си вършех работата, тъй като моята задача е да подтикна хората да мислят. Смятах, че в тази страна има свобода на мненията\", казва Абдула.  Той основал рок-група в средиземноморския град Кас. \"Непосредствено след основаването на групата \"Дианет\" започна да се занимава с нас - изпратиха следовател на нашите концерти, освен това се разровиха и в личния ми живот.\" Не слъд дълго идват обвиненията: имамът-рокаджия изнасял концерти без разрешението на мюфтията и така печелел много пари. Той представил извлечения от банковите си сметки, но това не дало никакъв резултат. \"Когато съобщението за уволнението дойде, бях много шокиран.\"     Както обаче отбелязва Тюзер, той бил нарочен още преди да започне да се занимава с музика. \"Откривателят на електрическата крушка Томас Алва Едисон със сигурност е отишъл в рая\", казал веднъж той за пионера на електротехниката - изказване, което никак не се харесало на местния мюфтия; ставало дума за християнин. \"Това е срам за демокрацията и свободата\", изтъква Тюзер.   Ахмет Тюзер - имамът рокаджия, уволнен заради това, че се занимава с музика   Произволът на мюфтиите В случая с 41-годишния имам Серкан от Мерсин, град в близост до сирийската граница, било достатъчно и едно мъгляво обвинение. След като 15 години бил имам, той загубил работата си, понеже секретарката на местния мюфтия го наклеветила. \"Той има слабост към мен\", оплакала се тя на мюфтията. Въз основа на това го обвинили, че има извънбрачна връзка със служителката на мюфтията. Бил изпратен специален служител, който да разследва случая. Когато той поискал разпечатка на телефонните му разговори за последните шест месеца, Серкан отказал. \"Това би било намеса в личния ми живот\", отвърнал той на служителя. Последствията не закъсняли: през ноември 2018-а той бил уволнен, а основанието и този път гласяло: \"нарушение на директивите\". Фаталната молитва В град Сирнак, в южната част на Анадола, 46-годишният имам С.Т. бил уволнен, след като 25 години работил на този пост. Фатално в случая се оказало членството му в един синдикат. През лятото на 2015 милициите на ПКК окупират редица градове. В отговор турското правителство организира военна операция в кюрдските региони. А синдикатът, в който членувал С.Т., бил обвинен, че поддържа връзки с кюрдските терористични милиции. Затова имамът бил суспендиран, както и още деветима негови колеги-членове на същия синдикат. А Зекерия Билада, който бил имам в малкото градче Невшехир, получил непосредствено преди местните избори в Турция на 31 май покана от национал-консервативната партия Ий да прочете молитва за нейните членове. Уволнили и него, понеже за председателката на партията се смятало, че е поддръжничка на Движението на Гюлен, обвинявано в опита за преврат в Турция. Билада се позовава на член 25 от Закона за религията. \"Религиозният персонал не бива нито да хвали, нито да критикува позициите на партиите\", пише в него. Дианет като политически инструмент? Имамът не приема тази аргументация, тъй като почти всички турски имами са се ангажирали с една или друга партия преди местните избори. Тези, които чели молитви за кандидата на управляващата партия Бинали Йълдъръм, и досега са на работа, изтъква Билада. Турските опозиционери са убедени, че дейността на президентската Дирекция по религиозните въпроси е политически мотивирана. Упрекът гласи, че тази служба представлява интересите на ислямско-консервативното правителство. Това е недопустимо, тъй като разделението на държавата и религията е един от основните принципи в Турция от създаването на държавата през 1923-а година. Основателят на модерна Турция Кемал Мустафа Ататюрк вижда в разделението на държавата и религията един от \"шестте стълба на турската държава\". И до днес повечето хора в Турция поддържат този принцип.      ", "date": "2019.08.19", "title": "При Ердоган: за \"непослушните\" имами работа няма"}
{"url": "http://www.classa.bg/%D1%81%D0%B2%D1%8F%D1%82/item/399019-%D0%BA%D0%B0%D0%B6%D0%B8-%D0%BC%D0%B8-%D0%BA%D0%B0%D0%BA%D0%B2%D0%BE-%D0%BA%D1%83%D0%BF%D1%83%D0%B2%D0%B0%D1%88,-%D0%B7%D0%B0-%D0%B4%D0%B0-%D1%82%D0%B8-%D0%BA%D0%B0%D0%B6%D0%B0-%D0%BA%D0%BE%D0%B9-%D1%81%D0%B8", "text": "Българите дават най-ниска оценка за състоянието на страната си, искат да карат автомобили родно производство и са особено песимистично настроени спрямо бъдещето, сочи изследване за потребителските навици в Европа.       Времената се менят - това е основният извод на проучването на БНП Париба, от което ясно се вижда, че поради или въпреки повсеместната глобализация и индустриализация хората все повече търсят близост, естественост, автентичност и сигурност. Искат да знаят какво потребяват с акцент върху регионалните продукти, давайки си сметка, че така могат и да подкрепят регионалната икономика. Все пак какво е значението на \"регионалността\" за гражданите в различните европейски държави? Как се развива тази тенденция в отделните страни и в кои случаи е уместно да се говори за регионално потребление? Защото хората решават да купуват именно местни продукти и какво би могло да им попречи да го направят? Отговорите на тези въпроси определено са интересни - особено за предприятията и търговските вериги, които получават по този начин ориентир.     Половината от запитаните европейци казват, че предпочитат да купуват продукти, произведени в собствената им страна (на първо място са хранителните стоки с 87 процента), за 22 на сто от гражданите произходът на продукта няма абсолютно никакво значение, а 17 процента заявяват, че не ценят особено местните продукти - точно обратното. Основните причини за предпочитането на родното производство са три - загриженост за околната среда, подкрепа за местната икономика и за местния трудов пазар. Същевременно се откриват различия в отношението към регионалните продукти в различните части на Европа - за западноевропейците това са продукти от техния регион, докато средноевропейските потребители разбират под понятието по-скоро национални, респективно европейски продукти. Оценката на България не е добра Изследването стига до заключението, че настроението на потребителите като цяло се е подобрило значително - покрай настъпилите подобрения в собственото им положение. Смята се, че тази тенденция е трайна, но се отбелязва също, че нещата лесно могат да се преобърнат, ако растежът отслабне, а социалната несигурност се увеличи. Прогнозираният растеж (на БВП) в Европа за годината е 1,8 процента, на който фон България се класира много добре с прогноза от 3,1 на сто. По-добри са само показателите на Унгария, Полша, Румъния и Словакия. Макар и минимално - 0,1 процент - подобрение има и в личната ситуация на българите, но пък в това отношение влошаване се наблюдава само в три държави - Белгия, Франция и Швеция. Като цяло оценката, която българите дават за състоянието на страната си, е най-ниската в сравнение с данните от другите държави - 3,7 по скалата от 1 до 10 (срещу 7,4 в Норвегия, която е шампион в категорията). А що се отнася до личното състояние: по същата скала българите го изчисляват на 4,8 или на предпоследно място преди унгарците. Най-добре в това отношение са датчаните - както излиза от проучването. Българите са и в групата на хората, които смятат, че покупателната им способност през последните 12 месеца е намаляла - така мислят 40 процента от анкетираните. Но пък във Франция същият показател е 59 на сто, докато в Дания - само 17 на сто. Принципно се открива стабилност в това отношение в европейски мащаб - при 44 на сто не са настъпили изменения. В 8 от 17-те включени в проучването държави покупателната способност се е увеличила, а най-високо в класацията са норвежците - с 46 процента ръст. Що се отнася до склонността към спестовност, в България е отчетен значителен ръст от 17 процента, въз основа на който излиза, че 53 процента от гражданите биха искали да пестят повече. Но пък получават и \"бронзов\" медал отговаряйки утвърдително на въпроса \"Дали в следващите месеци бихте искали да харчите повече?\". България е класирана на трето място след Румъния и Италия. А на кои им се харчи най-малко? Нищо изненадващо - на швейцарците. Все пак от това, че на българите им се харчи, ни най-малко не следва, че имат възможността да го направят - само три процента заявяват, че разполагат с нужните средства за това. Българите са песимисти А дали са готови българите да плащат повече, за да купуват стоки, произведени в региона? На челните позиции - като привърженици на качеството на местните продукти - са австрийци, италианци, германци и румънци със средно 90 процента одобрение. В България пък само 50 на сто казват, че намират качеството на тези продукти добро. Това, което се радва на успех, са българските хранителни продукти - те се харесват на 94 процента от анкетираните (само италианците харесват храните си повече - 96 на сто). Следват мебелировката и дрехите - със 74 процента одобрение, козмтичните и хигиенните продукти - с 61, електрониката - с 18 и - невероятно, но факт: 11 процента от анкетираните българи биха искали да карат коли българското производство. Авторите на проучването отбелязват, че българите се различават от съседите си по това, че гледат особено песимистично към бъдещето - и в личен, и в общ план. Освен това са сред малкото страни, които дефинират \"регионалните продукти\" като продукти, произведени в тяхната държава. Ако на потреблението на този вид продукти се гледа като на нещо важно, то е предимно по патриотични съображения - екологичният аспект отстъпва на заден план. Проучването е било осъществено в 17 държави, в които са били анкетирани 13 800 души на възраст между 18 и 75 години. Основният извод е, че европейските потребители ценят регионалните продукти, тъй като държат на доверието и качеството. Потреблението на този вид продукти създава усещането, че действаш отговорно. За което потребителите са готови да плащат и повече.    ", "date": "2019.08.19", "title": "Кажи ми какво купуваш, за да ти кажа кой си"}
{"url": "http://www.classa.bg/%D1%81%D0%B2%D1%8F%D1%82/item/399020-%D0%BE%D1%81%D1%8A%D1%89%D0%B5%D1%81%D1%82%D0%B2%D0%B8-%D0%BB%D0%B8-%D0%BF%D1%83%D1%82%D0%B8%D0%BD-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%8A%D1%80-%D0%B2%D0%B5%D0%BB%D0%B8%D0%BA%D0%B8-%D1%80%D1%83%D1%81%D0%B8%D1%8F-%D1%89%D0%B5-%D1%81%D0%B8-%D0%B8%D0%BC%D0%B0-%D0%B2%D0%BE%D0%B5%D0%BD%D0%BD%D0%B8-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B0-%D0%B2-%D0%B8%D1%80%D0%B0%D0%BD", "text": "Русия планира да използва иранските пристанища в Бандар е-Бушер и Чахбехар като предни военни бази за военни кораби и ядрени подводници. Това съобщи на 4 август в интервю за новинарския портал OilPrice.com висш ирански източник. Освен пристанищата, Русия планира да използва въздушната база в Бандар е-Бушер като център за 35 изтребителя Су-57. Източникът съобщава, че разполагането на базите ще започне по време на съвместните военни учения на Русия и Иран в Индийския океан и Ормузкия проток. В зависимост от вътрешната и международната реакция на ученията ще бъде взето решение за по-нататъшното разполагане на военни бази. Решението на Иран да бъде домакин на руски военни бази може да изглежда изненадващо, отбелязва порталът OilPrice.com. Има обаче две основни причини, поради които може да се извърши. Първо, Иран няма друг потенциален геополитически съюзник. Второ, президентът Роухани и другите ирански прозападни политици в полза на СВПД загубиха доверието на иранското общество и елита, след като САЩ се отказаха от ядрената сделка.     „Върховният лидер Хаменей подкрепяше Роухани през първите няколко години. Но сега той няма друг избор, освен да се съгласи с препоръките на КСИР (Корпусът на стражите на ислямската революция). Сделката с Русия е в авангарда на тези предложения”, заяви висш ирански източник. Ръководството на КСИР е „съставено от изключително способни хора и опитни военни офицери, добре запознати с проблемите, които тази сделка би могла да създаде в глобален мащаб“. Следните обстоятелства ги принуждават да сключат сделката. Първо, ръководството на КСИР искрено вярва, че финансовата сделка с Русия е единственият икономически изход на Иран, който пречи на страната да изпадне в революционна ситуация. „Втората причина е, че „някои от най-високопоставените фигури в КСИР също ще се възползват в парично изражение от сътрудничество с Русия“, смята източникът. „Бендер е-Бушер и Чахбехар ще дадат на Русия потенциална позиция, която да контролира целия регион на Персийския залив. Това ще ѝ позволи по-лесно да провежда съвместни военноморски операции с Китай, за да разделят влиянието на САЩ на Изток”, коментира лондонски анализатор, интервюиран от OilPrice.com. „Фактът, че Русия също възнамерява да използва тези две пристанища не само за военни кораби, но и за ядрени подводници, значително увеличава козовете на Русия в диалога със Запада като цяло и със САЩ в частност”, заключва той. Възможното разполагане на руски военни бази в Иран беше коментирано от Ширин Тахмаазеб Хънтър, преподавател в Университета в Джорджтаун във Вашингтон на американския експертен портал Lobe Log. От 1983 г. до 2005 г. тя работи в Центъра за стратегически и международни изследвания във Вашингтон като директор на програмата „Ислям”, а от 1998-2005 г. е заместник-директор на програмата в Близкия Изток. Хънтър е гостуващ сътрудник в института Брукингс и в Центъра за международни отношения към Харвардския университет. „Ако тези съобщения се окажат верни, това ще означава, че Владимир Путин най-накрая е изпълнил мечтата на Петър Велики да достигне до топлите води на Персийския залив и Индийския океан”, заяви Хънтър. Въпреки факта, че иранската конституция забранява разполагането на чужди бази в Иран, тази възможност не може да бъде изключена, смята анализаторът. „Иран залита под тежкия товар от американски санкции и страховете от потенциално военно нападение на САЩ. Следователно той може да се откаже от тънкостите на независимостта и да използва руското присъствие като възпиращо средство срещу САЩ”, смята Хънтър. Иран вижда, че влизането на руските военни в Сирия значително отслабва желанието на САЩ да започне мащабна военна операция срещу Башар Асад, отбелязва тя. Руското военноморско присъствие в региона може да промени изчисленията на САЩ по отношение на потенциалните рискове от война с Иран, обобщава Хънтър. OilPrice.com е водещ международен портал за новини в областта на енергетиката и геополитиката.  ", "date": "2019.08.19", "title": "Осъществи ли Путин мечтата на Петър Велики? Русия ще си има военни пристанища в Иран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399021-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BD%D0%B5%D1%83%D1%82%D1%80%D0%B0%D0%BB%D0%B8%D1%82%D0%B5%D1%82%D0%B8", "text": "В телевизионно предаване, кандидатът за кмет на София от тъмносините среди обяви за свой проиритет събарятето на паметника на „съветските окупатори“ . Не е нужно да цитирам и русофобското хлевоустие на Иво Инджев срещу паметника и ролята на Съветската армия. Те са сърдити на СССР, че несправедливо е обявил война на невинната и неутрална България. В такъв смисъл ние сме жертва на агресор, окупатор и фактор за прекъсването на нашето естествено историческо развитие. Горе долу така описват миналите времена, събития и последствия заболялите от антисъветска и антируска треска, която като африканската чума по свинете е неизличима. Така на висок глас или под сурдинка говорят и пишат и други политици и историци.     Това ли е истинската история от преди 70 години или е конюнктурната нейна алтернатива, продукт на стари злоби и нови интереси? Когато разискваме въпросите на историята, е полезно да оставим настрана емоциите и да се съсредоточим на фактите, на политическите решения и последствията от тях. Преди всичко нека изясним въпроса с неутралитета на България. Под неутралитет се разбира правното положение на държавата, при което тя не участва във войната и не оказва непосредствена помощ на воюващите. Правата и задълженията на неутралните държави, както и на воюващите страни по отношение на тях се определят от два международни правни акта, подписани в Хаага през 1907 г.: „V конвенция за правата и задълженията на неутралните държави и лицата в случай на сухопътна война” и „ XIII конвенция относно правата и задълженията на неутралните държави в случай на морска война.” Ще приведа няколко члена от тези документи, за да е пределно ясно международното престъпление, което извърши правителството на Богдан Филов във време на Втората световна война и последствията, които всички ние ще носим винаги като историческо наследство. Из V-та конвенция: …………………………………………………………………………………………………. „ Чл.2.На воюващите е забранено да прекарват през територията на една неутрална държава войски или колони било с бойни, било с хранителни припаси. Ч л. 3. На воюващите също така е забранено: а) да строят на територията на неутрална държава радиотелеграфна станция или какъвто и да е апарат, предназначен да служи за съобщително средство с воюващи части на суша или на море; б) да използуват каквато и да е инсталация от този род, която е построена от тях с изключително военна цел на територията на неутралната държава и която не е открита за обществена ко- респонденция. …………………………………………………………………………………………… Чл. 5. Една неутрална държава не трябва да търпи на своя територия никое от действията, посочени в членове 2 до 4. ……………………………………………………………………………………………. Чл. 13. Неутралната държава, която приема избягали военноплен­ници, ги оставя свободни. Ако търпи престоя им на своя територия, тя може да им определи местопребиваване.” Из XIII-та конвенция …………………………………………………………………………………………………... „Ч л. 5. Забранено е на воюващите да правят от неутрални пристанища и води бази за морски действия срещу противниците си. Както и да установяват там радиотелеграфни станции или какъвто и да е друг апарат,, предназначен да служи за свързочно средство с воюващи сили на суша или по море. Чл 6. Продажбата на каквото и да е основание пряко или косвено на военни кораби, бойни припаси или какъвто и да е военен материал от неутрална държава на воюваща държава е забранена „ …………………………………………………………………………………………… По-долу ще изложа само няколко факта и нека безпристрастния читател ги съпостави с текстовете от конвенциите и прецени била ли е „неутрална България” неутрална. ? Българското правителство декларира неутралитета на България за пръв път през месец септември 1939 г. Но с факта на присъединяването на България през 1941 г. към тристранния пакта на Германия, Италия и Япония тя вече погазва този неутралитет. От началото на 1941 година цялата инфраструктура на страната: свързочна система, летища, пристанища, корабоплаване, суровини са изцяло в услуга на фашистка Германия. Същата 1941 г. германските войски се съсредоточиха на българска територия и проведоха операции по разгрома и окупацията на Гърция и Югославия, с които България не е във война и даже поддържа дипломатически отношения. Когато тази задача беше изпълнена, германските войски бяха заменени от българския окупационен корпус, но те не отидоха на почивка, а се съсредоточиха за войната с СССР. В такъв смисъл не е вярна тезата, че нашите войски не са участвали в агресията срещу СССР. Тези войски останаха на спомагателното направление на тази агресия, като освободиха по-боеспособните германски съединения на главното направление. На територията на България бяха разположени редица щабове и разузнавателни структури, за които читателят подробно може да се информира от дневника на Бекерле. В българската корабостроителница във Варна се строяха серийно десантни кораби за нуждите на германския флот в операциите му срещу СССР на Черно море. В началото на месец септември 1944 г., за да не попаднат в ръцете на съветските войски, които стремително наближаваха границите на България, германското командване организира потопяването на повече от 20 такива танкодесантни кораба в наши териториални води. По-късно някои от тях бяха извадени и дълго време служиха в състава на българския военноморски флот. Във Варненското езеро беше дислоцирана германска ескадрила от хидроплани, която решаваше задачи на немското командване при войната срещу Черноморския флот на СССР. Български транспортни съдове, охранявани от наши военни кораби, извършваха военни превози с германски товари между пристанищата на България и Румъния. По нашите брегове бяха инсталирани германски радиотехнически средства за свръзка и наблюдение на морското пространство, които се обслужваха от войници на вермахта. Една от тези станции в района на нос Емине през 1943 г. беше унищожена от партизаните. Българските власти най-варварски нарушаваха споменатия по-горе член 13 от V конвенция. Малкото успели да избягат съветски военнопленици, които германците транспортираха незаконно през наша територия , бяха преследвани от „неутралната” българска жандармерия и намираха убежище само при партизаните. На 2 септември 1944 г. изплашеното и объркано от бързо развиващите се военни събития на съветско-германския фронт българско правителство отново заяви неутралитета на България. И в същото това време германските войски, които отстъпваха от окупираната територия на СССР и Румъния, преминаваха през наша територия напълно необезпокоявани. Разпокъсани части и подразделения, които прииждаха през Дунав се преформираха на наша територия в специални пунктове и спешно се изтегляха на запад. Българското правителство не само, че не изпълни задълженията си по V-та конвенция да ги интернира, но положи огромни сили и средства да им осигури бързото изтегляне. Декларираният неутралитет на България по отношение на СССР става още по неразбираем с обявяване на „символична война” на Англия и Съединените щати на Америка – страните, които по това време бяха негови съюзници във войната срещу Германия. В международно- правните отношения такова понятие като „символична война” няма. За нея жителите на Англия и САЩ може би са научили от пресата, но ние, българите, научихме какво са това въздушни удари в несимволичната война. Тук не мога да не отбележа един парадокс на българската историческа и, най - вече, политическа памет. Не съм чул някой от „демократично мислещите политици” да се е оплакал от съвсем незаслужените и безсмислени от военна гледна точка бомбардировки на София, Пловдив, Русе и др. и хилядите цивилни жертви. Види се английските и американските бомби са като новогодишни фойерверки, а жертвите – за тях, като че ли, ни е по-удобно да ги назоваваме „жертви на приятелски огън”. Същият огън, от който загинаха български войници в Ирак Това са само няколко факта, които илюстрират грубото неспазване на неутралитета на България по отношение на СССР и нашите балкански съседи. Голямото престъпление може подробно да се види в архивите на правителството и двореца, но то срамежливо не се афишира от историци и журналисти. Къде по-интересни са досиетата на Държавна сигурност от по-новите времена. Както се вижда „непредизвиканата и несправедлива агресия на СССР” е резултат не от злата воля на Сталин, а от погазването на международно –правните норми от страна на българското правителство. Не рядко историци и политици лансират мисълта, че в онова време българското правителство е нямало избор, че срещу агресивните намерения на Германия на Балканите то е било безсилно и, поради тази причина, е принудено да се съгласи с всичко, което се иска от него. Абсурдно е в историята да се строят хипотези от рода на: „Какво би било, ако…”, но ще си позволя да напомня епизод от историята на кралство Дания от същото време. Неутрална Дания отказва да се подчини на диктата на Германия и да пропусне нейните войски през своя територия. В отговор последва германска военна операция и тя е окупирана за няколко дни, без особена съпротива. Когато хитлеристите започват преследването на датските евреи кралят на победена Дания закачва на ревера си жълтата звезда на Давид и демонстративно се разхожда по улиците на столицата. След края на Втората световна война кралство Дания е в редиците на победителите, защото защити неутралитета си дори с цената на окупацията. Темата за неутралитета на България не се изчерпва с горчивите хапове от миналото. И днес управляващите страната едва ли се замислят за тези вече столетни конвенции. Когато САЩ разгромяваха Югославия приз 1999 г.ние, без да се замисляме, нарушихме Устава на ООН като съдействахме на САЩ в тази необявена война. Във войната на САЩ срещу Ирак ние отново, вместо неутралитет, избрахме военното сътрудничество на едната страна. И в двата случая тези военни действия бяха без санкция на ООН и по смисъла на международно-правните документи бяха акт на война. Във военно отношение съвременният свят в голяма степен е доминиран от САЩ и те имат възможност да диктуват на народите собствените си разбирания за добро и зло, справедливост и неправда. Може би това подхранва илюзорното чувство на нашите политици, че като предан съюзник ние можем безотговорно и безнаказано да нарушаваме неутралитета си в конфликтите между трети страни. Неведнаж тази измама е вкарвала България в капан. Погазването на международното право рано или късно дава своите горчиви плодове. За съжаление поколението, което бере тези плодове, много често се заблуждава, че някой друг му е посадил отровното дърво. Ще добавя още нещо. В светът, който така несправедливо е разделен на слаби и силни, на малки и големи като аксиома е записана древногръцката поговорка: „Това което е позволено на Зевс не е позволено на бика.” Този цинизъм не е кодифициран в никакъв международен правен акт, но той, уви, действа безотказно. България не бива да си позволява позволеното на Зевс. Нарушаването на неутралитета винаги се заплаща. А що се отнася до така ненавижданият паметник на Съветската армия в София - той е дан на уважение към подвига на тази армия в разгрома на хитлерофашизма в Европа. И още нещо: той е косвена благодарност на българите към Съветския народ и политическото ръководство на СССР за запазване териториалната цялост на България. На Парижката мирна конференция България е в редиците на победените и представителите на Великобритания , Гърция и други страни са чертали нова карта на България със загубата на почти 30% от територията ни. Очевидно русофобите синята кохорта и Иво Инджевци биха били по-доволни да видят България териториално осакатена, но без паметника на Съветската армия в София.    ", "date": "2019.08.19", "title": "Българските неутралитети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399022-%D0%BB%D1%8F%D1%82%D0%BE-%D1%81%D1%8A%D1%81-%D1%81%D1%82%D1%80%D0%B0%D0%BD%D0%BD%D0%B8-%D0%BC%D0%B8%D1%80%D0%B8%D0%B7%D0%BC%D0%B8", "text": "През август в останалите в големите градове си живеем като на село – пресичаме, както ни дойде, защото колите са по моретата, по улиците срещаме само познати – защото тия, които оставаме, сме си все едни и същи, говорим си едни и същи глупости, защото четем само едни и същи вестници. Да знаете кой е последният писък на модата? Хванах ви – не четете „УИКЕНД“! Как може така! И да не знаете, че „Избелването на ануса е хит на сезона“? Възможно ли е да сте така изостанали – „Над 80 нашенци освежиха дупетата си от началото на лятото“! Има и привлекателни подробности – „Днешният метод отнема минутки. После човек става и тръгва щастлив да изпълнява ежедневните си задължения“. Спестяваме останалите, включително и бабешката рецепта за епилация с лимонтозу, не заради непълнолетните читатели – те си ги намират в интернет и без наша помощ, а заради по-консервативните, които се отнасят към тая част на тялото си само като към източник на неприятности и хемороиди. Но твърдението, че само осемдесет души са се поосвежили, ми се струва неточно. Доста повече са – със сигурност! Ето – вземаме „24 ЧАСА“, за да научим, че „Уволниха водачката на протеста на медсестрите след разрешение от КНСБ“. Как ви се струва – не е ли минал и профсъюзът (извинете – вече на това му се вика „синдикат“ – „профсъюз“ е соцдума) през някои процедури? Или – „Червен кмет свика 20 на протест в Мрамор да бранят заклани свине“? Вече ги заклали – но протестират – това е вече пълна сбърканящина. Макар че зоркото око на анонимния репортер не е пропуснало да забележи, че „Голяма част от протестиращите не бяха свиневъди от Мрамор, а се представиха за граждани, подкрепящи недоволството на местните. Сред тях имаше и познати лица от други протести“… Добре че е „ТРУД“, който се опитва да ни разведри с информацията, че „Бирата завладява душата и софрата на българина“. Българи-юнаци – вече къркаме повече от холандците, англичаните и обитаващите старата Белгия! Разбира се, бирата е изключително постижение на човешкия гений с едно малко неудобство след консумация – но и за това има лек – „УИКЕНД“ бърза да ни осведоми, че „Барака и смърдящ кенеф цъфнаха върху дюните в Шкорпиловци“. Като се изключат изброените няколко закононарушения, все пак – по-добре, отколкото в трънките зад дюните. Кенефната тема вълнува и „24 ЧАСА“ – „Изкараха WC на 1800 г. в центъра на Пловдив, няма да се ползва“ – е атрактивното заглавие на антрефилето за съвсем истинско археологическо откритие в центъра на града. Става ясно, че съоръжението се реставрира, за да може да бъде изложено – като знаем съвременните нрави, изобщо не сме сигурни, че ще остане неупотребявано. А „СТАНДАРТ“ е открил последовател – извинете, последователка на Кобрата – „Колежка нападна Брад Пит“ – тя „се хвърли да прегръща и целува секссимвола, който дефилира в столицата на Острова с целия екип, предвождан от Куентин Тарантино“. Време е да се основе и мъжко разклонение на #MeToo! Ами да! И мъжете трябва да започнем да воюваме за равни права!    ", "date": "2019.08.19", "title": "Лято със странни миризми"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/399023-%D0%BF%D1%80%D0%BE%D0%B5%D0%BA%D1%82%D1%8A%D1%82-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9C-%D0%BD%D0%B8%D1%82%D0%BE-%D0%B5-%D0%BF%D0%B5%D1%87%D0%B5%D0%BB%D0%B8%D0%B2%D1%88,-%D0%BD%D0%B8%D1%82%D0%BE-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B5%D0%BD", "text": "Преди години в проекта АЕЦ „Белене“ участваха 8-9 компании от Европа. Всичко обаче се разпадна. Нито една от компаниите не участват. Това означава, че проектът нито е печеливш, нито перспективен. Това каза енергийният експерт Георги Касчиев по БТВ.   Европейски компании няма да участват.  Няма и частни компании. Това е доказателство, че той не е интересен. Ще участват държавни компании т Русия и Китай. Това са страни извън ЕС. Имайте предвид, че всички ядрени дейности в ЕС са легитимирани и включването на други страни изискват много силно доказване. Перспективите-едва ли ще се стигне до реализиране на проекта. Повече от 9 млрд. ще струва обекта. Площадката се намира в зона със сеизмичен риск. Възглавницата беше наводнена и компрометирана. Този факт се прикрива. За мен е рисково строителството. Управляващите нямат хал-хабер от ядрен риск.     „Росатом“ развива и военните проекти. Те разработват оръжия, които са срещу НАТО. А ние се прекланяме пред тях. Те разработват ракета „Летящия Чернобил“. В последна сметка става ужасен взрив и след това нивото на радиация се увеличава до 16 пъти в региона. Тестът става на платформа в морето. Значи е то е замърсено. Беше съобщено, че норвежка станция е засякла радиоактивен йод. Значи там е някъде е станала аварията. Припомняме,  че изтича срокът за кандидатстването за стратегически инвеститор за строежа на АЕЦ „Белене”. Очаква се оферта от „Росатом”. До момента е предоставено заявление за стратегически инвеститор от китайската и корейската ядрена корпорация. Останалите две оферти са за предоставяне на оборудване – от „Фрам атом” и „Дженерал електрик”. Не се изключва възможността стратегическите инвеститори да се обединят с някои от тези, които искат да представят оборудване.", "date": "2019.08.19", "title": "Проектът АЕЦ „Белене“ нито е печеливш, нито перспективен"}
{"url": "http://www.classa.bg/%D1%81%D0%B2%D1%8F%D1%82/item/399006-%D0%B4%D0%B0%D0%BD%D0%B8%D1%8F-%D0%B7%D0%B0-%D0%BC%D0%B5%D1%80%D0%B0%D0%BA%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BA%D1%8A%D0%BC-%D0%B3%D1%80%D0%B5%D0%BD%D0%BB%D0%B0%D0%B4%D0%B8%D1%8F-%E2%80%9E%D1%82%D0%BE%D0%B9-%D0%B5-%D0%BB%D1%83%D0%B4-%E2%80%9C", "text": "Идеята на президента на САЩ Доналд Тръмп   предизвика възмущение в Кралство Дания, за която островът е автономия с 50 хил. население. „Това, сигурно, е първоаприлска шега, но в момента навън е съвсем друг сезон на годината“, написа експремиерът Ларс Расмусен в своя Twitter.     Много по-остро се изказа за американския държавен глава представителят на Датска народна партия Сьорен Есперсен. „Ако той наистина размишлява на тази тема, то това е окончателното доказателство: той се смахна!“, заяви политикът. Копенхаген според него няма как да си продава територията. „Самата мисъл, че Дания ще продаде своите 50 хиляди граждани на Съединените щати, е абсолютно смехотворна“, каза Сьорен Есперсен.", "date": "2019.08.19", "title": "Дания за мерака на Доналд Тръмп към Гренладия: „Той е луд!“"}
{"url": "http://www.classa.bg/%D1%81%D0%B2%D1%8F%D1%82/item/399007-%D1%84%D0%B1%D1%80-%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE", "text": "По отношение бившия президент на Украйна или така нареченият главатар на Киевския режим Петро Порошенко в САЩ е образувано наказателно дело за кражби и пране на пари. Напомняме, че също така малко по-рано американски милиардер от украински произход пристигна в Украйна, за да се срещне с новото ръководство на страната по повод престъпленията на Порошенко заявявайки, че последният е източил най-малко 8 милиарда от Украйна.     Порошенко по време на прзидентсвото си е източил от Украйна поне 8 милиарда долара. Само от факти, известни ми чрез държавната компания Центрэнерго е източено от 700 милиона до 800 милиона долара», каза той. Бизнесменът заяви, че в Съединените щати са образувани няколко наказателни дела, едно от които се отнася до възможното изтегляне на траншови средства от Международния валутен фонд в размер на 1 милиард долара за Киев. «Има основание да се смята, че всички тези пари са били изразходвани за други цели. Те бяха изтеглени под формата на рефинансиране на търговски банки, а след това влязоха в джобовете си. Всичко това беше направено по заповед на Порошенко», каза Кислин. Подробности: МВФ отпусна на Украйна 1 милиард долара под кредитни гаранции на САЩ, тези пари трябваше да бъдат преведени в общия фонд на държавния бюджет на Украйна. Министерството на правосъдието на САЩ разполага с информация за всички транзакции по този транш — 1 милиард долара са изпратени на части до търговски банки под формата на рефинансиране, след това средствата са разпределени в различни офшорни компании. Делото може да получи голям резонанс: отпускането на 1 милиард долара тогава е зависило от главния американски държавен служител за Украйна Джо Байдън.    ", "date": "2019.08.19", "title": "ФБР започна разследване срещу Порошенко"}
{"url": "http://www.classa.bg/%D1%81%D0%B2%D1%8F%D1%82/item/399008-%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%BA%D1%80%D0%B0%D0%B4%D0%B5%D1%86,-%D0%B7%D0%B0%D0%B1%D1%80%D0%B0%D0%B2%D0%B8%D0%BB-%D0%BF%D0%BE%D1%80%D1%82%D1%84%D0%B5%D0%B9%D0%BB%D0%B0-%D1%81%D0%B8-%D0%B2-%D0%BE%D0%B3%D1%80%D0%B0%D0%B1%D0%B5%D0%BD%D0%B0%D1%82%D0%B0-%D0%BE%D1%82-%D0%BD%D0%B5%D0%B3%D0%BE-%D0%BA%D1%8A%D1%89%D0%B0", "text": "Испанската национална полиция е арестувала 34-годишен мъж, обвинен в кражба от апартамент в Лас Палмас де Гран Канария. Той е забравил документите си в ограбвания дом, а е бил засечен от собственичката на имота, когато е напускал сградата. Собственичката алармирала патрул, който провеждал обиколка за охрана и им казала, че е наблюдавала как крадецът излиза от прозорците й, когато е била на път да влезе в дома си. Властите открили вътре в дома й портфейл с документи, които съвпадали с описанието на индивида и той бързо бил открит и заловен. Освен това, след извършване на първоначален обиск, у него са били открити два мобилни телефона и часовник, принадлежащи на потърпевшата, така че той е бил незабавно арестуван.   Мъжът вече имал 26 полицейски регистрации за подобни деяния.", "date": "2019.08.19", "title": "Заловиха крадец, забравил портфейла си в ограбената от него къща"}
{"url": "http://www.classa.bg/%D1%81%D0%B2%D1%8F%D1%82/item/399009-%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D0%B5-%D0%BF%D1%80%D0%B8%D0%B5%D1%82-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B0", "text": "64-годишният Юнкер е прекъснал лятната си ваканция в Австрия и се е върнал в родния си Люксембург. Засега няма подробности какво е състоянието му.   Петгодишният мандат на Юнкер изтича в края на октомври. Очакваше се идната седмица той да участва в срещата на Г-7 – седемте най-развити индустриални страни в света – в Биариц, Франция. През последните години Юнкер страдаше от болки в гърба, напомня Асошиейтед прес. През декември миналата година ЕК отхвърли поредни предположения, че нейният председател Жан-Клод Юнкер е с разклатено здраве. Подобно уточнение се наложи след като бяха публикувани снимки, на които изглежда, че той се спъва и се свлича по време на прием във Виена. “Понякога снимките лъжат, както е и в този случай”, каза гогава Мина Андреева, заместник на главния говорител на ЕК. По думите ѝ той бил напълно здрав и във форма, но понякога   имал болки понякога – в резултат на тежка катастрофа отпреди 30 години. През юли миналата година пъс говорител на ЕК съобщи, че Юнкер е имал спазми от ишиаса си, когато се появи предишната вечер на обществено събитие, неспособен да се държи на краката си.", "date": "2019.08.19", "title": "Жан-Клод Юнкер е приет по спешност в болница"}
{"url": "http://www.classa.bg/component/k2/item/399010-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B6%D0%B8%D0%B2%D1%8F-17-%D0%B3%D0%BE%D0%B4%D0%B8%D0%BD%D0%B8-%D1%81-%E2%80%9E%D0%B1%D0%BB%D0%B8%D0%B7%D0%BD%D0%B0%D0%BA%E2%80%9C-%D0%B2-%D1%82%D1%8F%D0%BB%D0%BE%D1%82%D0%BE-%D1%81%D0%B8,-%D0%B1%D0%B5%D0%B7-%D0%B4%D0%B0-%D0%B3%D0%BE-%D0%B7%D0%BD%D0%B0%D0%B5", "text": "Лекарите са извлекли от корема на 17-годишно момиче, \"брат-близнак\", който е бил вътре в тялото й през целия й досегашен живот, без тя да знае, информира BMJ Case Reports. Това е феноменът, наречен „фетус във фетус\" (FIF), който възниква поради „рядка аномалия в развитието, при която неправилно оформен плод е вътре в тялото на другия близнак\". Докладът сочи, че тийнейджърката, чието име не е разкрито, е развила тумор за 5 години, който „постепенно се увеличава по размер\". През този период пациентката изпитвала болка в корема. Освен това тя казва, че се чувствала сита, след като изяде съвсем малко количество храна, но специалистите не наблюдавали значително намаляване на теглото. КТ с контраст разкрил \"добре дефинирана маса\" в корема на младата жена, която има елементи от мастна тъкан и участъци от подобни на костни образувания. Въз основа на данните, получени по време на прегледите, лекарите успели да диагностицират случай на „фетус във фетус\" и решили да извлекат „натрапника\" чрез хирургическа намеса. Процедурата била проведена успешно и хирурзите отстранили тяло с размери 30 × 16 × 10 сантиметра от корема на тийнейджърката, което дори „имало косми и множество зъби\". Специалистите обясняват, че подобни явления се срещат при едно на всеки милион раждания и че досега има по-малко от 200 случая, регистрирани в медицинската литература. Този случай е първият, регистриран в тялото на почти зряла жена, докато са известни само 7 други подобни случая, наблюдавани при хора над 15 години. След операцията младата жена потвърди, че \"се чувства много добре\". \"Коремът ми сега е плосък и родителите ми също са много щастливи\", каза тя.", "date": "2019.08.19", "title": "Млада жена живя 17 години с „близнак“ в тялото си, без да го знае"}
{"url": "http://www.classa.bg/%D1%81%D0%B2%D1%8F%D1%82/item/399012-%D1%89%D0%B5-%D0%B2%D0%BB%D0%B5%D0%B7%D0%B5-%D0%BB%D0%B8-%D0%BA%D0%B8%D1%82%D0%B0%D0%B9-%D0%B2-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%D1%81%D1%80%D0%B5%D0%B4%D0%BD%D0%B8%D1%8F-%D0%B4%D0%BE%D1%85%D0%BE%D0%B4", "text": "Много инвеститори и икономисти продължават да вярват, че превръщането на Китай в глобално икономическо величие е неизбежно. Съвременната история обаче ни казва, че трансформацията от развиваща се до развита икономика не е автоматична. Прекаленият държавен контрол, зависимостта от дълга, слабият ръст на производителността и лошото разпределение на ресурсите са все причини да се страхуваме, че Китай може да има трудности с тази трансформация, както толкова много държави преди него, пише Майкъл Шуман за Bloomberg. Едно потенциално препятствие може би е както най-критичното, така и най-непризнатото: слабият човешки капитал в Китай. Китайската работна сила може да се окаже лошо подготвена за конкуренцията в световната икономика на 21 век поради липса на образование и умения. Това може да звучи нелепо. Не е ли Китай страната, която произвежда ученици със смайващи математически резултати и бълва армия от инженери всяка година? Да, така е, но тези книжни плъхове представляват малка подгрупа от общата работна сила. Разглеждането на населението в по-широк план, особено в обширните селски области, разкрива, че Китай стои зле спрямо много от сродните си икономики по отношение на образованието. Изумителните разкрития могат да бъдат намерени в скорошнo изследване на учени от Станфордския университет и Университета Шанси в Китай. Анализирайки данните от преброяването в Китай през 2015 г., авторите констатират, че само 30% от работната сила в страната (на възраст от 25 до 64 години) има средно образование. Изследователите твърдят, че това е добра мярка както за уменията на тези работници, така и за способността им да усвояват нови такива на работните си места. Неблагоприятното сравнение е, че делът на работниците със средно образование в развитите икономики е 78%. Делът в най-напредналите страни, включително САЩ, Германия и Япония, е дори по-висок - над 90%. Разбира се, Китай е по-бедна страна и е такава от доста време, така че разликата с развитите икономики не трябва да е изненада. Китай обаче стои зле и спрямо други бивши развиващи се икономики, които се превърнаха в развити през последния половин век, като Южна Корея и Сингапур. Преди да станат развити, тези икономики се радваха на много по-висок дял на работниците със средно образование - средно около 72% през 1980 г. Китай не се съпоставя особено благоприятно и спрямо своите конкуренти със среден доход. Например, 46% от населението в трудоспособна възраст в Бразилия е посещавало училище за средно образование, 36% в Турция и 34% в Мексико. Китайският дял е подобен на този в много по-бедната Индонезия, където той е 31%. Слабите данни за Китай имат значение. За да се превърне страната в по-иновативна икономика, на работната сила са ѝ необходими умения, чрез които да се справя в най-авангардните индустрии на бъдещето. Статистиката разкрива, че милиони китайски работници може да са негодни да подкрепят високотехнологичните сектори, които Пекин се стреми да развива.       Китайското ръководство е напълно наясно с този недостатък и инвестира, за да го поправи. Резултатите са обещаващи. По-младите китайци - тези на възраст между 25 и 34 години - имат много по-висока степен на образование в средното училище, която е на ниво от 47%. Сред 15-17-годишните, процентът нарасна още повече - до 80%. Ясно е, че китайската работна сила на утрешния ден ще бъде по-добре образована от днешната. И все пак, пред Китай има дълъг път, за да достигне нивата на напредналите икономики. Освен това авторите на изследването отбелязват, че са необходими подобрения в здравеопазването, храненето и други аспекти на детското развитие, особено в селските райони, за да се гарантира, че младежите на страната ще могат да се учат, след като стигнат до гимназията. Още известно време обаче многото нискоквалифицирани по-възрастни работници ще тежат на китайската икономика. Само 22% от китайските служители на възраст от 45 до 54 години са учили в гимназия. Политиците, опасяващи се, че работниците, които не са подготвени за авангардните отрасли, могат да се сблъскат с безработица, похарчиха неизброими милиарди в подкрепа на болни държавни предприятия, за да ги държат на работа. Това подкопа ръста на производителността и лиши от финансиране по-жизнения частен сектор. Данните за Китай сочат, че страната е в по-голям риск от попадане в т.нар. „капан на средния доход“, отколкото мнозина икономисти смятат. Страните, които влязоха в този капан, не успяха да развият работна сила, способна да се конкурира с таланта на най-развитите икономики в света, като същевременно загубиха своето конкурентно предимство за сметка на страните с по-ниски заплати. Вече можем да видим някои признаци, че това се случва с Китай. Трудоемкото производство, което навремето вдигна китайските доходи, започна да напуска страната в посока по-евтини локации като Виетнам. В същото време китайските компании остават силно зависими от технологиите, внасяни от САЩ и други развити страни. В бъдеще недостатъчно образованата работна сила би могла да бъде още една пречка за плановете на Пекин да съперничи на САЩ в областта на технологиите, въпреки държавните субсидии и защитата на предпочитаните индустрии. И това може сериозно да спре цялостното развитие на Китай. Както заключават авторите на споменатото изследване, „Китай трябва значително да повиши нивото на човешки капитал, ако желае да стане страна с високи доходи.“ В крайна сметка Китай може да бъде толкова конкурентен, колкото е народът му.    ", "date": "2019.08.19", "title": "Ще влезе ли Китай в капана на средния доход?"}
{"url": "http://www.classa.bg/%D1%81%D0%B2%D1%8F%D1%82/item/399011-%D0%B5%D0%BF%D1%89%D0%B0%D0%B9%D0%BD-%D0%BF%D1%80%D0%B5%D0%BA%D0%B0%D1%80%D0%B0%D0%BB-%D1%87%D0%B0%D1%81%D0%BE%D0%B2%D0%B5-%D1%81-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B2-%D0%B7%D0%B0%D0%BB%D0%B0%D1%82%D0%B0-%D0%B7%D0%B0-%D0%B0%D0%B4%D0%B2%D0%BE%D0%BA%D0%B0%D1%82%D0%B8-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0", "text": "Гостуващ адвокат информира Forbes, че покойният милиардер Джефри Епщайн е прекарал поне два часа, затворен с \"красива млада жена\" в частната стая, запазена за срещи между затворници и техните адвокати в затвора в Манхатън. Адвокатът, който говорил при условие за анонимност, видял жената, когато посетил затворническата институция на 30 юли, ден след като специалният надзорен режим на Епщайн бе отменен след първия му опит за самоубийство на 23 юли. В същия ден финансистът е преместен в Специалното жилищно звено на съоръжението. Адвокатът спекулира, че жената вероятно е била адвокат, тъй като милиардерът плащал на членовете на неговия правен екип да го посещават почти осем часа на ден и по този начин да може да избегне мизерните условия на килията си и да седи в помещението, определено за адвокатски срещи. Жената видимо не носела никакви папки и била облечена небрежно. Гостуващият адвокат каза, че през онзи ден не е виждал никой от другите адвокати на Епщайн, освен мистериозната жена. Режимът на посещенията за адвокатите на Епщайн бил необичаен, тъй като затворниците \"се срещат с адвокатите си при необходимост\", добави той. За всеки друг адвокат би било трудно да монополизира стаята за интервю всеки ден. Епщайн обаче можел да си позволи да плати на адвокатите си часове наред да са в тази стая с него. \"Мисля, че жената е била там, за да се грижи за него и да го държи извън килията му, просто да му прави компания по осем часа на ден, нещо, което не би трябвало да е така\", каза адвокатът за неизвестната посетителка. 66-годишният милиардер беше намерен мъртъв на 10 август в килията си в столичния наказателен център в Манхатън, където очакваше да бъде съден по федерални обвинения за трафик на секс. Официален доклад за аутопсията, публикуван от криминалистиката в Ню Йорк, потвърди, че финансистът се самоубил чрез обесване. По-рано беше съобщено, че криминалните анализи са открили фрактури във врата на Епщайн.", "date": "2019.08.19", "title": "Епщайн прекарал часове с млада жена в залата за адвокати на затвора"}
{"url": "http://www.classa.bg/%D1%81%D0%B2%D1%8F%D1%82/item/399013-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B7%D0%B0-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B6%D0%B5%D0%BD%D0%B8%D1%82%D0%B5", "text": "Дъщерята и съветник на американския президент, Иванка Тръмп, наскоро включи Колумбия в турнето си в Южна Америка, в което тя планира да посети Парагвай и Аржентина, за да насърчи глобалното развитие и просперитет на жените. Вицепрезидентът на Колумбия, Марта Лусия Рамирес, потвърди новината и обясни, че Иванка ще пристигне в страната на 2 септември, съобщава El Espectador. Сред целите на това посещение е създаването на „стратегически съюзи между двете страни за постигане на програми за развитие, насочени към обучение, финансиране и насърчаване на жените да просперират трудово и икономически.\" В тази връзка Иванка е изразила пред Рамирес своя интерес към проекти, включващи плантации на какао, палми и авокадо за създаване на работни места, които да позволят на колумбийските жени да постигнат финансова автономия. „Когато упълномощаваме жените, процъфтяват общностите и процъфтяват страните\", каза Иванка, цитирана от Канал 1. Най-голямата дъщеря на президента Тръмп и Рамирес се срещнаха в Белия дом, за да разговарят за „предприемачеството и овластяването на жените и, наред с други въпроси, за борбата с незаконните наркотици\". Освен това колумбийският вицепрезидент отправи покана да посети страната и „да опознае реалността на жените там\". \"Впечатлен съм от готовността, която Иванка Тръмп показа да работи ръка за ръка с нас по въпросите, които повдигнахме\", каза Рамирес.", "date": "2019.08.19", "title": "Иванка Тръмп ще посети Колумбия през септември, за да подкрепи жените"}
{"url": "http://www.classa.bg/%D1%81%D0%B2%D1%8F%D1%82/item/399016-facebook-marketplace-%D0%B4%D0%B8%D0%B2%D0%B8%D1%8F%D1%82-%D0%B7%D0%B0%D0%BF%D0%B0%D0%B4-%D0%BD%D0%B0-%D0%BE%D0%BD%D0%BB%D0%B0%D0%B9%D0%BD-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0", "text": "Facebook е създала онлайн пазар, в който потребителите могат да видят всички велосипеди, къщички за птици и коли, които се продават в близост до тях, но и имената, профилните снимки и местоположението на купувачи и продавачи, пише Wall Street Journal. Той е толкова популярен, че над един на всеки трима души в САЩ го използва всеки месец, твърди компанията. Тъй като Facebook е създадена като платформа за хора, които се познават, нейният Marketplace, поне на теория, оперира по презумпцията, че от другата страна на всяка онлайн сделка стои реален човек от мрежа от приятели и профил със своя история в социалната мрежа. Но опитът на много хора, които използват онлайн магазина, показва, че това пространство създава фалшиво усещане за сигурност и се превръща в плодотворно място за измами и злоупотреби.     Някои купувачи твърдят, че търговците във Facebook променят цените на стоките, предлагат откраднати или фалшиви продукти, или става дума за измамници, които използват по няколко профила. Продавачите пък се оплакват, че понякога се сблъскват с измами при плащанията или пък никой не се появява на уговорената среща за предаването на продукта. Проблемните играчи понякога изчезват, след като блокират жертвата си - функция, която пречи да се види профилът им. Освен това Facebook Marketplace позволява на купувачите и продавачите да слагат ревютата си в частен режим, което според много хора пречи на изпълняването на целта за създаване на общност от даващи оценка хора и изграждане на доверие. Робърт Парсънс, полицай от САЩ, твърди, че случай с продажба през Facebook Marketplace в неговия град в крайна сметка завършил с въоръжен грабеж. Подобни инциденти са принудили полицейските служби в САЩ да отворят офисите си, като сигурни места, на които хората да правят своите Facebook сделки. “Криминални лица го превърнаха в място, от което могат да получат достъп до жертвите си”, коментира Парсънс. “Само защото някой има профил във Facebook, това не значи, че това е човекът, с когото си говорите”. Във форумите за съдействие Facebook съветва потребителите, които са станали жертва на престъпление, да се обърнат към органите на реда или да подадат сигнал за проблемния профил в социалната мрежа. Facebook посочва още, че потребителите могат да преценят кой профил от колко време се ползва и дали имат общи приятели с него. “Непрестанно работим по това да направим Marketplace възможно най-безопасно и надеждно място за покупка и продажба”, коментира говорителка на компанията. \"В крайна сметка това са трансакции между реални хора и макар да сме взели сериозни мерки и да даваме съвети, за да опазим хората, никоя система не е перфектна\".  При първоначалното пускане на Marketplace през 2016 г. Facebook трябваше да се извини, защото беше позволила в платформата да се предлагат наркотици, оръжия и диви животни. Компанията обясни, че става дума за технически проблем със системата ѝ за идентифициране на публикации, които нарушават нейните политики. Но Marketplace все още позволява на търговците да предлагат неща, които обичайно не се допускат в други подобни платформи, като останки от храна, използвани гримове и други. От компанията посочват, че използват машинно самообучение, за да засичат и блокират продуктите, които нарушават политиките. Потребителите пък имат правото да обжалват подобни случаи или да подават сигнали, ако Facebook погрешка блокира продукт или пропусне нещо важно.   ", "date": "2019.08.19", "title": "Facebook Marketplace: Дивият запад на онлайн търговията"}
{"url": "http://www.classa.bg/%D1%81%D0%B2%D1%8F%D1%82/item/399014-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%8F%D0%B4%D1%80%D0%B5%D0%BD%D0%BE-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B0%D1%80%D1%81,-%D0%B7%D0%B0-%D0%B4%D0%B0-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D0%B1%D0%B8%D1%82%D0%B0%D0%B5%D0%BC", "text": "Изпълнителният директор на SpaceX Илън Мъск отново предложи чрез своя акаунт в Twitter да \"бомбардира Марс\" и дори създаде две рекламни тениски, които подкрепят идеята му за изстрелване на ядрени бомби на червената планета, за да направи повърхността му обитаема за хората.   През 2015 г. по време на интервю за предаването „Късното шоу със Стивън Колбърт\" магнатът вече беше обсъдил идеята си за взривяване на ядрени бомби на полюсите на Марс.   Според неговата теория атомните експлозии биха изпарили водата, която в момента е в капан в леда на полюсите на планетата, освобождавайки CO2 в атмосферата и по този начин създавайки парников ефект върху Марс, който би могъл да помогне за колонизирането му.   Някои учени обаче не са съгласни с теорията на Мъск. През 2018 г. двама изследователи проучиха възможността за използване на въглероден диоксид за тераформиране на червената планета и заключиха, че това няма да е възможно с технологията, която имаме в момента.", "date": "2019.08.19", "title": "Илън Мъск предлага ядрено бомбардиране на Марс, за да го направи обитаем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398998-%D0%B2-%D1%81%D0%BA%D0%BE%D0%BF%D0%B8%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%B8,-%D0%B2-%D1%81%D0%BE%D1%84%D0%B8%D1%8F-%D1%82%D1%8A%D1%80%D1%81%D1%8F%D1%82-%D0%BE%D1%82%D0%B3%D0%BE%D0%B2%D0%BE%D1%80%D0%B8", "text": "Едва ли има българин, който да не знае „Що ми е мило и драго, мамо, во Струга града дюкян да имам”. Пее се по сватби и кръщенета, пее се, когато душата има повод за празник. Днес в Струга трудно се чува реч на „нашия език”, дюкяните са предимно на македонски граждани от албанския етнос, а знамената, които се веят са албански. В Охрид, както обикновено през лятото, гостите са в пъти повече от жителите на града и българска реч се чува едва ли не на всяка крачка. Не всеки българин помни, че в нашата история Охрид се е наричал „българският Ерусалим”, но все още се срещат на почетна възраст охридчани , които като разберат, че идваш от София казват с умиление ” а, от царското село, значи”. Няма начин да не се усмихне човек и да не си помисли, че онова с „манипулирането на историята”, с „наслоената омраза” от десетилетия към де-що има българско не е дело на редовите люде, на хората, които не искат друго, а да си живеят мирно и спокойно, в добруване и разбирателство. То е дело на елити, които не са само в Скопие. Елити, които са заети предимно с мании за власт и пари или имат други специфични интереси. А те се получават „не по божи закони”, уверявят ни местни. И се гневят, че минарето на прословутата „Али паша джамия” се строи без официално решение на власт. Сянката й, споделят под сурдинка, засяга достойнството на православните. Джамията е в историческия център на града, построена през 15-ти век върху православен храм „Св.Никола”, а той от своя страна е заел мястото на раннохристиянска черква от 4-ти век. Преди 100г минарето на джамията е била разрушено и всеки може да се досети защо тогава. Но днес някой е решил да възстанови джамията като действащ мюсюлмански храм, а не като Мемориален център на цивилизациите, както настояват православните охридчани. Те винаги са били толерантни хора, познато ни е. Уверяват ни, оглеждайки се, че и минаретао е жертва на политиката „яз на тебе минаре, ти на мене гласови”, което осигурявало поддръжка за коалиционното правителство на премиера Зоран Заев /СДСМ/ в Скопие. Огорчението на охридчани стига до там, че с болка говорят как минарето щяло да стане символ на Охрид. „Като при Струга, брат, вервай ми”. казват на чаша „жолта ракия”.     На този етап обаче минарето някак е минало на заден план, защото целокупното гражданство е заето да следи аферата „Рекет”, в която някак между другото се преплита и българска връзка. Оказва се, че и настоящата власт, по-точно висши чиновници в Скопие са били подслушвани и чрез малкия италиански вестник, близък до управляващата партия „Лига” в Рим, „Ла Верита”, до Повардарието стигат информации, че бизнесмени, политици, магистрати в Скопие са замесени в корупционни практики. Някой си Боян Йовановски /Боки 13/ изнудвал за сума 1.5 млн евро Йордан /Орце/ Камчев, богат бизнесмен, задържан под стража за близки връзки и подозрения в незаконни действия с експремиера Никола Груевски. Солидната сума щяла да осигури освобождаването му от затвора, а в разговорите се чувало името не само на ръководителя на спецпрокуратурата Катица Янева, но и на премиера Зоран Заев. Той пък бил споменат като близък и запознат със случая. Скандалът е чудовищен, защото още не е забравено как Зоран Заев дойде на власт след оповестяването сред обществеността на нерегламентирани действия на експремиера Груевси и негово обкръжение при управлението на държавата само до преди 2 години. Разбира се, че Зоран Заев опровергава твърденията за подобни намеси, но реакциите му издава загуба на контрол върху поведение в екстремна ситуация. А ситуацията наистина е такава, защото не само опозицията в лицето на ВМРО-ДПМНЕ използва случая, за да иска оставки и предсрочни избори, но нейни представители наричат управляващите „банда престъпници”. Привържениците на опозицията са на мнение, че „изявленията на Зоран Заев отразяват психическото му състояние, той е отчаян и нервен, губи почва под краката си и не е в състояние да решава бъдещето на гражданите и страната”. Така се говори опозиционно, но всъщност ситуацията не е в полза на управляващите. Те съзнават, че или ще трябва да се справят със създаденото положение, или ще напуснат властта. Безславно, както убеждават от ВМРО-ДПМНЕ. В случая обаче българската връзка се споменава не случайно. Орце Камчев е онзи бизнесмен, който българското правителство предложи за почетен консул при малката ни съседка, а управляващите отклониха тази кандидатура.Зад кулисите се говори, защото е бил близък на експремиера Груевски, чието мнение често се чува и до днес от Будапеща. Зоран Заев в гнева си след неочакваната атака с аферата „Рекет”, в която Катица Янева призна, че се чува на записите нейния глас, наистина „губи контрол и не се държи като премиер с достойнство”. Думи като „със сигурност няма да позволя на няколко престъпници, суетен журналист и един педераст да свалят това правителство” наляха масло в огъня. Взривиха се не само привържениците на ЛГБТ-общността. Социалните мрежи искат публично извинение и поемане на отговорност пряко пред народа. Когато казва, че ”дошъл съм на власт по волята на гражданите, борейки се за свобода, демокрация, върховенство на закона и за нормална държава”, Зоран Заев не успява да омиротвори обществеността. Защото тя настоява за яснота по случая, за поемене на отговорност за незаконни деяния и доказателства, че „тази власт не е като предишната”. Да, ама настроенията сред редовите македонци определено са в посока „ и тия са като ония”. Видно е от пръв поглед. Сигурно затова и на Запад призивите са „да се направи задълбочено разследване и се накажат виновните”. Същото казва и външният министър на Финландия, Тути Тупураинен, която след среща с Буяр Османи, вицепремиер на Северна Македония, е категорична, че „случаят „Рекет” е тест за правова държава”. Финландия е настоящият председател на ЕС, а Буяр Османи е в Хелзинки определено с цел агитация през есента да се постави началота на преговорния процес за членство на страната в ЕС. Иначе правителството в Скопие ще има още повече проблеми, няма спор. В същото време расте недоволство сред македонското общество и заради факта, че в Северна Македония средната заплата е най-ниската на Балканите, 413 евро, че само през 2018г 25 хил граждани са напуснали страната на път за Западна Европа, което е 2.1% от цялото население. Все повече къщи по села и градове остават празни, защото след младите и старите отиват при тях. Няма кой да се грижи за възрастните, а в Повардарието все още е запазено патриархалното чувство за признателност към родители и деди. Заминават и православни, заминават и албанци, въпреке че си говорят на „вие и ние” , което е ярко доказателство за голямото разделение сред македонското общество. Независимо, че Тирана обяви намерие да дава албанско гражданство на всеки от Северна Македония, който го поиска. За Косово е повече от ясно. Да му мислят Черна гора и Босна и Херцеговина. Иначе някои у нас казват, че идеята за „Велика Албания” била отживелица. Може, ама нещо зачестиха амбиции, макар и като начин за решаване на вътрешни проблеми. На всичкото отгоре в Скопие може да се чуе, че вече никой не търси български паспорт, за да замине на работа в Европа /сякаш ние не сме Европа!/, защото „в Германия ни взимат на работа само с наш паспорт и няма проблем”. Спорно е дали е истина или просто начин за запазване на малко провинциално достойнство, но „работата”, както и на нас ни е известно, в повечето случаи е онази, която самите германци не желаят да вършат. И в Северна Македония медсестрите вече са кът, а лекарите ги следват по пътя към страните от ЕС. В цялата суматоха от скандали и подозрения правителството обяви решение за поставяне на нови табели на паметниците из цяла Северна Македония, които да указват, че са част от древната елинска история. Това е в изпълнение на условия от Преспанския договор между Северна Македония и Гърция. Да, ама триезичните табели на съответните паметници, най-вече на Александър Македонски, само след часове са премахнати, стъпкани на земята и няма информации кой и кога го е направил. Набързо служби нескопосано залепват отново табелите, а лепилото тече и гражданите се подхилват със задоволство. Обявено е ново решение тези паметници да бъдат под засилен надзор, за да се пречи на премахването на табелите. Още работа за общинските служби. И то докато повечето граждани в Северна Македония не приемат и решението за премахване от всички обществени места на т.н. „Звезда от Вергина”, включително от гербовете и знамената. Предвиждали се солени глоби за неизпълнение на решението. Какво ли ще направят в Щип, където Звездата от Вергина /слънцето от Кутлеш/ е символ на града? Щип е университетски град, а университетът носи името на Гоце Делчев. Той е бил учител в града. Познайте по какъв предмет! Само дето ние още не можем да го поделим този наш исторически национален герой-революционер, роден в днешна Гърция в град Кукуш, наричан от гърците вече Килкис. То от Кукуш в София има част от българска фамилия, напуснала града след издевателства на гърците през 1913г, но единият от братята останал в родното място, вторият повел семейството си към Отечеството-майка, а най-малкият се запътил към Скопие, защото там бил „уйката”. Сега наследниците си общуват без проблеми, но едните са гърци, другите българи, а онези от Скопие свенливо казват, че са македонци. Балканска съдба или по-скоро българска. Историята ни е пълна с трагедии, повечето чисто човешки. Но и днес има ситуации, които изглеждат трагично. Как ще излезе София например от дилемата Гоце Делчев, създадена след последното заседания на съвместната комисия по договора ни за добросъседство и сътрудничество с тогава Р Македония? Нещо с искането на премиера Борисов въпросът да се реши до октомври, изразено при поднасянето заедно със Зоран Заев на венец на гроба на Гоце Делчев в Скопие на 2 август, Илинден, има засечка. Мъгляви са обясненията на управляващите в Скопие, а членовете на комисията от страна на Северна Македония уверяват, че спазването на такъв срок е невъзможно. Така е между роднини, трудно се намира консенсус. Без значение, че нашият щеф на ГЩ е на посещение при колегите си в Скопие, а външният ни министър е в Струмица за откриване на многофункционален социален център, реконструиран и обновен с българско финансиране в размер на 270 хил лв. Добро дело в стил „мека политика”. Само дето не е ясно как ще се възприема в напрегнатата политическа обстановка в Северна Македония. Реализацията на проекти като фестивали, културен обмен, изграждане на спортни съоръжения или мостове, детски градини и т.н. би могло да има ефект срещу т.н. език на омразата, ако се прави ненатрапчиво, без фанфари и натякване, защото знаците не само лесно се разчитат. Често се и преиначават и имат обратно звучене. Не всички в Северна Македония са като старите охридчани. Иначе построяването на модерен път между Струмица и граничен пункт Ново село би трябвало да се приветства и насърчава. А ако най-после Повардарието има въможност да гледа и българска телевизия, а не само т.н. чалга-канали, тогава нещата могат и да се „натъманят” , както се изразяват и от двети страни на границата. Всъщност въпросът е София как ще отиграе топките с поредицата скандали в Скопие, в които се споменава и България. Бурим Рустеми напромер, обвинител от спецпрокуратурата на Северна Македония, е разпитван по дело за „Пощенска банка” и то във връзка с операция „Рекет”. Поне така пишат медии в Скопие. А Орце Камчев, казват, че бил „уведомил българските власти” за случващото се с него по аферата „Рекет”. Явно наистина Скопие трябва да докаже, че е правова държава. А ние да намерим онзи път към македонските сърца, който ще ни осигури добруването и съвместното съществуване в мир и благоденствие. Мечти? Празни надежди? Може, ама те умират последни, както се знае.    ", "date": "2019.08.19", "title": "В Скопие скандали, в София търсят отговори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398999-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%8F%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA", "text": "Историята на 35-годишния Джеръми Мийкс прилича на истинска приказка. След като излежа две години и три месеца в затвора, той неочаквано се сдоби със световна слава и се превърна в истинска звезда.    В допълнение към титлата „най-красивия престъпник“ и договорите с известни дизайнери, Джеръми се обзаведе и със заможна булка. Любовната му афера с наследничката на модната империята Topshop Клоуи Грийн се превърна в най-обсъжданата тема в цял свят.        След като интимните му снимки с младата богаташка станаха публично достояние, съпругата му Мелиса, от която Мийкс има син, поиска развод.  През май 2018 г. Джеръми и Клоуи се сдобиха със син. Изглежда че радостното събитие не е успяло да укрепи връзката им. Наскоро медиите съобщиха, че Клоуи е зарязала красавеца и дори вече му е намерила заместник.     В момента щерката на милиардера Филип Грийн се забавлява с ново гадже, но предпочита да не коментира причините за раздялата си с Мийкс, когото доскоро наричаше най-прекрасния мъж в живота си.        \"Двамата се разделиха преди около 2 месеца, но продължават да общуват помежду си\", твърди анонимен източник, цитиран от US Weekly. Той добавя, че Джеръми и Клоуи търсят купувач за жилището си в Лондон.        Оказва се, че красавицата изобщо не си губи времето. На 10 август 28-годишната богаташка бе заснета да отмаря на яхта в компанията на италианския спортист Ромми Джани. Двамата не крият чувствата си и не спират да се прегръщат.  Източници, близки до Грийн и Мийкс, споделят, че кризата в отношенията им е започнала преди известно време. През май най-красивият затворник пропусна първия роден ден на сина си, за който цялото семейство се бе събрало на лъскаво парти в Монако.   По думите на запознати, това е обидило Клоуи страшно много.    Феновете обаче предполагат, че за раздялата им са виновни родителите на богаташката. Филип Грийн, чието състояние се оценява на 3,6 млрд. долара, едва ли е бил във възторг, че дъщеря му се среща с бивш пандизчия.        Все още не е ясно при кого ще живее синът им след раздялата. Към момента момчето е при майка си и вижда баща си много рядко.   Джеръми Мийкс стана световна сензация през 2014 година, след като тогава 30-годишният престъпник беше арестуван за поредица от въоръжени грабежи с трима други членове на престъпна група.   След ареста полицията в калифорнийския град Стоктън публикува неговата снимка във Facebook. За броени часове тя беше харесана десетки хиляди пъти, а Джеръми, наречен \"дявол с ангелски очи\", получи титлата „най-сексапилният престъпник в света\". След като снимката му попадна в социалните мрежи, жени от цял свят започнаха да му изпращат писма и да му се вричат във вечна вярност", "date": "2019.08.19", "title": "Най-красивият престъпник"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399000-%D0%BC%D1%8A%D0%B6-%D0%BF%D1%80%D0%B5%D0%B6%D0%B8%D0%B2%D1%8F-%D0%BA%D0%BB%D0%B8%D0%BD%D0%B8%D1%87%D0%BD%D0%B0-%D0%B8", "text": "Жител на Тексас в САЩ разказа как е оцелял, след като е изпаднал в клинична смърт, когато е бил на 17 години. Историята му е цитирана от Daily Express.   Мъжът се казва Дъглас. Когато бил млад, той страдал от безсъние, но в същото време пиел алкохол. Веднъж лекарите му предписали мощни лекарства, които обаче не били съвместими с алкохола.  В резултат на това, след като изпил хапчетата, тялото на Дъглас не издържало и сърцето му спряло за няколко минути. Лекарите обаче успели да го реанимират.     Според мъжа през това време целият му живот минал пред очите му. След това той видял тунел пред себе си с ярка светлина в края, която го привличала. В същото време Дъглас си спомня, че е видял тялото си да лежи на пода, докато вървял по тунела. Освен това той почувствал вътрешен мир. Дъглас добавя, че в края на тунела той се срещнал с Исус Христос, който му казал да се промени, за да „стигне отново до тук“.   В отговор мъжът не пожелал да си тръгне, но Спасителят му казал, че „времето му още не е дошло“ и че трябва да се върне и  да разкаже на хората за себе си. След това Дъглас се събудил обратно в тялото си. След този инцидент мъжът станал силно религиозен.", "date": "2019.08.19", "title": "Мъж преживя клинична и ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399001-%D0%BF%D0%B0%D0%B9%D0%BD%D0%B5%D1%80-%D0%B7%D0%B0%D1%87%D0%B5%D1%80%D0%BA%D0%BD%D0%B0-%D0%BF%D1%80%D0%B5%D1%81%D0%BB%D0%B0%D0%B2%D0%B0", "text": "ериозен гаф допусна ведомствената телевизия на компания „Пайнер“ „Планета“. Продуцентите на Преслава я забравиха, а вероятно на нея никак не й е станало приятно.    Чалга звездата празнува имен ден на 15 август, но от фирмата пропуснаха този факт. Честитиха на останалите изпълнители от каталога си, но не и на най-голямата си звезда.     На 15 август Преслава празнува своя имен ден, защото официално смени името си от рожденото Петя на Преслава. Информацията за новото й име бе водеща за повечето светски сайтове тези дни, а през целия ден певицата не спря да пуска в инстаграм мили пожелания от свои фенове по случай празника, пише \"Хотнюз\".     Поздравления Преси получи и от сестра си, която също е певица във фирмата, която се оказа единствената неразбрала, че младата майка има сериозен повод за почерпи. В официалните поздравления към имениците вчера от телевизията честитиха на Мария и още четири певици, но не споменаха и дума за Преслава. Това със сигурност не се е харесало на именитата изпълнителка, която освен на новия си нос, държи и на новото си име.", "date": "2019.08.19", "title": "Пайнер зачеркна Преслава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399002-%D0%BB%D0%B0%D0%BD%D0%B0-%D0%BD%D0%B0-%D1%80%D1%83%D1%81%D0%B5%D0%B2-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Половинката на известния български кечист Александър Русев - Лана стана обект на критика от фен в социалните мрежи, който я нападна заради разголването й пред фотообектива.    Блондинката се пусна по бански във видео, а той й препоръча да \"се позагърне малко от уважение към себе си\". Кечистката изригна гневно и му отвърна подобаващо.   \"Здравей, приятелю, имам максимално уважение към себе си и затова не позволявам на мъже като теб да ми казват как да се обличам и какво да говоря. От векове правите това и казвате на жените как да се обличат и какво да правят. Стига с това. Мое човешко право е да правя онова, което искам\", написа тя. Междувременно в САЩ се засилват слуховете, че Лана и Русев ще се оттеглят от Световната федерация по кеч и ще се съсредоточат върху странични проекти, използвайки натрупаната досега популярност.", "date": "2019.08.19", "title": "Лана на Русев се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399003-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%B0%D0%B2%D0%B3%D1%83%D1%81%D1%82", "text": "Очакват ви обещаващи проекти, за които трябва да се заемете веднага. Успехът, както и печалбата, ще бъдат високи. Вероятността за кавги е минимална, но мекотата и гъвкавостта в общуването няма да навреди. Чрез сила, ще трябва да изграждате отношения с човек, от когото зависи вашата позиция в екипа. Пътуванията отложете за началото на септември. Препоръчва се да разчитате на интуицията си, ако ситуацията във финансовата сфера се окаже твърде сложна. Обмислете всичко в ума си, след това го изложете на хартия и едва тогава вземете решение. Изгодни оферти ще дойдат вечерта, не се отказвайте от тях. Възможно е запознанство човек, с когото ще ви бъде леко и добре заедно. Очакват се добри перспективи, както в работата, така и в личния живот. Разгледайте внимателно, какво ви предлагат партньори или приятели. Фантазиите в любовта са уместни, но не до такава степен, че да живеете само с тях. Отделете време, за решаване на финансови и правни проблеми, за да не затънете в последствие в тях.   Очаква ви наситен личен живот, който временно ще засенчи работата и кариерата. Вие отдавна искате да посветите време на себе си, затова вземете това, което заслужавате. Ще се появят нови възможности за самореализация и попълване на знанията. А, един приятел ще ви помогне да се отвлечете от решаването на финансовите проблеми, доверите му се и не спорете. Трябва да споделяте интересите си с тези, с които работите. Строгостта към себе си, ще позволи да се измъкнете от финансовите проблеми. В сферата на любовта, ще трябва пълно себе отдаване - това е много важно. Ако действате твърде настойчиво, ще загубите разположението на избраника. Едно пътуване, ще ви донесе печалба. Препоръчително е да сложите край на стара връзка, за да не се измъчвате с подозрения и съмнения. Отворете сърцето си за всичко ново и искрено се погрижете за състоянието на своята душа. Ситуацията във финансовата сфера е твърде сложна, но не взимайте кредити. В екстремни случаи, е позволено да заемете малка сума от близък роднина. Ще трябва да работите интензивно върху себе си, за да получите това, за което мечтаете. Не прекалявайте с анализирането на нова информация, почивайте си. Не са изключени заболявания, на базата на нервно пренапрежение. В любовта пазете това, което имате. Ако това е любов, а не игра, тогава вече сте получили бонус от съдбата. Очаква ви напрегната работа, спешни командировки и много претенции от шефовете. И за какво ви е всичко това? Не питайте, а спокойно изпълнявайте задачите. Прекрасен ден за спортуване, плуване и търсене на ново хоби. Семейната атмосфера, ще има положително въздействие върху всичко, което се случва в сърцето ви.   Ще научите нещо неизвестно, което ще ви потопи в истински шок. Но то ще е много приятно, така че не се притеснявайте. Неблагоприятен ден за пазаруване, инвестиции и работа с документи. Ако сте планирали почивка или пътуване, смело изпълнявайте плановете си. Не потискайте чувствата, а дайте свобода на емоциите и страстта. Препоръчва се да започнете да спестявате, за да не останете без пари. Вие така харчите, че дори богатите ви завиждат. Прехвърлете забавлението с приятели за друг ден, днес се ограничете до закупуване на храна и домакински вещи. Благоприятно ще бъде пътуване от романтичен характер, с любимия човек. Трябва да слушате повече, а не да говорите безспир. Възможно е някой да каже по ваш адрес нещо обидно, но вие се сдържайте. Още повече, че вие самите имате остър език. Препоръчително е да балансирате храненето, да ходите пеша и да се запишете за йога. Е, ако имате много натрупани килограми, веднага тръгнете на фитнес.   Днес не сте застраховани от обиди и кавги, затова по-малко общувайте с другите. Изберете самотата, общуването с природата и мислите за живот. Всичко това ще бъде от полза, ако нервната ви система се е разклатила. Трябва да се доверите на любовта, така че да не повторите минали грешки.", "date": "2019.08.19", "title": "Дневен хороскоп 19 август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399004-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BD%D0%B4%D1%80%D0%B5%D0%B9-%D1%81%D1%82%D1%80%D0%B0%D1%82%D0%B8%D0%BB%D0%B0%D1%82", "text": "  Нечестивият Максимиан (1), който управлявал източната част на Римската империя, повдигнал повсеместно гонение срещу християните. По това време в Сирия имало един военачалник на име Антиох, човек с жесток характер и най-ревностен служител на идолите, дишащ заплахи и смъртни присъди за вярващите в Христа. Императорът му предал властта над цяла Сирия и му наредил да подложи на мъчения и смърт християните, за което бил предоставил на разпореждане значителен брой хилядоначалници с подчинените им римски войски. Сред всички хилядоначалници, като цвят на лилия сред тръни, бил последователят на Христа, Андрей, който отначало пазел в тайна святата вяра в Христа, но после, когато настъпило времето, я показал пред света, като открито пред всички изповядал Христовото име. Макар и да не бил още кръстен, но с твърда вяра хранел в сърцето си гореща любов към Христа, като се отклонявал от всяко неугодно на Бога дело и ревностно извършвал дела, съгласни с Божията воля. Заради това благочестие Бог му дарувал необикновено мъжество и храброст в битките, така че нямало равен на него в цялата римска войска. Не един път удържал блестящи победи над враговете и се ползвал сред воините с голяма слава и почит, повече от другите пълководци.     Веднъж многобройни полкове на персийската войска внезапно нападнали Сирия, като повдигнали война против Антиох. Поради ненадейното нападение на персите Антиох изпаднал в голяма тревога. Като си спомнил за доблестния хилядоначалник Андрей, той спешно го извикал, възложил му главното командване на войската и го нарекъл Стратилат, тоест - старши началник на военачалниците. Заповядал му да настъпи с войските срещу нападналите страната врагове и да спре придвижването им, като му казал: - Твоето мъжество и храброст на война са известни не само на мене, но и на самия император. Ето защо те удостоих с такова високо звание. И така, аз възлагам на тебе тази ненадейно възникнала война. Вземи войската, началствувай вместо мен и се постарай да увеличиш славата, която имаш. Като приел това поръчение, Христовият воин свети Андрей, не заради лична слава, но за слава на името на Господ Иисус Христос, пожелал да излезе срещу враговете с подобаваща доблест. Като се уподобявал обаче на древния Гедеон (Съд. 7:1), той си избрал от многобройната римска войска неголям брой воини, като добре знаел думите на светия цар Давид, че “не на конската сила Той гледа, нито към бързината на човешките нозе благоволи; Господ благоволи към ония, които Му се боят, към ония, които се уповават на Неговата милост” (Пс. 146:10 - 11). Изборът на свети Андрей паднал върху тези, които му посочила Божията благодат с тайнственото действие на вдъхновението на сърцето му. С тях той излязъл срещу враговете. Като видял твърде внушителните сили на противника, които като скакалци нападнали Сирийската област, свети Андрей започнал да насърчава воините си за мъжествена борба, та при своята малочисленост да не се уплашат от многобройната персийска войска. И тъй като всичките му воини се покланяли на идолите и нито един от тях не бил още християнин, той им предложил да познаят Единия, всемогъщ и страшен на война Бог, Който оказва всесилна помощ на вярващите в Него. Свети Андрей им казал: - Братя и другари мои! Сега вие на дело можете да се убедите, че езическите богове са бесове. Бидейки самите те безсилни, никому не са в състояние да помогнат. Но има Един истински Бог, на Когото аз служа, Който е сътворил небето и земята. Той е всемогъщ и бързо изпраща помощ на всички, които Го призовават, прави ги силни на война и обръща враговете им в бягство. Ето, както виждате, срещу нас идват многобройните полкове на врага, които по своята многочисленост са много по-силни от нас. Но ако вие отхвърлите вашите суетни богове и заедно с мене призовете Единия, истинския Бог, веднага ще видите, че враговете ще се разпръснат пред вас, както изчезва дим или прах. Когато светият казал това, всички воини, които били с него, повярвали на думите му и като призовали на помощ Христа Бога, смело се хвърлили срещу враговете. Станала гореща битка и воините на свети Андрей удържали блестяща победа, тъй като поради вярата и молитвите на светеца в помощ им се явила невидима сила отгоре, която всяла страх в персийската войска и я привела в объркване. Те отстъпили и се обърнали в бягство, а римската войска, предвождана от свети Андрей, ги преследвала и посичала с мечовете си, както се косят класовете със сърп. По такъв начин, с помощта на Христовата сила, станала славната победа на римляните над персите. Когато враговете били прогонени, всички воини, които били със свети Андрей, при вида на тази неочаквана победа, удържана с помощта на Христа, повярвали в Него, а свети Андрей започнал според силите си да ги утвърждава във вярата, като им разяснявал правилния път, водещ към спасението. Като се върнали тържествено от войната, свети Андрей и неговите воини влезли в град Антиохия, увенчани със слава. Междувременно някои от завистливите военачалници, като завидели на доблестта и славата на свети Андрей, направили донос срещу него пред Антиох, като му съобщили, че стратилат Андрей почита разпнатия Бог. Като чул за това, Антиох силно се разгневил и изпратил при него няколко мъже началници с военно звание, за да узнаят, вярно ли е това, което говорят за него. Като узнал, че действително е така, Антиох отново изпратил хора отчасти с увещания, а отчасти със заплахи и напомняне за нетърпимостта му към християните. Накрая наредил на пратениците да кажат на свети Андрей: - Ти добре знаеш на каква мъчителна смърт предадох сина на Полиевкт, Евтимий, а заедно с него и много други последователи на християнската вяра. Никого от тях не пощадих. На какво разчиташ след всичко това и на какво се надяваш, като въздаваш божеско почитание на Човека, Който е бил разпнат на кръста? Когато пратениците на Антиох дошли при свети Андрей и му предали тези думи, той им отвърнал в отговор: - Думите на Антиох повече ме ободряват, отколкото да ме плашат: понеже, ако тези, за които той ми напомня, са били предадени на жестоки мъчения и са станали негови победители и с мъченически венец са се представили пред Христа Бога, то защо и аз, заедно с тях, да не се удостоя с наследие в Неговото царство? След като съобщили на Антиох отговора на свети Андрей, той се преизпълнил с ярост срещу него и изпратил воините си със заповед да го вържат и да му го доведат. Като седнал на съдийското място, той наредил на светеца открито пред всички да обяви желае ли да се подчини на царската заповед, или възнамерява да служи на своя Бог. Като стоял на мястото на нечестивото съдилище, пред лицето на ангелите и хората, светецът с висок глас смело изповядал Христа за истински Бог, а себе си - за Негов раб. След това мъчителят заповядал да донесат меден одър и силно да го нагорещят, за да опече на него Христовия воин. Когато нагорещили одъра дотолкова, че от него изскачали искри, Антиох казал на мъченика: - Андрей, ти много се потруди на воинската служба, затова е редно да си починеш на това легло. Като не дочакал палачите да го вземат, светият мъченик незабавно свалил от себе си одеждите и бързо легнал на одъра; и като лежал, се опънал като на мека постеля, мъжествено понасяйки изгарянето на тялото си. Като почувствал отначало болка, той започнал да се моли на Христа Бога да му изпрати бързо помощ. И действително, по Божие повеление, огънят незабавно загубил силата си и не можел да повреди на тялото на мъченика. В същото време Антиох заповядал да хванат и няколко други мъже от числото на воините на Андрей и да забият кръстообразно ръцете им към дървета, състоящи се от четири части. С насмешка ги разпитвал, приятно ли им е това? Като считали такова страдание за Христа твърде приятно за себе си, те казали: - О, ако можехме да се удостоим да бъдем подражатели на нашия Господ Иисус Христос, разпънат на кръстно дърво! След това мъчителят отново се обърнал към свети Андрей и го попитал дали достатъчно е наказан с огненото изгаряне и не желае ли да се отрече от Христа и да се обърне към почитание на боговете. На това мъченикът отговорил, че желае да претърпи докрай, понеже краят увенчава всяко започнато дело. Защото награда от Христа Бога получава не този, който добре е започнал, а този, който добре е завършил подвига си. Мъчителят Антиох заповядал да снемат свети Андрей от медния одър, а другарите му да освободят от дърветата и ги хвърлил в тъмница, като че за да им даде време за размишление, докато не се съгласят да се обърнат към боговете, но истинската му цел била да съобщи за тях на императора, тъй като не се решавал без знанието и съгласието му да предаде на смърт такъв доблестен и високопоставен мъж, като Андрей, и неговите другари. Император Максимиан, като получил и прочел донесението на Антиох, намерил за опасно да предаде открито на смърт този знаменит воин, а заедно с него и другите воини, показали такова необикновено мъжество, за да не би да произлезе вълнение и метеж във войската и да възникне поради това нова война. В отговор той написал на Антиох писмо, в което заповядвал да пуснат Андрей и дружината му, като ги освободят от затвора и смъртната присъда, но в същото време дал тайно нареждане на Антиох да почака известно време и изкусно да намери за причина някое друго тяхно престъпление и да ги накаже със смърт, ако те не се откажат от вярата си и упорито останат християни. При това да ги наказва, като че не заради вярата и да ги хваща един по един. Като получил от императора такова нареждане, Антиох незабавно освободил свети Андрей и другарите му от оковите и тъмницата и ги пуснал на свобода, при което им наредил да останат в предишните си звания. - Знам, че си чувал за Андрей, който беше хилядоначалник в императорската войска. Днес не само той е паднал в безумие, като не се подчинява на заповедите на императора, но и много воини е обърнал към същото безумие. Както чуваме, избягал е със своите съмишленици в киликийската област. Затова, в изпълнение на заповедта на императора, заповядай да хванат Андрей и всички, които са с него, и ги прати при нас. Ако решат да окажат съпротива или да избягат, нареди да ги избият. Като получил това писмо от Антиох, Селевк незабавно разпратил по цялата околност на Киликия пратеници да разузнаят за Андрей и воините му. Научил, че се намират в Тарс и сам се отправил натам с войска. Като предузнал с духа си, че вълците идват срещу Христовото стадо, свети Андрей помолил Тарсийския епископ, блажения Петър, и друг епископ от град Верея, на име Нон, който случайно се намирал в Тарс, незабавно да извършат над него и воините му светото тайнство Кръщение. Епископите веднага кръстили свети Андрей и цялата му дружина. Като приел свето Кръщение, свети Андрей заедно със сподвижниците си излязъл от Тарс в местността, наричана Таксанити, но не защото се бояли от смъртта, която, напротив, много желаели заради Христа, но изпълнявайки заповедта на Господа, изразена в думите: “А кога ви пъдят от един град, бягайте в друг” (Мат. 10:23). Скоро след това в Тарс пристигнал с въоръжени като за война воини Селевк. Като не намерил там Андрей и дружината му, той се разтревожил и дори изменил лицето си от гняв, а след това, като се изпълнил със страшна ярост, се отправил да преследва стадото Христово. Междувременно светиите напуснали предишното място и се насочили към пределите на Армения, към планината, наречена Таврос (3), а Селевк навсякъде ги преследвал, за да ги избие. Като минавали през различни местности на тази планина, светиите се озовали в тясно място, обкръжено от всички страни с отвесни като стени скали, към което можело да се влезе през единствен проход, като през врата в град. Тук свети Андрей се спрял с дружината си и зачакал убийците си, тъй като именно това място му било предсказано от Бога за мъченическа смърт на него и сподвижниците му. Тук свети Андрей се обърнал към дружината си със следните думи: Междувременно Христовият воин, свети Андрей, като узнал по Божие откровение за този коварен замисъл на нечестивците, тайно от Антиох и заедно с всички воини, повярвали в Христа (а те били около 2593 човека), отишъл в киликийския град Тарс (2) при епископа на този град - Петър, за да приемат свето кръщение от него, тъй като нито един от воините му, а и самият Андрей не били още кръстени. След известно време Антиох узнал за заминаването на свети Андрей и дружината му за киликийската област и изпаднал в голям и гняв и страшна ярост. Като се посъветвал с приближените си, изпратил на управителя на Киликия Селевк писмо, в което написал: - Приятели, братя и деца мои, “Ето сега благоприятно време, ето сега ден на спасение” (2 Кор. 6:2; ср. Исаия 49:8). Нека единодушно и твърдо стоим в любовта Божия, както ни е заповядал нашият Господ, и да не повдигаме ръка срещу преследващите ни, но да издигнем ръцете си в молитва към Бога и в благодарение на това, че Той ни даде да доживеем до това време, когато ще получим наследие с всички светии, пострадали за Него. И така, нека се молим на Бога, както се е молел светият първомъченик Стефан, когато иудеите го убивали с камъни, като казвал: “- Господи Иисусе, приеми духа ми” (Деян. 7:59), приеми душите на Твоите раби, които предаваме в Твоите ръце. Като казал това, свети Андрей застанал сред дружината си, вдигнал ръце и като обърнал взор към небето, започнал да се моли така: - Господи, Господи, велики и всесилни! Чуй молитвата на грешния и недостоен Твой раб и на всички, които са с мене, непорочно съхранили святата вяра в Тебе, приеми с мир нашите души, покрий ги с Твоето милосърдие и ни удостой с райските обители. Владико! На Тебе се молим още и за тези, които ще почитат паметта ни. Изпълнявай всичките им молби, които водят към спасение и заради молитвата ни бъди им Помощник във всичките им нужди. А на това място, където е пролята нашата смирена кръв за Тебе, нека има извор, който да подава изцеления и да прогонва нечистите духове. На всички, които ще идват тук, дай душевно и телесно здраве и ги запази от всяко бедствие, за да се свети и прослави на това място Твоето пресвято име, на Отца, Сина и Светия дух. Докато свети Андрей и дружината му се молели така на Бога, настигнал ги Селевк с воините си. Като извадили мечовете си и заскърцали със зъби, те като зверове се нахвърлили на Христовото стадо. Светите Христови воини, макар и да можели като опитни и храбри в боя да се защитят в това тясно място само с един изход, но подражвайки на своя Господ, като незлобливи агънца, се предали на заколение в ръцете на убийците си. Като преклонили колене, те протегнали шиите си под мечовете и воините на Селевк без всякакво милосърдие за кратко време ги посекли. И се проляла кръвта на светиите като вода, като ручей, течащ от това място, а душите им пък, с тържество влезли в радостта на своя Господ. Светиите пострадали в деветнадесетия ден на месец август, тогава неделен ден, в два часа следобед и на мястото, където се проляла мъченическата им кръв, незабавно бликнал извор с целебна вода. Избиването на светиите видели скрилите си на една скала споменати епископи, Петър от Тарс Киликийски и Нон от град Верея, понеже те със своите клирици следвали отдалече, като желаели да видят кончината им. Когато Селевк заедно с воините си тръгнал обратно, епископите, заедно с клириците си, дошли при телата на мъчениците и плакали над тях, а след това ги приготвили за погребение и с чест ги погребали на същото място. Те видели и извора, който бликнал по молитвите на светите мъченици, и като пили от него вода, познали целебната й сила, понеже един от клириците дълго страдал от нечист дух, но когато пил от извора, нечистият дух незабавно го оставил. След погребението на светиите епископ Петър не се върнал в Тарс, тъй като Селевк започнал да го търси, за да го убие, но заедно с всички отишъл в Исаврия. Междувременно околните жители, като узнали за целебния извор, започнали да идват при него и да донасят болните си. Те пиели вода, миели се и получавали изцеление от всякакви болести по молитвите на страдалеца за Христа Андрей и пострадалите с него свети мъченици и по благодатта на нашия Господ Иисус Христос, на Когото, заедно с Отца и Светия Дух, да бъде чест и слава сега, всякога и във вечни векове. Амин.  ", "date": "2019.08.19", "title": "Св. мъченик Андрей Стратилат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399005-19-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "335 г. - Далмаций е повишен в цезар и става управител на провинциите Тракия и Македония на Римската империя. 1356 г. - Стогодишната война: В Битката при Поатие: английската войска, предвождана от Едуард, Черния принц, нанася поражение на французите и взема в плен крал Жан Втори.   1478 г. - Леонардо да Винчи завършва картината „Мона Лиза\".   1783 г. - Във Версай е осъществен първият пробен полет с балон с животни на борда (овен, петел и патица).   1848 г. - Приключва строежът на първата международна железопътна линия между Страсбург и Базел.   1881 г. - Честър Артър става президент на САЩ, след убийството на Джеймс Гарфийлд.   1883 г. - Съставено е осмото правителство на Княжество България, начело с Драган Цанков.   1888 г. - В Спа (Белгия) е проведен първият конкурс за красота в света.   1903 г. - Начало на българо-американските дипломатически отношения: Първият американски посланик у нас, Джон Б. Джаксън, връчва акредитивните си писма на княз Фердинанд.   1918 г. - Първата световна война: Части на Българската армия спират настъплениято на английската армия в битката при Дойран.   1920 г. - Полско-съветската война: Започва битката при Немен.   1924 г. - Потушено е болшевишкото Татарбунарско въстание в Южна Бесарабия.   1924 г. - Подписана е невлязлата в сила Спогодба Калфов-Политис за осигуряване на националните и културните права на българското малцинство в Гърция и на гръцкото малцинство в Царство България.   1944 г. - Финландия и Съветският съюз подписват в Москва спогодба за примирие и слагат край на Съветско-финландската война   1944 г. - Учреден е Съюзът на българските художници.   1946 г. - В Швейцария Уинстън Чърчил издига идеята за създаване на Съвет на Европа за държавите от Западна Европа, който е учреден три години по-късно в Страсбург.   1946 г. - След седемгодишно прекъсване поради Втората световна война се провежда филмовият Фестивал в Кан.   1951 г. - Учредена е Световната федерация на глухите.   1957 г. - САЩ извършва първият подземен ядрен опит.   1966 г. - Народна република България установява дипломатически отношения с Ливан.   1976 г. - Боинг на турските авиолинии претърпява самолетна катастрофа, загиват 155 души.   1983 г. - Карибската държава Сент Китс и Невис получава независимост от Великобритания.   1985 г. - При Мексиканското земетресение загиват около 9 хиляди души, главно в град Мексико, и са разрушени около 400 сгради.   1989 г. - Бомба, поставена в самолет МакДонъл Дъглас на френска авиокомпания, летящ от Бразавил до Париж, избухва над Сахара - загиват всичките 171 души на борда.   1991 г. - Семейство туристи от Германия откриват в Алпите на границата между Италия и Австрия замразена мумия на човек, умрял около 3300 пр.н.е. и го наричат Йоци.   1995 г. - The Washington Post и The New York Times публикуват манифеста на Юнабомбъра.   2006 г. - Две момичета, пътуващи в автомобил, загиват при срутване на изоставена сграда в София - събитието довежда до масови проверки на опасните сгради в България.  ", "date": "2019.08.19", "title": "19 август, историята в снимки"}
