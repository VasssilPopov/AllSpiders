{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381337-%D0%B8%D1%81%D1%82%D0%BE%D1%80%D0%B8%D0%B8-%D0%B7%D0%B0-%D0%BF%D0%BB%D0%B0%D0%BC%D0%B5%D0%BD,-%D1%84%D0%BE%D1%82%D0%BE%D0%B3%D1%80%D0%B0%D1%84%D0%B8%D1%82%D0%B5-%D0%B8-%D1%81%D0%BD%D0%B8%D0%BC%D0%BA%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%81%D0%B8-%D0%BE%D1%82%D0%B8%D0%B2%D0%B0%D1%82", "text": "И двамата основатели на фотографията, Ниепс и Дагер, са починали от мозъчен кръвоизлив. Правели са множество експерименти с различни соли и химически разтвори, за да успеят да направят светлочувствителни материали, с които да снимат, и после да закрепят изображението. Дагер използвал за своя метод и живак.  Неколцина познати и приятели фотографи си отидоха от мозъчен кръвоизлив и често си мисля дали не е заради тази пуста фотография с филм, заради която всички бъркахме с часове из ваните с проявител и фиксаж и дишахме в задушните фотолаборатории.     Състезание по мотокрос, краят на 70-те години. Снимка: Кольо Панамски   Тия дни си отиде Пламен Тодоров, и той с две мозъчни операции след инсулт. Беше боен фоторепортер, мълчалив и стабилен, на него можеше да разчиташ за каквато и да е работа, дори най-трудната фотографска задача. Беше избродил с командировки цяла България, още като  фоторепортер в „Народна младеж” – от строежа на АЕЦ „Козлодуй” и НДК, и бригадите в консервните комбинати, мачове и ралита, до срещите на др. Тодор Живков (както се казваше тогава) с младежта или т. нар. художествено-творческа интелигенция.   Винаги усмихнат под мустак, после беше години наред стълбът на фотоотдела и в „24 часа”, докато не се разболя. Търсих сега негови снимки из интернет – почти нищо не мога да намеря. Айде, от времето на „Народна младеж” няма, никой не ги е сканирал и архивирал. Ама и „24 часа” присъства в интернет някъде от 2007-а насам, а няма нищо в архив отпреди 2010-а…     Пламен Тодоров   Веднъж в началото на 90-те избухна някакъв склад с взривни вещества край Русе. Един от първите от онази поредица взривове във военни заводи и цехове, които по своеобразен начин маркираха разпадането на държавата. Тогава във вестника репортери хвърчахме до разни краища на България в рамките на деня и се връщахме. София – Русе за нищо го нямахме, 300 км на отиване, 300 на връщане, да има снимка за вестника.   Пламен изхвърча, засне един огромен кратер на мястото на взрива, в който можеше да се побере автобус. Специално беше заснел на ръба на ямата някакъв човек, като мащабна мярка, да се види колко е дребен човекът, колко голяма е дупката. И дежурните секретари, които правеха дизайна на страниците, изтриха с фотошоп човека. Не е ясно защо, имали някаква идея. Така грамадната яма се превърна в нещо, което не се разбира какво е, може и дупка на пътя да е.   Пламен беше потресен, каза – „Аз специално дебнах да уловя човек на това място в кадър, че да се види колко е голяма, а тия го махнаха”… Не направи скандал, не се развика на явната простотия. Беше тих и разбран, свикнал като старо куче на всякакви изненади. Човек можеше да му завиди на спокойствието и в най-критични ситуации. Такива във всекидневниците има много.   Днес всеки има в джоба мобилен телефон с фотоапарат. Всеки щрака. При фотографията с филм беше по-сложно. Пак имаше любители, но да овладееш снимането се искаше малко повече усилие и познания, отколкото да насочиш и щракнеш.     Никарагуанче бере кафе - от репортажите на Пламен Тодоров от Никарагуа, където ходи два пъти с младежки бригади. Някои от снимките му получиха награди.    „Я вземи кутията от пишещата машина и иди до магазина долу на „Ракитин” да купиш 7 бири” – казва Пламен и ми дава пари. Бях студент, стажант във фотоотдела на „Народна младеж”. На стажантите се  падаше тази задача. Пиенето на алкохол в Полиграфическия комбинат, където бяха редакциите на всички вестници, не беше разрешено, криеха се. Нямаше компютри, а пишещи машини. И във фотоотдела на последния етаж си бяха прибрали отнякъде една кутия-калъф от голяма пишеща машина. Събираше точно 7 бири.   Слизам аз с асансьора, уж с пишещата машина, всъщност с празна кутия в ръка, и излизам през главния вход. Милиционерът на входа ме гледа безизразно. В магазина наблизо напълвам кутията с бири, връщам се обратно, милиционерът пак ме поглежда. Абе, имаше тръпка… Доставям във фотоотдела 7-те бири, Пламен ги търкулва във ваните за снимки, на течаща вода да се изстудят. Непрекъснато течеше студена вода в едни големи вани, защото спешно се копираха снимки от тъмната стаичка оттатък, после трябва да се измият бързо, изсушат на гланцпресата и да отидат долу в секретариата за страниците.   Имаше един голям любител на бирата във фотоотдела – Борис (Бубе) Максимов. За разлика от Пламен, който винаги ходеше с дънки и елек с много джобове, за да пъха из тях филмчета и какво ли не, Буби Максимов беше винаги изтупан със сако, с леко крив нос, на вид напомняше едновременно английски денди и типичен тамошен футболен запалянко от онези, които са на всеки мач на „Ливърпул” или „Ман юнайтед”.   Веднъж ЦСКА играл с някой английски отбор. На Максимов се паднало да снима на стадиона. Приготвил един голямоформатен „Пентакон” 6х6, с най-високочувствителния тогава филм „Орво” 27 дин. Това е равно на сегашните ISO 400 – нищо работа. Сегашните професионални цифрови апарати снимат и на почти пълна тъмнина. Тогава този филм беше недостатъчно чувствителен да снима на осветлението на стадион „Васил Левски”.     Ралица Василева като млада репортерка в БНТ. Снимка: Кольо Панамски   Бубе многократно снимал там, знае как се снима на това осветление. Затова взел голям формат фотоапарат, след това филмът го препроявява – форсира се чувствителността му с още две бленди. И изкопирал Бубе снимките в лабораторията, уловил гола, интересни моменти.   А с английския отбор се изсипали една сюрия тамошни фотографи. Те, неподготвени достатъчно за слабото осветление на стадиона, макар да са с разни негативи „Илфорд”, не могли да си направят добри снимки. И понеже някои потърсили помощ от Бубе да си проявят негативите, видели снимките му. Събрали се всичките да ги разглеждат и започнало наддаване – един иска да купи тази снимка, друг онази, изкупили му всички кадри и ги изпращат по телефото като свои. „След това отидохме в кръчма да се почерпим”, разказваше Бубе и се подсмихваше. И той си замина отдавна.   Шеф на фотоотдела беше бай Кольо Панамски, едър мъж с кожено сетре, който трудно се задържаше в София. Неспирно в движение и в командировки, наравно с другите. Не се правеше на началник, да отказва командировки. Като закриха вестника, той се пенсионира, мина да работи към в. „Пари”, направен от бивши журналисти в „Народна младеж”. И там пренесе кашоните си с негативи. Купища негативи в класьори, на които е надраскано с химикалка кое откъде е.   И един ден в „Пари” казали на фотографите да се съберат в една стая, а те няма къде да ги пренесат тия кашони с негативи, които пълнят почти една стая. И бай Кольо разровил кашоните, подбрал това, което му се вижда най-ценно – снимки на Пеле в България, Гагарин, портрети на Хайтов, актьори, певци – и другите кашони на боклука. „Като ги натовариха боклукчиите, нещо ме сви тука”, казва бай Кольо и слага ръка на сърцето (виж  ).    ", "date": "2018.04.26", "title": "Истории за Пламен, фотографите и снимките, които си отиват"}
{"url": "http://www.classa.bg/%D1%81%D0%B2%D1%8F%D1%82/item/381330-%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D1%89%D0%B5-%D1%81%D1%82%D0%B0%D0%BD%D0%B5-%D0%BF%D0%BE-%D1%81%D0%BA%D1%8A%D0%BF", "text": "Изминаха четири години, откакто украинският народ реши на площада за независимост в Киев, че Украйна трябва да промени съдбата си и да се придвижи към европейското развитие на държавата. Европейската интеграция на Украйна се превърна в един от най-важните въпроси в нейния политически живот. Какво се случва в тази страна сега? Понастоящем страната адаптира националното законодателство към европейските стандарти. Нивото на доходите на населението в Европа и Украйна обаче не се вземе предвид. Една от последните стъпки в тази област беше приемането на закона относно \"търговското счетоводство на обществените услуги\". Законът предполага, че се предоставя комунална услуга за цялата къща, затова е необходимо да се плати за цялото количество вода и топлина, които са стигнали до жилищната сграда. Преди приемането на този закон всеки гражданин плаща само за себе си. За съжаление този закон ще засегне най-бедните и социално незащитените слоеве от населението - пенсионери, студенти, хора с ниски доходи. И той напълно ще убие желанието на украинците да спестят ресурси, на първо място вода. Защото, ако по-рано всички са платили за себе си, сега ще трябва да платят за съсед, който може да отвори кранчето и да отиде до магазина или да се къпе всеки ден. Съмнително, че този закон ще повиши популярността на сегашното правителство. Да не забравяме, че през март 2019 г. президентските избори ще се проведат в страната. При такива обстоятелства е много трудно да се прогнозира развитието на ситуацията в тази страна. Още в началото на 70-те години един от интелектуалните центрове на Запада, Римският клуб, създаде първия и най-важен от своите доклади - \"Границите на растежа\". Тя говори за ограничените енергийни, минерални, хранителни, водни и други ресурси на планетата в условия на растеж и производство на населението. Беше направлено два извода. Първи е спестяването на енергийни ресурси. Това е ясната страна на процеса, който непрекъснато се насочва към вниманието на обществото. Второ е ограничаването на достъпа до ресурси за жителите на бедните страни. Поради това е възможно да се запази възможността за висока консумация на енергия за жителите на Запада. Например, един американец консумира толкова енергия, колкото 50 индийски граждани. През 70-80-те години на миналия век политиката за ограничаване на потреблението на ресурси бе успешно осъществена във връзка с третите страни, ориентирани към САЩ. През периода 1990-2000 г. таксата за потребление на енергия се увеличава за новите членки на Европейския съюз. В средата на 90-те години например в Румъния средната месечна цена на електроенергията само за семейство от трима души надвишава средната заплата. България също не преживява лесно европейската интеграция. В съвременната България около 10% от населението живее без електричество. Въпреки това населението на Украйна може да страда най-много. В крайна сметка, заплатите в Украйна са по-малко, отколкото в България, Румъния и дори в Молдова. Във връзка с това последиците от увеличаването на разходите за заплащане на енергийни ресурси могат да бъдат кошмарни. Правителството разбира това перфектно, но продължава да прави противоречиви решения.", "date": "2018.04.26", "title": "Животът в Украйна ще стане по-скъп."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381332-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%BA%D0%B0%D0%B9-%D1%81%D0%BA%D0%BE%D1%87%D0%B8%D1%85%D0%B0-%D1%81%D0%BB%D0%B5%D0%B4-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5", "text": "Американският кабелен оператор Comcast Corp. направи официално предложение за закупуването на британската сателитна телевизионна групировка Sky PLC за 22 млрд. британски лири (около 30,72 млрд. щатски долара). По този начин офертата на американската компания надвишава с 16% вече договореното закупуване на Sky от компанията 21st Century Fox Inc. на австралийския милиардер Рубърт Мърдок. Comcast Corp посочи, че офертата включва плащане в брой по 12,5 британски лири за всяка една акция на Sky PLC., докато офертата на Fox беше за 10,75 паунда на акция. Акционерите на „Скай\" също така ще имат право да получат окончателен дивидент за финансовата 2018-а година в размер до 21,8 пенса на акция. Трябва да се има предвид, че ценовата оферта е същата по размер, каквото беше и първоначалното предложение на Comcast, направено през февруари. От Comcast отбелязаха, че възнамеряват създаването на директорски борд на Sky News, който ще остане в сила поне за период от 10 години, като в същото време обещаха, че годишните разходи за британската телевизионна групировка ще останат поне на нивото от финансовата 2017-а година. Американският кабелен оператор заяви, че ще поеме обвързващ ангажимент да поддържат редакторската независимост на Sky News. Очаква се сделката да бъде завършена преди края на 2018-а година, прогнозира Comcast Corp. В отговор на публичната оферта на Comcast, от 21st Century Fox Inc. заявиха, че компанията на Мърдок продължава да се ангажира с предложението, което първоначално беше направено през декември, но обмисля възможност за евентуално негово подобрение. Трябва да се има предвид, че понастоящем 39% от акциите на Sky се държат от 21st Century Fox, която пък има обща собственост с News Corp. – компанията-майка на агенция Dow Jones news. Новината за офертата на Comcast доведе до скок на акциите на Sky PLC с над 4% по време на днешната лондонска търговия.", "date": "2018.04.26", "title": "Акциите на Скай скочиха след оферта за закупуване"}
{"url": "http://www.classa.bg/%D1%82%D0%B5%D1%85%D0%BD%D0%BE/item/381333-%D0%BF%D0%BE%D0%B7%D0%B4%D1%80%D0%B0%D0%B2%D0%BB%D0%B5%D0%BD%D0%B8%D1%8F-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "Новият директор на НАСА Джим Брайдънстайн получи поздравления от космоса, предаде Асойшитед прес. Непосредствено след като положи клетва пред вицепрезидента Майк Пенс в централата на НАСА във Вашингтон, 42-годишният Брайдънстайн прие обаждане от тримата американски астронавти на Международната космическа станция (МКС) и техните „сърдечни поздравления\". „Америка се гордее с това, което правите, момчета\", с тези думи новият директор на НАСА се обърна към астронавтите. Брайдънстайн обеща да даде най-доброто от себе си за постигането на нови космически висини в името на човечеството. Майк Пенс на свой ред отбеляза, че под ръководството на новия шеф НАСА ще работи за изпращането на астронавти на Луната, а след това и на Марс. Джим Брайдънстайн, конгресмен от Оклахома и бивш пилот от военноморския флот на САЩ, е 13-ия директор на НАСА. Брайдънстайн беше номиниран от президента Доналд Тръмп преди седем месеца. До встъпването му в длъжност директорският пост в НАСА временно заемаше Робърт Лайтфут, който през март оповести оттеглянето си от американското космическо управление. По времето на Барак Обама директор на НАСА беше Чарлз Болдън, припомня агенцията.", "date": "2018.04.26", "title": "Поздравления от космоса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381334-%D0%B0%D0%B3%D0%B5%D0%BD%D1%82%D0%B8-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%B8-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D1%88%D0%B5%D1%82%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          \"България традиционно се явява фокус на траен интерес от страна специалните служби на балкански страни, както е и обект на внимание на глобалните сили и на някои близкоизточни държави. Основната цел на разузнавателните служби, опериращи срещу страната ни, е придобиване на данни за политиката и икономиката на Р България, дейността на структурите на българското национално малцинство в съседните и близки държави и противодействие на влиянието на Р България в други балкански страни. Специален интерес за тези служби представлява възможността за придобиване на информация, отнасяща се към ЕС и НАТО.\"     За това дали има терористична заплаха, в документа на ДАР пише: \"Независимо от понесените поражения в Ирак и Сирия през 2017 г., терористичната организация „Ислямска държава“ (ИД) продължи да присъства в конфликтната зона (Сирия и Ирак) и все още разполага с оперативен капацитет за нанасяне както на военни удари, така и за извършване на терористични атаки.        След загубата на значителни територии групировката започна прилагането на нова стратегия и тактика, включваща прехвърляне на част от бойците си в други региони и преминаване към дейност в условия на нелегалност в Сирия и Ирак. Засилва се и пропагандната кампания в интернет и социалните мрежи, насочена към симпатизантите на групировката в чужбина с цел тяхната радикализация и стимулирането им за организиране на терористични атаки в страните, в които живеят.     Във връзка с това терористичната заплаха за Европа остава висока, като носи по- рисков характер за западните държави - преки участнички с военни сили в международната коалиция за борба с ИД. На фона на военните поражения на ИД съперничещата групировка „Ал Каида“ се опитва да привлече част от бойците и привържениците на ИД на своя страна. В Сирия, Йемен, Сомалия, страните от Сахел и др. организацията демонстрира постоянна активност, влияние и военни възможности. Реална заплаха представляват завръщащите се в европейските страни джихадисти, както и самостоятелно радикализирали се лица, които в терора намират средство за отрицание и борба с европейския начин на живот и ценностна система\".     \"През 2017 г. външната среда на сигурност запази сложния си и динамичен характер, предизвикан от измененията в балансите на силите в геополитически, икономически и военен аспект. През годината доминираха националните интереси и борбата за надмощие на глобалните и регионалните сили. Променливите баланси и конфигурации в международните отношения обуславяха основните рискове и заплахи за националната сигурност и интересите на Р България. Продължиха и опитите за хибридно въздействие върху Р България, включващо целия арсенал от подходи и действия за оказване на влияние в политически, икономически, дипломатически, културен и пропаганден аспект.    Продължаващите кризисни процеси в региона на Близкия изток и Северна Африка, района на Сахел, Централна и Югоизточна Азия и Балканите бяха основен генератор на нестабилност, политически, икономически и асиметрични рискове и заплахи за Р България. Развитието на технологиите за производство на оръжия за масово унищожение и средства за тяхната доставка от Северна Корея, както и агресивната външнополитическа риторика на Пхенян продължиха да бъдат сериозно предизвикателство към международната общност\".   Близък изток и Северна Африка (БИСА) - и през 2017 г. се запази обширна зона на несигурност в региона на БИСА, формирана от политическата нестабилност в страните от региона (особено Сирия, Ирак, Либия), задълбочаващото се етническото и религиозно противопоставяне, сепаратистките настроения сред малцинствата, както и сриналата се икономическа и хуманитарна обстановка. Тези процеси генерират бежански стремежи и миграционни потоци към Европа, както и терористична опасност за европейските страни. Близкоизточният мирен процес продължава да е в застой, без ясна перспектива за намиране на решение в средносрочен план. Обстановката в Персийския залив от своя страна генерира риск от политическа дестабилизация, която може при определени обстоятелства да доведе до криза в доставките за световните пазари на енергоносители.   Западни Балкани -през 2017 г. сътрудничеството между страните от Западните Балкани на регионално и двустранно ниво бележи активизиране, ключово значение за което имаше стремежът им за интегриране в Европейския съюз и НАТО. В подготовката си за председателството на Съвета на ЕС страната ни лансира като основни политически приоритети развитието на Западните Балкани и ускоряване на европейската им перспектива, което допринесе за редица положителни развития в региона.   Едновременно с това обаче обстановката в региона продължи да се влияе от фактори на нестабилност: прояви на национализъм и сепаратизъм, етническо и религиозно недоверие и противопоставяне, слаби държавни институции, липса на върховенство на закона, тежко социално-икономическо състояние, крехка ситуация по линия на сигурността. В средносрочен план опасността от широкомащабни кризи с етнически или религиозен характер в региона е ниска, но евентуалното им възникване може да има сериозни негативни последствия за стабилността и сигурността както в регионален план, така и за Р България.   Украйна -през 2017 г. ситуацията в източните райони на Украйна остана тежка и без възможности за стартиране на реален политически процес за решаване на кризата. Липсата на развитие в положителна посока по линия на сигурността в Донбас задълбочава социално-икономическите проблеми в страната. Продължаващото противопоставяне между различните вътрешни и външни интереси създава предпоставки за превръщането на украинската криза в нов замразен конфликт на европейска територия. Във връзка с това и предвид рисковете, които създава тази ситуация както по линия на сигурността, така и в икономически план, тя налага постоянен ангажимент и политически действия и решения от международния фактор, включително и от Р България в качеството й на страна - членка на ЕС и НАТО.      ", "date": "2018.04.26", "title": "Агенти на глобалните сили и на балканските страни шетат в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381335-%D0%B2%D0%B0%D0%BD%D1%8F-%D1%86%D0%B2%D0%B5%D1%82%D0%BA%D0%BE%D0%B2%D0%B0-%D0%BD%D0%B0-60-%D0%BE%D1%82%D0%B8%D0%B2%D0%B0%D0%BC-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B8-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D0%BC%D0%B8-%D1%81%D0%B5-%D1%80%D0%B5%D0%B2%D0%B5", "text": "Ваня Цветкова Дойчева дебютира в киното още през 1978 година. Тя е родена в София на 12 януари 1958 г. Завършва актьорско майсторство през 1980 г. във ВИТИЗ, учи в класа на Гриша Островски. В киното дебютира с филма \"Служебно положение ординарец\", но голяма популярност получава с участието във втория си филм - \"Бариерата\" на режисьора Христо Христов през 1979 г. Печели награди на кинофестивали в Москва и Варна. Няколко години по-късно, през 1982 г., Ваня Цветкова става любимка на българската публика с участието си във филмите \"Лавина\" и \"Комбина\", където си партнира с Иван Иванов.     През 80-те години на миналия век Ваня Цветкова е една от най-знаковите актриси на България. Прави няколко много силни роли, играе любима или любовница на актьори като Коста Цонев, Стефан Данаилов, Иван Иванов, Филип Трифонов, Чочо Попйорданов, Любен Чаталов, Стойко Пеев и на самия Инокентий Смоктуновски. През 1990 г. заминава за САЩ, става крупие в казино в Лас Вегас и отглежда сина си като самотна майка.      Идва си в България през 2011 г. и се снима в главната женска роля в сериала \"7 часа разлика\". През 2014 г. се връща в САЩ, където живее синът й Павел. Едва десетгодишна започва да тренира художествена гимнастика в школата на \"Левски\". Завършва гимназия с отличен успех и кандидатства във ВИТИЗ. Комисията оценява по достойнство красотата и таланта й и тя преминава с лекота четирите кръга. По-късно проф. Христо Руков        Още като студентка дебютира във филма \"Служебно положение ординарец\" по класическия разказ \"Вестовой Димо\" на Георги Стаматов. Талантът на Ваня блести с особена сила в \"Бариерата\", по едноименния роман на Павел Вежинов. Тя си партнира с големия руски актьор Инокентий Смоктуновски. За ролята на Доротея минава през пет кръга пробни снимки, в които се състезава със стотици момичета. За играта си Цветкова получава две награди за най-добра женска роля - на Съюза на българските филмови дейци през 1979 г. и на Варненския фестивал \"Златна роза\" през 1980 г. На кинофестивала в Москва (1980 г.) филмът е отличен с втора награда. По повод работата си със Смоктуновски тя казва преди време:    Спомням си, че още с пристигането си Инокентий започна да ми внушава колко съм различна. Още като погледнал тълпата, ме видял. Лека-полека той изгради това неповторимо усещане на тази героиня. Казваше, че филмът, това е тя и ако аз успея, ще успеят и всички те. Режисьорът Христо Христов го оставяше да работи с мен. Мисля, че този филм и днес би се възприел, и не само от наша публика. Нещо, което е рядкост за българското кино. В амбициозната си трилогия \"Аспарух\", заснета по книгата на Вера Мутафчиева \"Предречено от Пагане\",  режисьорът Людмил Стайков поверява на Ваня ролята на самата Пагане     Според легендата тя е много красива жрица, която има дарбата да предрича бъдещето, както и да говори с върховния бог на прабългарите Тангра. Във филма освен всичко това тя е и любимата жена на Аспарух (Стойко Пеев), най-младият син на хан Кубрат. Когато Аспарух обявява, че я иска за жена, съветът на великите боляри не само отказва - тя е дъщеря на коняр, но и решава Пагане да бъде принесена в жертва на бог Тангра. Ролята не е голяма, но много възлова. След нейната смърт прабългарите се разделят на три и едната част от тях тръгват към Дунав, предвождани от Аспарух. А не след дълго, разгадал притворните игри на болярите, младият хан отсича: \"От днес нататък с бог Тангра ще разговарям само аз!\".    Следва филмът \"Лавина\" (1981 г.), който още повече затвърждава артистичния статут на Ваня. В него тя играе за първи път с новоизгрялата звезда на българското кино Иван Иванов. Творческите им пътища ще се преплитат много пъти през следващите години. А това е съвсем скоро - в следващия им общ филм \"Комбина\".    Кумове са Иван Иванов и Петя Силянова. Следват няколко епизодични роли - \"Равновесие\", \"Бронзовият ключ\", \"Мечтатели\".       През 2004 г. Ваня и Иван се срещат отново в \"Другият наш възможен живот\", но с разменени роли - тя е филоложка, преквалифицирала се във ватманка, а той играе завърнал се от САЩ емигрант. Това е първата голяма роля на Цветкова след нейната собствена емиграция в САЩ. Преди да я поканят за филма, тя си мислела, че тук са я забравили, и обмисляла повече да не се прибира в България. Филмът всъщност е за пропуснатите възможности, грешките на младостта, вини, разочарования, равносметки и повторна възможност и надежда да ги поправиш. Посветен на Христо Фотев, \"Другият наш възможен живот\" започва и завършва с гласа на бургаския поет, починал на третия ден след началото на снимките. Кончината му била тежък удар за филма - той трябвало да участва в епизод със среща между него и героя на Иван Иванов в Созопол.    В интервю преди време Ваня казва:     Аз живея този живот всеки ден. Отидох там и станах крупие. За да мога да оцелявам, да си гледам сина... Отивам всеки ден на работа и всеки ден ми се реве. Научих се да го преодолявам, защото имам надеждата, че нещо ще се случи - и то се случи. Следва роля в минисериала на БНТ \"Патриархат\" по сценарий на Георги Мишев (2005 г.). През 2011-а Ваня Цветкова се завръща отново, но на малкия екран - в образа на корумпираната съдийка Таня Стоева от сериала \"Седем часа разлика\". За ролята си там тя е отличена от българската филмова академия като най-добрата киноактриса на 2011 г. Следващата й роля отново е в сериал - \"Фамилията\" (2013 г.), където си партнира със Стефан Данаилов и Яна Маринова. През 2014 г. участва в журито на \"България търси талант\" заедно с Любен Дилов-син, Асен Блатечки и Есил Дюран.    Макар че скоро не сме я виждали в нова роля, нейният гигантски талант я е направил звезда и тя си остава такава и до днес. Ако в България изкуството се ценеше повече, Ваня Цветкова със сигурност щеше да е сред бляскавите дами по червените килими по света. ", "date": "2018.04.26", "title": "Ваня Цветкова на 60: Отивам всеки ден на работа и всеки ден ми се реве!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381336-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%8F%D0%B2%D0%B8-%D0%BA%D0%BE%D0%B3%D0%B0-%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Почти съм убеден, че в рамките на една година, ще можем да се поздравим с успех по отношение влизането в чакалнята на Еврозоната. За няколко месеца няма да стане, системата е много консервативна, много бавна и страховете са големи.      Това заяви премиерът Бойко Борисов на конференция по темата за влизането на България в Еврозоната, цитиран от Труд. Г-н Макрон всеки ден излиза с нови предложения и те са по-скоро за разделяне в Европа, а не за обединение.      Важно е нашите партньори в Европа да знаят, че тази линия винаги ще върви, независимо от политическата конфигурация, подчерта премиерът. По думите му, ако искаме да се при големите икономики в Еврозоната, трябва да влезем в техните финансови измерения.      \"С Домбровски с се разбрахме, че до месец ще имаме пътна карта със срокове и критерии\", посочи Борисов. \"Това, което те искат от нас, е първо да влезем в банковия и паричен съюз и после в чакалнята на еврозоната\", обясни министър-председателят.", "date": "2018.04.26", "title": "Борисов обяви кога влизаме в чакалнята на Еврозоната"}
{"url": "http://www.classa.bg/%D1%81%D0%B2%D1%8F%D1%82/item/381328-%D0%BC%D0%B5%D0%BB%D0%B0%D0%BD%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%BE%D1%82%D1%85%D0%B2%D1%8A%D1%80%D0%BB%D0%B8-%D1%80%D1%8A%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Президентът на САЩ Доналд Тръмп, преживя нов неудобен момент с първата дама, Мелания, когато двойката посрещна в Белия дом Емануел Макрон и съпругата му Бриджит, по време на първото официално посещение на френския президент в САЩ.   Във видеозапис, заснет от камерите на веригата MSNBC, може да се наблюдава Тръмп как докосва ръката на жена си, за да може тя да я хване, без никаква реакция от Мелания. След това се опитва отново да хване малкия пръст, стратегия, която също не проработи. И накрая, той принуждава жена си да хване ръката му, като поставя няколко пръста между нейните.   Снимки на неприятния момент бързо се разпространиха в интернет, където интернавтите бяха особено съсредоточени върху настойчивостта на президента, въпреки очевидната отрицателна реакция на съпругата му.   Някои потребители се пошегуваха с тоалета на Мелания, казвайки, че е избрала модел, който да й позволи да избегне съпруга си. \"Съветите на Мелания за една връзка: сложете шапка с широка периферия и съпругът ви никога няма да може да ви целуне\", пише потребител на Twitter.   Студеното поведение на съпругата му се противопостави на топлата среща на Тръмп и Макрон. Потребителите на социални мрежи обърнаха особено внимание на любопитния език на тялото на двамата лидери, които в техните изяви пред камерите показаха изобилие от жестове, които държавни глави обикновено ограничават при своите срещи - прегръдки, целувки и потупвания. Тръмп дори се опита да почисти костюма на френския лидер от прашинки, като обяви, че Макрон \"трябва да е безупречен\". \"Тъй като Мелания не поиска да държи ръката му, Тръмп грабна ръката на Макрон\", пише потребител на Twitter като коментар към снимка на двамата президенти, които се държат за ръце.", "date": "2018.04.26", "title": "Мелания отново отхвърли ръката на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381329-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B5%D0%B4%D0%B8%D0%BD%D0%BD%D0%B8-%D1%81%D1%80%D0%B5%D1%89%D1%83-%D1%85%D1%83%D0%BB%D0%B8%D0%B3%D0%B0%D0%BD%D0%B8%D1%82%D0%B5", "text": "Водещите политически сили у нас се обединиха срещу футболното хулиганство. Депутати от ГЕРБ, БСП и Обединени патриоти обявиха, че обществото е достигнало своята степен на търпимост по проблема. Миналата сряда привърженик на Левски рани тежко с бомбичка полицейски служител по време на дербито с ЦСКА. По-късно извършителят се предаде. На тристранна среща между Министерство на отбраната, Министерството на младежта и спорта и БФС миналата седмица бяха обсъдени спешни мерки. „Всяка държава, която иска да прояви твърда роля, успява да се справи с футболното хулиганство. Всяка общество има своята степен на търпимост, миналата сряда тя бе премината. Време е да бъдем единни по този проблем. От повече от 6 месеца работим по тези промени. Идеята първо бе да променим стария закон, но промените са толкова много, че трябва да направим нов. Проучихме законодателствата на Англия, Испания и Италия. Има настройка от всички политически сили\", заяви Славчо Атанасов от Обединени патриоти. „Да, мерки трябва да се вземат. Има няколко притеснителни неща – на „Васил Левски\" едва онзи ден му смениха камерите, това е националният стадион на България – припомни Иван Ченчев от БСП. – В България нямаше шествия на феновете, появиха се преди десетина години. Идеята е полицията да пази тази организирана маса от хора. От една страна е добре, защото те не са разпръснати из града. Проблемът е как се разрешава маршрутът – не бива да включва „Триъгълника на властта\" и да се хвърлят бомби... Там има и майки с деца.\" „Необходим е интегриран подход – всички институции трябва да бъдат отговорни. Футболният съюз, организаторите, клубовете на привържениците... Сега действащият закон от 2004 г. дава възможност на съда да налага задържане в МВР и недопускане на посещение на футболни мачове, включително и в чужбина\", допълни Димитър Лазаров от ГЕРБ. В същото време главният прокурор Сотир Цацаров заяви пред „Нова телевизия\", че санкциите за футболните хулигани „трябва да бъдат жестоки, като това включва реално лишаване от свобода\". „Трудно мога да приема насрочване на футболни мачове по време и на място, което да блокира цялото движение в София. Ред трябва да има. Държавата има сила да наложи контрол и трябва да го направи\", допълни главният прокурор.", "date": "2018.04.26", "title": "Политиците единни срещу хулиганите"}
{"url": "http://www.classa.bg/%D1%81%D0%B2%D1%8F%D1%82/item/381326-%D1%80%D0%B8%D0%B0%D0%B4-%D0%BA%D0%B0%D1%82%D0%B0%D1%80-%D0%B5-%D0%BF%D1%80%D0%B8%D0%BD%D1%83%D0%B4%D0%B5%D0%BD-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D0%B8-%D1%81%D0%B2%D0%BE%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D1%81%D0%B8%D1%80%D0%B8%D1%8F,-%D0%B7%D0%B0-%D0%B4%D0%B0-%D0%BD%D0%B5-%D0%B7%D0%B0%D0%B3%D1%83%D0%B1%D0%B8-%D0%BF%D1%80%D0%BE%D1%82%D0%B5%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89", "text": "Саудитският външен министър увери, че Катар е принуден да изпрати войските си в Сирия, ако не иска да загуби военната защита на Вашингтон.   \"Катар трябва да плати за американското военно присъствие в Сирия и да изпрати военните си сили там, преди американският президент да анулира американската протекция на Катар\", каза в изявление саудитският външен министър Адел Джубейр.   Той каза, че ако САЩ изтегля силите си от американската въздушна база \"Ал Удеид\", където са разположени повече от 11 000 американски военни, режимът в Доха \"ще падне за по-малко от седмица\".   Саудитският външен министър отговори по този начин на искането на Доналд Тръм арабските държави да увеличат финансовата и логистична подкрепа в освободените от ислямска държава райони.", "date": "2018.04.26", "title": "РИАД: \"Катар е принуден да изпрати свои войски в Сирия, за да не загуби протекцията на САЩ\""}
{"url": "http://www.classa.bg/%D1%81%D0%B2%D1%8F%D1%82/item/381327-%D0%BF%D0%B2%D0%BE-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B0-%D1%85%D0%B8%D0%BC%D0%B5%D0%B9%D0%BC%D0%B8%D0%BC-%D0%B2-%D1%81%D0%B8%D1%80%D0%B8%D1%8F-%D1%83%D0%BD%D0%B8%D1%89%D0%BE%D0%B6%D0%B8-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%86%D0%B5%D0%BB%D0%B8", "text": "Системите за противовъздушна отбрана на руската въздушна база в Химеймим в Сирия са унищожили въздушни цели с неизвестен произход на 24 април, според руското министерство на отбраната.   \"В началото на нощта на 24 април, средствата за контрол на въздушното пространство на базата откриха малки въздушни обекти с неизвестен произход. Всички обекти бяха унищожени от противовъздушните оръжия на базата\", заяви представител на руската военна база.   Във военния комплекс след инцидента не са регистрирани жертви, наранявания или щети. \"Въздушната база работи както е планирано\", каза говорителят.   Руските военни бази на Химеймим и Тартус в арабската страна бяха цел на атака на терористи на 6 януари с помощта на 13 безпилотни самолета. В този случай руската армия успя да унищожи седем от дроновете и да установи контрол над останалите шест.   На 11 декември руският президент Владимир Путин пристигна във военната база Химеймим, където разреши оттеглянето на \"значителна част\" от руските войски от Сирия и поздрави военните от своята страна за победата над Ислямска държава. От своя страна сирийският президент Башар ал Асад благодари на руския си колега за ефективното участие на Москва в борбата срещу тероризма в неговата страна.", "date": "2018.04.26", "title": "ПВО на руската база Химеймим в Сирия унищожи непознати въздушни цели"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381320-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D1%82%D0%BE-%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-%D0%B7%D0%B0-%D0%B1%D0%BB%D0%B0%D0%B3%D0%BE%D0%B4%D0%B5%D0%BD%D1%81%D1%82%D0%B2%D0%B8%D0%B5%D1%82%D0%BE-%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Желанието на България да се присъедини към еврозоната е оправдано и настроенията за това са позитивни. Влизането в Еврозоната е необходимо условие за благоденствието на страната и за вдигането на жизнения стандарт.   Това заяви изпълнителният директор на Световната банка Кристалина Георгиева. Тя нарече притесненията на част от страните в еврозоната, че България може да се превърне във втора Гърция, „ “.     ЕВРОСТАТ:  ..   Георгиева допълни, че прогнозата за растеж и стабилността на икономиката ни изглеждат много добре. По думите й плавното нарастване на лихвите е неизбежно до 1-2%. „Един от основните проблеми, пред световната и българската икономика в момента е задлъжнялостта. Затова дори лекото покачване на лихвените проценти в глобален аспект, може да доведе до сериозни проблеми. За 10 години при ниски лихвени проценти много страни, много компании се нагълтаха с дълг дори малки повишения на лихвения процент могат да създадат големи проблеми“, коментира тя пред БНТ. Бившият ни еврокомисар посочи, че е изключително важно е да се влага в човешки ресурси и образование.", "date": "2018.04.26", "title": "Кристалина Георгиева: Въвеждането на еврото е задължително за благоденствието и стандарта на българите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381321-%D0%B2%D0%B5%D1%87%D0%BD%D0%B0%D1%82%D0%B0-%D0%B1%D0%B3-%D0%BE%D0%B1%D1%80%D0%B5%D1%87%D0%B5%D0%BD%D0%BE%D1%81%D1%82-%E2%80%93-%D1%82%D0%B0%D1%80%D0%B8%D0%BA%D0%B0%D1%82%D0%BB%D1%8A%D0%BA", "text": "Тарикатът  е хитър и находчив човек, според обясненията в дебелите речници. А у нас тарикатлъкът явно е на почит, щом десетилетия наред тарикатът си избира да го управляват тарикати. Обаче – за къде точно пътуваш, българино? Това се питат малцината почтени и лоялни към законите и държавата граждани  у нас, които се опитват да печелят доходите си по почтен начин, да не лъжат, мамят и крадат. Въпросът, разбира се, е риторичен. Мнозинството тарикати са доволни от липсата на каквото и да е развитие, от застоя и безвремието, които погълнаха като черна дупка последните две-три поколения. Мнозинството се кефи, вместо да се обижда от думите на премиера, който има за свои кумири доказано провалили се в исторически и обществен план личности. Които обаче дълго са управлявали държавата, защото друго поколение тарикати са ги избирали, подкрепяли и одобрявали. На всички тях не им пука и смятат, че да си тарикат е комплимент.   Тарикатите и шушумигите у нас се прехласват пред хора като тримата изброени тук. Защото те просто не искат нито държавата ни да се развива, нито да има по-добро бъдеще за децата ни. На тарикатите им е добре да си живуркат  в тинята, защото се хранят от нея, богатеят и тлъстеят от нея. Те формират ограничените си мирогледи в университетите на Тато и Царя и “за парче хляб са готови на всичко”. Е, колко пък трябва да е тесен кръгозорът на човек, че да се изпълва само от двама тарикати? А всички останали, които ги поддържат, явно до днес да си повтарят онези думи на наш сънародник от средата на по-миналия век: Познахте ли го? Да, това е един от персонажите в изследването на големия наш учен, изследовател, писател Иван Хаджийски в неостаряващата “Бит и душевност на нашия народ”. Но това не е четиво за тарикати. \r\n", "date": "2018.04.26", "title": "Вечната бг обреченост – тарикатлък!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381322-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Политици, икономисти и общественици ще търсят консенсус за еврото. Събитието е инициатива на председателя на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение   „ЕВРОПА ОТНОВО НА ПЪТ“ е поредица от събития, с която важният обществен разговор за бъдещето на ЕС започна и в България. Този разговор продължава с трето събитие, защото е време проевропейските сили и личности у нас да се обединят около позиционирането на България в интеграционното ядро на ЕС – Шенген и Еврозоната. Критериите за членство са изпълнени. Нужно е политическо решение.     Дискусията „БЪЛГАРИЯ В ЕВРОЗОНАТА. ИКОНОМИЧЕСКАТА ЛОГИКА СРЕЩУ МИТОВЕТЕ“, ще се проведе на 26 април 2018 г. от 11.30 часа в София Ивент Център, „Парадайз център“, София, ул. „Черни връх“ 100, ет 3. В нея ще вземат участие премиерът Бойко Борисов, министърът на финансите Владислав Горанов, политици от различни политически сили, икономисти, политолози, анализатори, журналисти, представители на гражданското общество и на научните среди.   Събитието се организира от Академията за леви европейски политики (АЛЕП), Атлантическия клуб в България, Европейското международно движение, Изследователски център Тренд, Института за дясна политика, Либералния институт за политически анализи (ЛИПА), Института за пазарна икономика, ПанЕвропа България и Центъра за устойчиво развитие към УНСС.   Институтът за пазарна икономика и Центърът за устойчиво развитие към УНСС ще представят свои икономически анализи по темата, а „Сова харис“ – представително социологическо проучване за нагласите на българите за присъединяването към Еврозоната.", "date": "2018.04.26", "title": "Станишев и Борисов обсъждат мястото на България в еврозоната"}
{"url": "http://www.classa.bg/%D1%81%D0%B2%D1%8F%D1%82/item/381323-%D0%BD%D0%BE%D0%B2%D0%B8%D1%8F%D1%82-%D1%80%D1%83%D1%81%D0%BA%D0%B8-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%BF%D0%BE%D0%BB%D0%B5%D1%82-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82", "text": "Нов свръхзвуков бомбардировач Ту-22M3M, въоръжен с ракети, ще извърши първия си полет през август тази година, съобщава агенцията РИА Новости, позовавайки се на представител на авиационния завод в Казан, който в момента изгражда самолета. Според разработчиците, това е модификация на Tu-22M3, който е подложен на дълбока модернизация. Последният от своя страна, също е актуализация на Ту-22М, съветският свръхзвуков ракетен бомбардировач, който в продължение на доста години е най-популярният за руското въздухоплаване на далечни разстояния. Самолетът е проектиран да атакува земни и морски цели от големи, средни и малки височини. Бомбардировачите Tu-22M3 участваха активно във военни операции в Сирия.", "date": "2018.04.26", "title": "Новият руски свръхзвуков бомбардировач ще направи първия си полет през август"}
{"url": "http://www.classa.bg/%D1%81%D0%B2%D1%8F%D1%82/item/381324-%D1%84%D0%B8%D0%B5%D1%81%D1%82%D0%B8%D1%82%D0%B5-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80,-%D1%80%D0%B0%D0%B7%D0%BA%D0%B0%D0%B7%D0%B0%D0%BD%D0%B8-%D0%BE%D1%82-%D0%BA%D0%BE%D0%BB%D1%83%D0%BC%D0%B1%D0%B8%D0%B9%D1%81%D0%BA%D0%B8-%D0%B0%D1%80%D1%82%D0%B8%D1%81%D1%82%D0%B8%D1%87%D0%B5%D0%BD-%D0%BC%D0%B5%D0%BD%D0%B8%D0%B4%D0%B6%D1%8A%D1%80", "text": "\"Секс, наркотици и рокендрол\" така помни колумбийският музикален и телевизионен екс-продуцент Хайро Мартинес фиестите на Пабло Ескобар и други наркотрафиканти в страната му през 90-те години.   Мартинес, известен със стартирането на международната кариера на Шакира, каза в интервю за Caracol TV, че е бил на фиести на Ескобар и Карлос Лехдер, съосновател на картела Меделин, в момента затворник в САЩ.   „Фиестите на Пабло бяха най-вече в нощни клубове, а тези на Лехдер бяха в къщата му\" - каза продуцентът, който ги нарече \"фантастични\".   Мартинес припомня, че фиестите са възниквали спонтанно и, въпреки че всички знаели за риска да бъдеш с тези лица, свързани с търговията с наркотици, винаги присъствали много хора, включително елита на Картахена, полицаи и политици.   \"Един ден на фиеста в Картахена изведнъж някой каза: Отиваме на вилата!\". В следващия миг вече съм в един самолет, който каца в Перейра, на повече от 700 километра и в имението на Карлос Лехдер \", каза той.   В интервюто той каза, че един път е бил на парти в Картахена, където са разиграли на томбола една мацка шведка. „Всеки тегли билетче и един човек я спечели.\" Според Мартинес \"беше време, когато всички бяха приятели на всеки, а когато имаше парти в Картахена, изведнъж се оказваш с този, за който най-малко би помислил\". Той също говори за сексуалната ориентация на Лехдер, според това, което е наблюдавл: \"Имаше дни, когато обичаше да смени малко тенденциите и понякога харесваше момчетата.\"   Бившият продуцент призна, \"ако се нуждаеха от момичета, им ги доставях, ако имаха нужда от момчета, пак аз ги доставях\".", "date": "2018.04.26", "title": "Фиестите на Пабло Ескобар, разказани от колумбийски артистичен мениджър"}
{"url": "http://www.classa.bg/%D1%81%D0%B2%D1%8F%D1%82/item/381325-%D0%B1%D0%BE%D0%BB%D0%B8%D0%B2%D0%B8%D1%8F-%D0%BD%D0%B0%D0%B2%D0%BB%D0%B8%D0%B7%D0%B0-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%B7%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D0%BB%D0%B8%D1%82%D0%B8%D0%B5%D0%B2%D0%B8-%D0%B1%D0%B0%D1%82%D0%B5%D1%80%D0%B8%D0%B8", "text": "Боливия е избрала немската фирма ACI за производство и продажба на литиеви батерии от находищата на метала в страната. Това е инициатива, която ще позволи да навлезе на международния пазар на батерии с висока производителност, съобщава сайтът Ел Ciudadano.   Боливия, Аржентина и Чили, съставляват така наречения \"литиев триъгълник\" - най-големите световни резерви на този основен елемент за производството на батерии, които се използват в електрически превозни средства, компютри и мобилни телефони. По-специално, се оценява, че Боливия притежава около една четвърт от световните ресурси на така нареченото \"бяло злато\".   Миналата седмица, президентът на Боливия Ево Моралес се срещна с главния изпълнителен директор на литиевите залежи (YLB), Хуан Карлос Монтенегро, за да се избере между осем фирми, готови да си сътрудничат с латиноамериканската страна: пет от Китай , една от Канада, една от Русия и една от Германия.   Партньорството между немския консорциум и Боливия ще генерира първоначална инвестиция от 1328 милиона долара, които ще бъдат използвани за изграждането на четири завода за литиево извличане в промишлен мащаб от най-голямата солена пустиня в света.   Това партньорство ще генерира за Боливия брутен доход от най-малко 1100 милиона годишно.   По отношение на избора на ACI Systems, сред най-важните изпълнени изисквания са богатият им опит в индустрията, способността да осигурят пазари за батериите и приемането на боливийската държава като мажоритарен акционер.   Германският посланик в Боливия заяви, че този проект е \"от стратегически интерес\" и за двете страни, защото, въпреки че немските производители на автомобили имат опит в областта на технологиите, трябва да внасят литиеви батерии от други страни, защото на германска територия \"няма производство в промишлен мащаб\".", "date": "2018.04.26", "title": "Боливия навлиза на международния пазар за производство на литиеви батерии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381318-%D0%BA%D0%B0%D1%82%D0%BE-%D0%BF%D0%B5%D0%BF%D0%B5%D0%BB%D1%8F%D1%88%D0%BA%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%80%D0%BE%D0%BC%D1%81%D0%BA%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5-%D0%B0%D0%BD%D1%82%D0%BE%D0%B0%D0%BD%D0%B5%D1%82%D0%B0", "text": "            Пепеляшка се казва всъщност Антоанета Колева, но отдавна всички се обръщат към нея само с името на приказната героиня, превърнала се от богато момиче в слугиня, която обаче накрая омайва всички на бала и печели сърцето на красивия принц.   За Пепеляшка от Рогош, Пловдивско, приказката започва от средата. Родена в ромската махала на селото като единствено момиче в семейство с още две деца, тя расте докъм 13-тата си годишна по ония правила, които следва да я отведат в добре познатото русло - социални помощи, тясна етническа среда без никаква перспектива, недай Боже - работа на магистралата. Сама признава, че не е била \"стока\". Бягала от училище. И редовно яла шамари.     Родното ѝ село е разположено в една от най-плодородните зони на България, отсреща е Трилистник, а в нивите наоколо преди 20 години се заражда стопанство. Негов „баща\" е Красимир Кумчев, известен аграрен специалист, ръководил преди промените огромен ябълков масив, откъдето са снабдявали с ябълки цяла Москва. Днес стопанството му се разпростира на 70 хектара - предимно овощни градини. Бизнесът е семеен, работата е много, а всичките му работници, двайсетина основни и над 100 по време на беритбата, са от ромските махали на Рогош и Трилистник. Ромите от тази местност работят и другаде - в района има и други стопанства, има и индустриална зона. Но само тук Пепеляшка се чувства на мястото си.    Когато била на 13, след поредната порция шамари, избягала от училище и се присъединила към група жени от Рогош, наети да работят в стопанството. Първият ѝ ден на полето приключил с драма: поръчали ѝ да окопае пипера, но тя набързо унищожила целия посев. Решила, че сигурно повече няма да я пуснат тук, но не се отказала - била упорита, идвала пак и пак. И накрая я взели. Момичето някак се отличавало от останалите, а и било достатъчно младо, за да има шанс за цялостна промяна. Именно тук започва историята на нейната метаморфоза, която се случва първо в душата ѝ, а после и в живота.    Бавно и внимателно, с много разговори и добро отношение Красимир Кумчев и съпругата му успяват да я накарат да се замисли как да направи така, че да избяга от предначертания ѝ път. И ето - днес Пепеляшка е човек, на когото може да се разчита, когато трябва да се изпълни спешна поръчка. Стопанството зарежда всички големи търговски вериги, а понякога поръчките идват в самия край на работния ден. И тогава е нужна пълна мобилизация. Но Пепеляшка винаги се справя - не само защото е много бърза и сръчна, но и защото останалите я уважават.     Днес Пепеляшка е на 29, продължава да живее в ромската махала, но къщата ѝ се отличава от останалите. А най-ярката илюстрация на нейната метаморфоза е 10-годишният ѝ син Наско. \"Той трябва да учи. Това са мечтите ми, свързани с него. Това го карам по цял ден.    И да не мързелува. Наско е в трети клас, от първи клас учи английски, а ако нещо не разбира от уроците в училище, го пращам на частна учителка. Всичките му приятели са българчета и изобщо не иска да говори цигански. Даже се сърди на братовчедка си, с която са в един клас и която му говори на цигански. Тренира баскетбол, а отскоро си имаме и първа любов\", разказва Пепеляшка с усмивка и добавя: \"Понеже момиченцето е българче, веднага му казах: Внимавай, ние сме цигани\".   Наско с майка си и с Красимир Кумчев   Пепеляшка и до днес се бои от рамките на клишето, от които самата тя е успяла да излезе. И затова прави всичко възможно, за да избута навън и сина си. Не се срамува, че е циганка, не иска и Наско да се срамува. Защото вярва, че човек се отличава по това дали е работлив и честен, а не какъв е по произход. \"Мързеливи хора има и сред нас, и сред българите\", казва младата жена и обяснява, че най-важно за нея е именно Наско да не мързелува.   Социалният експеримент, който Красимир Кумчев осъществява с ромските си работници, не се изчерпва само с Пепеляшка и Наско. Синът на механизатора вече завършва средно специализирано образование със стипендия за успех. И всяка ваканция е с баща си на трактора. Работата му е сигурна, доходите са добри.   Наред с прочутите ябълки и череши, Наско и синът на механизатора са плодовете на тази китна градина. \"Исках да им покажа, че с труд могат да постигнат много в живота си\", казва агробизнесменът Красимир Кумчев, превърнал се в житейски учител за тези хора. С доброто си отношение към тях, с доверието, с помощта и съдействието на цялото му семейство. \"Мен съвсем не са ме възпитавали така, както аз възпитавам Наско. И това го научих тук\", споделя Пепеляшка.   Преди няколко дни синът ѝ получил тройка по математика. Подписал майка си в бележника и го скрил. Но тя го намерила и много му се скарала. Кумчев се смее: \"Всички деца са го правили. Важното е, че осъзнава грешката си и се срамува от нея. До осми клас трябва да е сред отличниците, сам вътре в себе си да изгради представа, че трябва да е от добрите. Именно това ще го накара да се стреми и занапред към добри резултати\".   Антоанета Колева (Пепеляшка) и Красимир Кумчев   Кумчев, който управлява стопанството заедно със своята съпруга и двамата им сина, решил наскоро да наеме агроном. Избрал го измежду випускниците на Аграрния университет в Пловдив. Каквато заплата поискал, такава му дали. Десет дни идвал на работа, на 11-ия не се появил. Когато го потърсили по телефона, той им казал, че се отказва, понеже слънцето не му понасяло.   \"На мен слънцето ми понася\", смее се Пепеляшка. „Аз знам къде ми е мястото\". Пепеляшка не мечтае за бал. Мечтае само синът ѝ да има хубаво бъдеще. И затова го натиска да учи, да не мързелува и да бъде добър. Той е принцът в нейния житейски бал. И тя се осмелява да бленува тази мечта.", "date": "2018.04.26", "title": "Като Пепеляшка: историята на ромското момиче Антоанета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381319-%D0%BA%D0%B5%D0%B2%D1%80-%D0%B8%D0%B7%D0%B8%D1%81%D0%BA%D0%B0-%D1%80%D0%B0%D0%B7%D1%8F%D1%81%D0%BD%D0%B5%D0%BD%D0%B8%D1%8F-%D0%BE%D1%82-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F-%D1%81%D0%BE%D1%84%D0%B8%D1%8F-%D0%B7%D0%B0-%D0%BF%D0%BE-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%81%D0%BC%D0%B5%D1%82%D0%BA%D0%B8-%D0%B7%D0%B0-%D0%BF%D0%B0%D1%80%D0%BD%D0%BE", "text": "Председателят на Комисията за енергийно и водно регулиране (КЕВР) Иван Иванов е изискал от ръководството на \"Топлофикация София\" ЕАД да предостави подробна информация във връзка с възникналия дебат за по-високи сметки на клиенти за месец март 2018-а.   В тридневен срок дружеството трябва да представи на КЕВР пълни данни за количеството топлинна енергия, която е доставена и фактурирана на клиентите на дружеството за март 2017 г. и за март 2018 г. - както общо, така и по групи клиенти.   От дружеството е изискана информация и за броя на битовите клиенти, избрали дяловото разпределение да се извършва по прогнозни данни. За тези клиенти топлоснабдителното дружество трябва да посочи както количеството на потребената от тях топлинна енергия, така и начислените суми в сметките им за март 2017 г. и за март 2018 г.   Отделно в КЕВР трябва да постъпи информация и за броя на битовите клиенти, избрали дяловото разпределение да се извършва по реален месечен отчет на средствата за дялово разпределение в имотите на клиентите.   След получаването на цялата искана информация, КЕВР ще изготви подробен анализ, резултатите от който ще бъдат публично обявени.   От \"Топлофикация София\" вече съобщиха, че ще отговарят на въпроси на клиенти във връзка с това  .", "date": "2018.04.26", "title": "КЕВР изиска разяснения от \"Топлофикация София\" за по-високите сметки за парно"}
{"url": "http://www.classa.bg/%D1%81%D0%B2%D1%8F%D1%82/item/381310-%D1%83%D0%B1%D0%B8%D0%B5%D1%86%D1%8A%D1%82-%D0%BE%D1%82-%D1%82%D0%BE%D1%80%D0%BE%D0%BD%D1%82%D0%BE-%D0%BC%D1%80%D0%B0%D0%B7%D0%B8-%D0%B6%D0%B5%D0%BD%D0%B8%D1%82%D0%B5", "text": "            При атентата в Торонто са били прегазени най-вече жени, става ясно от съобщение на тамошната полиция. По думите на главния следовател Греъм Гибсън, убитите жени са на възраст между 20 и 80 години. А непосредствено преди деянието си 25-годишният убиец Алек М. е написал нещо като кодиран коментар в социалните мрежи, в който изразява възхищението си от Елиът Роджър, гражданин на САЩ. През 2014 година 22-годишният Роджър уби в Калифорния шестима души и се самоуби. Преди това беше изразил огорчението си от факта, че все още е девствен и че жените не му обръщат внимание.     Полицията в Торонто съобщава още, че във Фейсбук Алек М. публикувал информация за дискусионни форуми в интернет, в които мъже обругават жените.   В понеделник Алек М. насочи с висока скорост един нает от него ван към тротоара на оживена улица в Торонто, в резултат на което бяха убити 10 души и ранени 14. Някои от пострадалите все още са с опасност за живота. Извършителят беше арестуван и вече му е повдигнато обвинение за десет убийства и 13 опита за убийство. Това съобщи говорител на съда, пред който беше изправен обвиняемият – с ръце в белезници и в бяло затворническо облекло. Според медиите, Алек М. изглеждал съвършено безчувствен.   Обвиняемият няма предишни присъди и навярно е действал сам. Няколко телевизионни канала се позовават на правоприлагащите органи с новината, че Алек М. вероятно е душевно болен. Медиите съобщават още, че според негови някогашни съученици и състуденти той бил затворен единак.   Кметът на Торонто Джон Тори заяви, че разследващите ще направят всичко възможно, за да изяснят причините за деянието. \"Това е най-малкото, което дължим на хората, станали жертва на нападението\", каза той. Кметът недоумява как може да бъде извършено подобно деяние.   Премиерът на страната Джъстин Трюдо благодари на хората, включили се в спешната помощна операция. Трюдо нарече деянието \"безсмислено нападение и ужасяваща трагедия\". Своите съболезнования към близките на загиналите изказаха президентът на САЩ Доналд Тръмп и председателят на Еврокомисията Жан-Клод Юнкер.", "date": "2018.04.26", "title": "Убиецът от Торонто мрази жените?"}
{"url": "http://www.classa.bg/%D1%81%D0%B2%D1%8F%D1%82/item/381311-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D1%81%D0%B0%D0%BD%D1%82%D0%BE%D1%80%D0%B8%D0%BD%D0%B8", "text": "Огромната калдера на Санторини, круизите под парещото слънце, живописните църкви със сини куполи и варосаните вили, издълбани в 300-метрови скали, са го превърнали в един от най-посещаваните гръцки острови.   Санторини обаче става жертва на собствения си успех. Кметът Никос Зорзос наскоро обяви, че търси начини да ограничи броя посетители в името на борбата с масовия туризъм. Докато островът едва диша под бремето на външния наплив, един необичаен „спасителен\" фактор може да го облекчи от зависимостта от парите на туристите. И този фактор е виното.     Властите на остров Санторини се опитват да се справят с проблема си от няколко сезона насам. Броят на туристите от круизни кораби, спиращи в Санторини, е ограничен драстично до 8000 души дневно през 2017 г. Само една година по-рано цели 18 000 посетители слизат на пристанището на острова в рамките на 24 часа.     Проблемът не е само в круизните туристи. Екологията на острова е застрашена от непрекъснатото строителство на нови хотели и от нарастването на потреблението на вода с 46%.     Поне 11% от Санторини са бетонирани през последните години. Населението му се е увеличило до 25 000 души. Колкото по-успешен е туристическият бизнес, толкова повече хора искат да работят тук.   Възходът на туризма тук започва с устойчиви темпове още през 70-те години, в хармония със земеделието. През последните 15 години обаче всичко излиза от контрол с драстичните темпове на строителството на хотели, което ги превръща в заплаха за местните фермери.   На този фон, изгряващата винена индустрия на острова може да дръпне Санторини от ръба на пропастта, като създаде жизнеспособен втори източник на доходи.   Изчезващата земеделска земя   От началото на 90-те години, култивирането на лозя и винопроизводството навлиза в нова ера. Откривате се много съвременни изби. Култивирането на лозя, насърчавана от фондовете от Европейския съюз, предлага алтернатива на ликвидирането на нивите, за да се строят на тяхно място хотели.   Субсидиите от ЕС популяризират вината от Санторини на американския пазар в продължение на седем години, от 2010 до 2017. И стратегията се оказва успешна.   В момента вината от Санторини се разпродават толкова бързо, колкото успява островът да ги произвежда - предимно в Гърция, но и в целия свят. В резултат на това загубата на земеделски земи заради строителство на хотели е практически спряла напълно.   В момента 1300 хектара от 7600-хектаровия остров са отредени за винопроизводство. Ако през 1995 г. средната възраст на фермерите в Санторини е била 65 години, сега тя е 53 г.   Спадът на възрастта показва, че по-младото поколение се ориентира към винопроизводството. Местното население има и неотменим интерес от предотвратяването на появата на нови хотели.   Санторини е известен с гама от характерни и отличителни сортове - асиртико, атири и айдини за бяло вино, и мавротрагано и мандилария за червено. Виното отдавна се е превърнало в неотделима част от туристическата му индустрия.   Това помага за преодоляването на опасенията, че Санторини става твърде зависим от един-единствен източник на доходи, точно както е бил преди тежкото земетресение през 1956 г., принудило много от жителите му да се преместят в континентална Гърция.   По-малките лозя на острова продават гроздето си директно на кооперацията Santo Wines, която се намира в близост до пристанището. Тук се извършва преработката на 65% от гроздето на острова; произвеждат се 840 000 бутилки вино годишно.   Магазинът предлага местна продукция като сладко доматено пюре и бакла, мед и зехтин от континента и др.   Средна туристическа група от круизен кораб прекарва около 45 минути в Santo Wines, през които хората могат да дегустират вино срещу 50 цента на чаша, да си купят бутилки, които да вземат със себе си на борда, и да снимат прекрасния изглед от една от най-високите точки на острова.   \"Виненият маршрут\" на Санторини е това, което привлича най-сериозните енофили. Обозначен с пътни маркери с цвят бордо, той води гостите до 10 независими винарни на острова. Дори най-малките винарни успяват да разпродадат продукцията си всяка година.   Нарастващо търсене   Лозята на Санторини се увиват във формата на кошница на нивото на земята, така че да се предпазват от крайната жега и студ, а брането им винаги се извършва ръчно. Земята тук се нарича \"аспа\", в почвите изобилства смес от вулканична пепел, лава и пемза. Не могат да се използват никакви машини. Всичко тук се прави на ръка, или с магарешка тяга.   Корените на лозята стигат до 20 метра дълбочина на някои места, за да извличат всяко възможно хранително вещество от вулканичния пейзаж, но затова и виното е с толкова добър вкус, казват местните винари.   Успехът на виното от Санторини затруднява винарните да отговорят на голямото търсене. Но подари невъзможността за механизация, стандартите също няма как да се влошат. Което означава, че виното ще остава все така добро, като достойна втора тетива на икономическия лък на Санторини.", "date": "2018.04.26", "title": "Неочакваният спасител на остров Санторини"}
{"url": "http://www.classa.bg/%D1%81%D0%B2%D1%8F%D1%82/item/381312-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%B8-%D0%B7%D0%B0%D0%B4%D1%8A%D1%85%D0%B2%D0%B0%D1%89%D0%B0%D1%82%D0%B0-%D1%81%D0%B5-%D0%B5%D0%B2%D1%80%D0%BE%D0%B7%D0%BE%D0%BD%D0%B0", "text": "Европейската централна банка (ЕЦБ) вече не бърза да затегне кранчето на кредитирането и вероятно в четвъртък, 26 април, ще обсъжда неотдавнашните признаци за забавяне на икономиката в еврозоната, съпътствано от темп на инфлацията, който остава вял.   Освен ако не се случи нещо невероятно изненадващо, водещите лихви вероятно ще бъдат запазени на най-ниското си равнище, а мащабната програма за изкупуване на държавни и частни дългови книжа, известна като количествено облекчаване (QE), ще бъде потвърдена до септември с намален обем, свит наполовина от януари или 30 милиарда евро месечно.     Институцията, ръководена от Мари Драги, отбеляза през март доброто здраве на икономиката като мотив да запази малка изненада за купувачи на пазара, заявявайки, че не планира да увеличава обема на QE.   Между другото “повечето икономически показатели, обявени през април, бяха слаби”, отбеляза банката HSBC. Според нейни анализатори “сега не е моментът за Драги да засилва очакванията на пазараn за по-скорошно от предвиденото затягане на кранчето на паричната политика”.   Най новите данни сочат, че активността в частния бизнес в еврозоната не се е променила след забавянето, отчетено през март. Именно това показа първата оценка за комплексния индекс на мениджърите по доставките (PMI) на компанията за финансова информация Markit, публикуван в понеделник, 23 април.   Всичко това подхранва зараждащия се дебат в ЕЦБ за евентуално забавяне на темпа на нарастване на икономика в еврозоната, което би могло да промени коренно сценариите, които се очакват от месеци, за затягане на паричната политика.   Единствената цел, изрично обявена от франкфуртската институция, е инфлацията и тя продължава да се ускорява прекалено бавно спрямо динамиката на икономиката: при 1,3% през март това, разбира се, е ускорение на месечна основа, но то отразява сезонни фактори, докато инфлацията, измерена без да се включват суровините и енергията остава вяла или на равнище 1%.   Ключовият елемент, който може да ускори темпа на повишение на цените, е вдигането на заплатите и то ще продължи да бъде следено внимателно. Ще отнеме време обаче повишенията, договорени през последните месеци в Германия, да окажат влияние и в другите страни.   Така че в четвъртък, 26 април, ще бъде прекалено рано да се обяви победа над инфлацията, макар вероятно ЕЦБ да заяви, че “вярва” в шансовете да види как индексът продължава “да се насочва към целта си”, или близо до 2% в средносрочна перспектива, обяснява Фредерик Дукрозет, икономист в Pictet wealth management.   Както и на заседанието на ЕЦБ през март, на 26 април се очаква “гълъбите” да продължат да имат превес във франкфуртската финансова институция, която най-вероятно ще запази високата степен на смекчената си парична политика, пред “ястребите”, привърженици на по-твърдия курс.   Още повече, че други рискове се задават на хоризонта. До такава степен, че има опасения от “отрицателна спирала на протекционистки заплахи, неблагоприятно развитие на валутните курсове и резки корекции на финансовите пазари”, заяви Франсоа Вилроа дьо Гало, гуверньор на Banque de France и член на управителния съвет на ЕЦБ.   Подобна спирала би довело до затягане на финансовите условия, както и до влошаване на перспективите пред растежа на еврозоната, забавяйки излизането от програмата за извънредни мерки, която ЕЦБ изпълнява в момента”, коментира френският централен банкер.   При тази несигурна обстановка “срещата в четвъртък ще бъде генерална репетиция, която ЕЦБ вероятно би предпочела да направи при затворени врати, резюмира Карстен Бжески от банката ING Diba.   Ако ситуацията го позволи, конкретните нови по-скоро ще дойдат на следващото заседание в средата на юни, та дори и на планираното за 26 юли: ЕЦБ не само трябва да планира постепенното си излизане от QE, но и да уточни кога ще вдигне лихвите си. Засега тя се ограничава с изявлението, че това със сигурност “ще бъде след” спирането на програмата за изкупуване на дългови книжа, срок, който икономистите тълкуват като средата на 2019 година или по-рано.", "date": "2018.04.26", "title": "Европейската банка и задъхващата се еврозона"}
{"url": "http://www.classa.bg/%D1%81%D0%B2%D1%8F%D1%82/item/381313-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B3%D0%BE%D0%BB%D1%8F%D0%BC%D0%B0-%D0%B2%D0%BE%D0%B9%D0%BD%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Изгледите за по-широка война, в която Израел да се изправи срещу Иран, Хизбула и шиитските милиции в Сирия и Ливан, са все по-големи, благодарение на Русия. Руснаците са тези, които “изобличиха” нападението на Израел на 9 април срещу иранската база Т-4 в Централна Сирия. Практиката на Израел е да поразява в Сирия мишени, които са свързани, наред с други неща, с пренасянето на нови оръжия от Иран за Хизбула, но никога да не признава за ударите си.   Докато израелците не казваха нищо публично, иранците и Хизбула нямаше нужда да отвръщат на ударите, за да избегнат унижение. Но тъй като загубиха поне седем войници от елитното звено “Кудс” при израелската атака, а руснаците обявиха израелците за виновни, иранците нямаше как да потулят нещата.     Сега медиите им отразяват напоително не само атаката, но и изявленията на високопоставени държавници като Али Акбар Велаяти, че Иран ще отвърне на удара.   Защо руснаците изобличиха израелците? Две причини: първо, в базата има и руски военни и въпреки че израелците удрят с голяма прецизност, бомбардировката бе в непосредствена близост до руските сили. Владимир Путин реши да покаже на израелците, че това е неприемливо.   Второ, израелската атака бе извършена след като Башар Асад използва химически оръжия в Дума, а Путин искаше да се разбере, че това не е американски удар. Той е алергичен към всичко, което подсказва, че американската мощ може да диктува събитията в Сирия. Русия е арбитърът.   Ако не друго, то ограничената военна акция на американци, британци и французи срещу три обекта в Сирия, свързани с производството на химически оръжия, поне доказа гледната точка на Путин. Ударите с нищо не отслабиха Асад във военно отношение, за да променят баланса на силите в Сирия или да засегнат руските или иранските позиции в страната. Трите западни страни внимателно избегнаха обекти, намиращи се близо до руските или иранските сили, след като Русия заплаши да противодейства на всяко подобно нападение. Това на практика показа, че руските мерки за възпиране подействаха на правителството на Тръмп.   Заявената от Тръмп решимост да изтегли американските войски от Сирия и да остави “други да се погрижат за нея” несъмнено окуражи Русия и Иран и бе послание към израелците, че са сами. Може би отговорът на иранците към израелците ще бъде премерен; в края на краищата те все още укрепват присъствието си в Сирия и трябва да се справят с продължаващия бунт.   Това предполага иранският отговор - било директен срещу Израел или срещу мека еврейска цел извън Израел - да бъде толкова ограничен, че след това Израел също да ограничи отговора си. Това предполага много неща, включително че иранците и израелците разчитат добре сигналите си. Възможността за грешка в изчисленията е голяма.   Дори сегашната ситуация да бъде овладяна, Иран и Израел са на път да се сблъскат. Иран е решен да изгради широка военна инфраструктура за себе си и за марионетките си в Сирия и да отвори нов фронт срещу Израел. Израел е също толкова решен да попречи на Иран да създаде в Сирия еквивалент на заплахата, идваща от Ливан, в лицето на Хизбула.   Още един фактор засилва риска от ескалация. Иранската решимост да изгради сирийски фронт срещу Израел е отражение на убеждението, че ислямската република ще спечели асиметрично преимущество пред еврейската държава. Чрез Хизбула, която има над 120 000 ракети, Иран може да застраши Израел от териториите на Ливан и Сирия, докато Израел е ограничен във възможностите си да заплаши Иран пряко или поне така, изглежда, си мислят иранците.   Не е обаче заложено в гените на Израел да приеме ситуация, в която Иран си мисли, че може да му обяви безнаказано война. Ако към Израел полетят 1000-2000 ракети дневно във война, в която иранците дърпат конците, той ще удари в Иран мишени, от които много ще заболи, например иранските петролни кладенци и рафинерии. Как ще отговори Иран? Ракетите на Хизбула вече ще са увеличили до възможно най-голяма степен причинените от Иран щети върху Израел. Ако иранските петролни обекти бъдат атакувани, ще позволи ли Техеран да бъдат оставени непокътнати саудитските петролни обекти?   Работата е там, че е твърде лесно да се предвиди как може да започне евентуална война между Израел и Иран, но не и как ще приключи. Правителството на Тръмп може да иска да изведе американските части от Сирия, но ако САЩ се отдръпнат, това ще увеличи опасността от регионална война.   Сега има нужда от американско възпиране. Путин трябва да разбере, че САЩ няма да стоят със скръстени ръце и да чакат иранската експанзия в Сирия да разпали война с Израел. Той може да предприеме действия за възпиране на разширяването на иранското присъствие и това на шиитските милиции. Ако ли не, това ще бъде сторено от Америка, която ще използва военновъздушните си сили.   Тръмп очевидно не се интересува от Сирия. Но също така той няма интерес от по-широкообхватна регионална война, която може да въвлече Америка и да навреди на световната икономика. Сега не е моментът нещата да се водят задкулисно.", "date": "2018.04.26", "title": "Русия може да предизвика голяма война в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/381314-%D0%B4%D0%B8%D0%BB%D0%B5%D0%BC%D0%B0-%D0%B7%D0%B0-100-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%BF%D1%80%D0%B5%D0%B4-%D1%82%D1%80%D1%8A%D0%BC%D0%BF-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-wal-mart-%D0%B8%D0%BB%D0%B8-apple-store", "text": "Американските потребители може би ще усетят пряко последиците от търговския спор, който президентът Доналд Тръмп започна с Китай и други страни тази година. Това може да се случи заради новия списък с китайски вносни стоки, за които могат да бъдат обявени мита през идните дни.   След като наложи вносни мита за слънчевите панели и пералните през януари, Тръмп се насочи към облагане на стоманата и алуминия през март, както и на други стоки на стойност около 50 милиарда долара.     След като Китай отговори със собствен списък на американски стоки, за които ще събира мита, Тръмп вдигна залозите на 4 април, нареждайки на постоянния търговски представител на САЩ да обмисли как могат да бъдат наложени допълнителни сборове за 100 милиарда долара.   Анализ на Ройтерс на китайския внос обаче показва, че за да постигне бързо поставената цел за облагане на стоки за 100 милиарда долара, на Тръмп може да му се наложи да вземе на прицел мобилните телефони, компютрите, играчките, облеклото, обувките, мебелите и други потребителски стоки, а това ще вдигне цените в американските магазини за търговия на дребно.   “Ако мислите как да обложите внос за 100 милиарда долара от Китай, няма как да не засегнете потребителските стоки”, отбелязва Хун Цюах, вицепрезидент за международната търговия на Асоциацията на лидерите в търговията на дребно, която представлява американските компании от сектора.   Доколко новите мита ще ударят по джоба потребителите, зависи от променливи величини, заради които е трудно да се изчисли влиянието на тарифите върху отделни продукти. Компаниите могат да поемат част от разходите, а някои фирми - да прехвърлят китайското си производство в други страни, намалявайки по този начин окончателната сметка за американските купувачи.   След като пералните, внасяни от LG Electronics, бяха ударени от мита от 20% през януари, компанията увеличи цените си в САЩ с около 50 долара на пералня или с 4 до 8 %.  LG избра да поеме част от разходите, причинени от митата. Те бяха наложени през период, когато строителството на новия й завод в САЩ вече бе в доста напреднала фаза. Той ще започне да произвежда перални в края на 2018 година, като по този начин митата на Вашингтон ще бъдат заобиколени.   Компании със сложни вериги за доставки, най-вече във високотехнологичния сектор, също могат да променят начина, по който разпределят вътрешните разходи сред различни подразделения, за да намалят плащаните мита.   Първият кръг мита върху вноса на Тръмп умишлено не засегна повечето потребителска електроника. От китайския внос в САЩ на стойност 506 милиарда долара миналата година обаче ще бъде трудно да се намери друго перо за 100 милиарда долара, което да бъде обложено, без да се засегнат американските купувачи.   Офисът на постоянния търговски представител може бързо да посочи стоки за 100 милиарда долара, но за сметка на три широки категории потребителска електроника - мобилни телефони (44 милиарда долара), компютърно оборудване (37 милиарда долара) и устройства за запис и възпроизвеждане на глас, изображения и данни (22 милиарда долара).   Американските вериги за доставка също ще бъдат засегнати, тъй като множество стоки от сегмента на потребителската електроника зависят от износа на американски чипове, софтуер и други компоненти за Китай, където те се сглобяват преди да бъдат внесени отново в САЩ.   Американските съюзници Южна Корея, Япония и Тайван също доставят части за мобилни телефони на компании като Apple Inc., включително екрани, камери и скенери за пръстови отпечатъци, и ще усетят последиците.   “В крайна сметка сам се прострелвате в крака, прострелвате съюзниците си и може би ще нараните пръста на Китай”, посочва Чад Баун, старши сътрудник в института за международна икономика “Питърсън”.   Тръмп може да получи една четвърт от търсените стоки за 100 милиарда долара, като обложи играчки, игри и спортни стоки - категории с малка част американско съдържание, чийто внос от Китай през 2017 година бе на обща стойност 25,5 милиарда долара.   Китай обаче държи 81,5 % от целия американски внос в тази група. Това означава, че ще има малко алтернативни източници за внос, чрез които би могъл да бъде смекчен ударът от митата върху потребителите.   Добавянето на облекло, обувки и мебели към списъка, ще набере останалата част от целта за 100 милиарда долара, но поскъпването на тези категории стоки ще бъде ясно усетено от потребителите.   Според данни на бюрото за преброяване на населението все още има около 7600 потребителски и промишлени стоки, където има възможност за облагане с мита за общо 101 милиарда долара, при които от Китай идват 40 % или по-малко от американския внос и евентуално могат да бъдат намерени другаде.   Повечето от тях включват стоки, произвеждани в малък мащаб, и широка гама продукти, продавани в американски вериги магазини като Wal-Mart - облекло, храна за домашни любимци и осветителни тела.   Възможността за намиране на такива стоки от други страни може да допринесе растежът на цените да бъде ограничен, но ще има и проблеми за търговците на дребно с отдавна установени вериги за доставки.   “Набавянето от други страни не е лесно решение. Това не може да се случи за една нощ”, посочва Цюах. Коледните поръчки на търговците на дребно за 2018 година вече са направени, допълва той. За доставките на коледни лампички от Китай, които са на стойност 402 милиона долара, например, алтернативите са ограничени.   Икономисти, анкетирани по-рано от Ройтерс, предупредиха, че макар налагането на мита да може и да облагодетелства американските производители на стомана и алуминий, то в резултат цените вероятно ще се повишат за мнозина други американски производители и потребители.   Американските износители също ще усетят последиците от търговската война, след като Китай отговори през март, обявявайки мита за 128 стоки като плодове и вино, изнасяни от САЩ за Китай, които ще бъдат обложени с 15 %. Други американски износни стоки за 50 милиарда долара като автомобили, самолети, свинско и соя са застрашени от мита от 25 %.   В предизборната си кампания от 2016 година Тръмп твърдеше, че митата са необходими, за да бъде наказан Китай за злоупотребата с американски технологии и за да се върнат работни места и производства обратно в САЩ. Проучвания за митата върху стоманата, въведени от администрацията на Буш през 2002 година, обаче показват, че закритите заради тях работни места са повече от създадените.", "date": "2018.04.26", "title": "Дилема за 100 милиарда долара пред Тръмп: удар срещу Wal-Mart или Apple Store?"}
{"url": "http://www.classa.bg/%D1%81%D0%B2%D1%8F%D1%82/item/381315-%D1%80%D1%83%D1%81%D0%BA%D0%B8%D1%8F%D1%82-%D0%B3%D0%B5%D0%BD%D1%89%D0%B0%D0%B1-%D0%BF%D0%BE%D0%BA%D0%B0%D0%B7%D0%B0-%D0%BE%D1%81%D1%82%D0%B0%D0%BD%D0%BA%D0%B8-%D0%BE%D1%82-%D1%83%D0%BC%D0%BD%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-%D0%BD%D0%B0-%D1%82%D1%80%D1%8A%D0%BC%D0%BF", "text": "Сред \"експонатите\" бяха останки от самите ракети, както и части от двигателните им сектори и елементи от космическата им радионавигационна система \r\n     Генералният щаб на въоръжените сили на РФ показа днес останки от \"умните крилати ракети\", които бяха изстреляни по цели в Сирия на 14 април от САЩ, Великобритания и Франция. Според началника на Главното оперативно управление на Генералния щаб генерал-полковник Сергей Рудской, едва 22 от изстреляните 105 са достигнали до целите си.  Ген. Рудской коментира още, че от Организацията за забрана на химическите оръжия (ОЗХО) са потвърдили отсъствието на каквито и да били химически оръжия в изследователския център \"Барза\" в Дамаск, който бе една от целите на ракетните удари.  \r\n   \"Показани са елементи от крилати ракети с морско базиране \"Томахоук\", производство на САЩ и крилати ракети с въздушно базиране, производство на Великобритания и Франция SCALP и Storm Shadow\", съобщи пред журналистите специалистът по противовъздушна отбрана от руското МО Сергей Безногих.  \r\n   Сред \"експонатите\" бяха останки от самите ракети, както и части от двигателните им сектори и елементи от космическата им радионавигационна система.  \r\n   \"Доброто състояние на останките и отсъствието на поражения от обгаряне свидетелстват за явно въздействие върху крилатите ракети на следства за противовъздушна отбрана. Наличието на пробивни отверстия по обшивката на крилатите ракети ясно говори за поразяване от страна на зенитни управляеми ракети на ПВО\", обясни още Безногих. \r\n   Две крилати ракети - една \"Томахоук\" и една авиационна, които не са се взривили, са доставени в Русия. Резултатите от анализа им ще бъдат използвани при усъвършенстването на руските въоръжения, добави ген. Рудской.  \r\n   \"Някои от ракетите не са достигнали до целите си, вероятно поради технически причини. Две от тях, крилата ракета \"Томахоук\" и една високоточна авиационн ракета, са доставени в Москва\", заяви генерал Рудской. \r\n", "date": "2018.04.26", "title": "Руският Генщаб показа останки от \"умните ракети\" на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381316-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B2%D0%B0%D1%81%D0%B8%D0%BB%D0%B8%D0%B9-%D0%B0%D0%BC%D0%B0%D1%81%D0%B8%D0%B9%D1%81%D0%BA%D0%B8", "text": "    В края на ІV век (395 г.)  Римската империя била разделена на две части – Западна римска империя и Източна римска империя. Император на Западната римска империя станал Константин, а на Източната – Линикий. Константин бил убеден християнин и покровителствал християнството, а Линикий бил езичник.   Двамата сключили мир, който бил подкрепен и с женитбата на Линикий за сестрата на Константин, Констанца, която също била християнка. Под нейно влияние и за да спечели доверието на Констанца, Линикий приел християнската вяра и даже издал няколко закони, благоприятни за християните. Но той бил неискрен и след известно време се отрекъл от християнството и и подновил гонението срещу християните в областите, които били под негова власт.     Императрица Констанца имала в двореца си една млада и хубава прислужница девойка, на име Глафира, която била християнка. Скромна и благочестива, тя спечелила любовта на своята господарка.    Красотата й привлякла вниманието и на Линикий.В него се появили нечисти мисли. Той се надявал, че чрез подаръци и лъжливи обещания ще победи нейната скромност и благочестие и ще спечели любовта й. Затова изпратил при нея един свой придворен служител с предложение да се ожени за нея, като обещал да изгони царицата. Това предложение наскърбило и изплашило скромната девойка. Със сълзи на очи тя разказала това на Констанца и я молела за защита. За да я спаси от преследванията на Линикий, императрицата пуснала слух, че Глафира е умряла.   След известно време Констанца решила, че е по-добре Глафира да отиде някъде далеч от двореца и от столицата Никодимия. Като я надарила богато за нейната вярност и доброта, тя й дала верен служител, който да я придружи. Преоблечена в мъжки дрехи, Глафира напуснала двореца.   Дълго пътувала тя и най-после пристигнала в Понтийския град Амасия. Един от тамошните жители, на име Квинтий, като узнал, че Глафира и спътникът й са християни, поканил ги в своя дом, приел ги гостоприемно и ги помолил да останат да живеят в неговото семейство. Той им разказал, че в града има много християни.    Разказал им за епископ Василий, когото всички обичали заради неговите добродетели и светост. След няколко дни сам епископът ги посетил, разговарял дълго с тях и разпитал подробно за тяхното отечество и за предишния им живот. Като узнал причината, която заставила Глафира да напусне двореца, той я посъветвал да не се среща и да не разговаря с непознати хора. Василий се страхувал от нови гонения. Той бил убеден, че ако императорът узнае, къде се намира Глафира, не само тя, но и всички християни, които живеят в града, няма да изягнат гнева му.   Опасенията на епископа се оправдали. По това време в Амасия се строяла първата християнска църква. Глафира пожелала да вземе участие в това добро дело и предала на епископа всичкото злато и сребро, които получила от императрицата, когато напуснала двореца. Оснев това тя написала на Констанца писмо, с което й съобщила новото си местожителиство и я молела да изпрати средства за довършване на новата църква. Като получила писмото, императрицата много се зарадвала. Тя веднага изпратила исканите средства и написала на епископ Василий писмо, с което го молела да вземе под своя закрила Глафира.   Тези писма попаднали в ръцете на същия чиновник, когото Линикий по-рано пращал с дарове при Глафира. Като узнал, че девойката е жива и се намира в Амасия, императорът заповядал да доведат в столицата и нея, и епископ Василий. Не се удало обаче на Линикий да изпълни своите зли замисли по отношение на Глафира: тя била вече починала. Епископ Василий бил доведен в Никодимия при императора. Придружили го двама любими негови дякони – Партений и Теотим.   В столицата Василий бил затворен в тъмница. Двамата дякони се настанили в дома на един християнин, на име Елпидифор, който добре познавал тъмничния пазач. На Елпидифор и на двамата дякони той разрешил да посещават епископа през всяко време. Те влизали свободно в тъмницата и прекарвали заедно с Василия цели дни и нощи в молитва, духовно пение и душеспасителни беседи.   Преди деня, определен за съд, Василий повикал приятелите си и през цялата нощ се молел и чел Псалтира. С особено чувство той произнесъл думите на псалмопевеца: \"Взема ли крилете на зората и се преселя на край море – и там Твоята ръка ще ме поведе и Твоята десница ще ме удържи\" (Пс. 138:9-10). В тези думи той видял пророческо указание – при какви бедствия той ще умре. Като завършил молитвата, Василий казал на приятелите си:   - Братя, нашите изпитания се приближават. Не бойте се, не изнемогвайте от предстоящата нам скръб, но оставайте мъжествени и непоколебими във вярата, издигайте душевните си към Оня, Който може да ни спаси. Знайте, приятели, че тази нощ ми се яви Сам Господ и ми откри какъв ще бъде моят край и каква слава ще дарува на мене, Своя раб. А вие не скърбете, но се върнете у дома и укрепявайте братята. Изберете за епископ Евтихий.   След това епископът помолил Елпидифор да се грижи за християните, благословил натъжените дякони и ги освободил.   На другия ден завели Василий при Линикий на съд. Той обвинил епископа, че е укривал Глафира и не съобщил за пристигането й в Амасия. Василий отговарял с такава твърдост и спокойствие, че Линикий повече не се обърнал към него и заповядал да го закарат отново в тъмницата. След това няколко пъти изпращал при него чиновник с обещание, че ще го помилва, ако се отрече от вярата си. Но нито обещанията, нито заплахите – нищо не било в състояние да сломи твърдостта на Василий. Той казал да съобщят на императора следните негови думи:   - Да ми дадеш и цялото си царство, пак не ще ми вънеш онова което ще загубя, ако се откажа от истинския Бог. По-добре сам ти ме послушай и проси милост от Бога. Нашият Господ е добър и милосърден. Той ще приеме твоето покаяние.   Тези думи още повече разярили императора, и той изпратил да кажат на епископа, че, ако не се поклони на езическите божества, ще бъде посечен с меч и тялото му ще бъде хвърлено в морето. Василий поръчал да съобщят на императора, че той е готов да понесе всякакви мъчения, но докато има в него дихание, няма да се отрече от своя Бог. По заповед на Линикий започнали да го бият жестоко, а той все повтарял думите на св. ап. Павел: \"Ни скръб, ни теснота, ни мъки, ни огън, ни смърт не могат ме отлъчи от любовта Христова\" (Рим. 8:35,38).   Епископът отишъл на смърт, придружен от много християни. Когато стигнал до мястото на наказанието, той паднал на колене и започнал да се моли за своето паство, за всички християни и за враговете си. След това бблагословил присъстващите, обърнал се към палача и му казал:   - Приятелю, изпълни това, което ти е заповядано.   Отсекли главата на светия мъченик и хвърлили и нея, и тялото му в морето. Ангел Господен открил на Епидифор и на дяконите мястото, където те могат да намерят тялото на светия епископ. С помощта на местни рибари те извадили тялото от морето край град Синоп, занесли го в Амасия и го поставили в новопостроения от него храм.", "date": "2018.04.26", "title": "Св. свещеномъченик Василий Амасийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381317-26-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1336 г. — Франческо Петрарка изкачва връх Ванту — символичен рожден ден на алпинизма.     1802 г. — Наполеон Бонапарт подписва обща амнистия, която позволява на около 1000 от най-видните емигранти от Френската революция да се върнат във Франция.     1933 г. — Създадено е Гестапо — официалната тайна полиция на нацистка Германия.     1937 г. — Гражданска война в Испания: Испанският баски град Герника е бомбардиран от самолети на Луфтвафе, изпратени от Хитлер в помощ на Франсиско Франко.     1941 г. — В Любляна е създаден Освободителен фронт на словенския народ.     1942 г. — При експлозия в мина в Манджурия (Китай) загиват 1549 миньори — най-тежкият минен инцидент в света.     1949 г. — В Москва започва първата сесия на СИВ.     1954 г. — Започва Женевската конференция, опит да се възстанови мирът в Индокитай и Корея.     1962 г. — Космическият кораб „Рейнджър 4” на НАСА се разбива в Луната.     1962 г. — В космоса е изстрелян първият международен (англо-американски) спътник „Ариел”.     1964 г. — Танганайка и Занзибар се обединяват в обща държава — Танзания.     1986 г. — ) Експлодира Чернобилска авария: Четвърти реактор на атомната електрическа централа в Чернобил Украйна.     1990 г. — Регистрирано е Движението за права и свободи.     1999 г. — Хиляди компютри в света са поразени от компютърния вирус „Чернобил”.     2000 г. — По инициатива на министър-председателя Иван Костов започва „Българският Великден”.     2002 г. — 19-годишният Робърт Щайнхаузер застрелва 17 души в училището си в германския град Ерфурт, след което се самоубива.     2005 г. — Под международен натиск, Сирия изтегля последните си 14 хиляди войници от Ливан, с което се слага край на 29-годишната военна доминация над страната.  ", "date": "2018.04.26", "title": "26 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/381308-%D0%B2-%D0%B3%D1%8A%D1%80%D1%86%D0%B8%D1%8F-%D0%B2%D1%81%D0%B8%D1%87%D0%BA%D0%BE-%D0%B2%D1%8A%D1%80%D0%B2%D0%B8-%D0%B4%D0%BE%D0%B1%D1%80%D0%B5-%D0%BD%D0%BE-%D1%81%D0%B0%D0%BC%D0%BE-%D0%BD%D0%B0-%D1%85%D0%B0%D1%80%D1%82%D0%B8%D1%8F", "text": "            \"Всичко ще се оправи и ние ще се справим\" - от седмици насам гръцкият министър-председател Алексис Ципрас се изразява оптимистично за състоянието на гръцката икономика. Принципно позицията му не е грешна. Само че погледът към гръцкото ежедневие и трудностите на местния бизнес показват една твърде различна картина.   55-годишният Тасос Йозефидис се завръща преди 10 години от Берлин и открива малък ресторант в центъра на родния си град Солун. Въпреки че работи от сутрин до вечер, спечеленото му стига само колкото да покрие месечните си сметки.     \"Икономическата ситуация тук изобщо не е розова, макар че се опитват да ни я представят за такава\", казва Тасос. Според него, кризата в Гърция продължава. \"Има само една добра новина, свързана с гръцкия туристически бранш. През тази година в страната се очакват близо 34 милиона туристи и това действително представлява огромна финансова инжекция с оздравително въздействие.\"   Тасос подчертава, че ако не бяха туристите, той отдавна щял да се върне в Германия. Защото бизнесът с гръцките клиенти не върви добре. \"Само с гърци не се получава. Те харесват ястията, които предлагам. Влизат и разглеждат менюто. Но когато видят цените, се отказват. Моите цени им се струват прекалено високи, а някои даже ми го казват директно.\"   Тасос Йозифидис обвинява сънародниците си за сегашната ситуация в Гърция: \"Днешният грък е изгубил ценностите, с които е бил прочут в древността. Днес той трябва отново да се научи на честност, солидарност и доверие в бизнеса.\"   Тасос вярва, че ситуацията в страната ще се подобри едва когато бъде изкоренена корупцията в политиката. Пред гостите в своя ресторант той с възхищение разказва за германската данъчна система, която му се струва много по-справедлива. Недоволството му е насочено не само срещу данъка върху добавената стойност (ДДС), който в Гърция възлиза на 24%, а като цяло срещу високото данъчно бреме, което възпрепятства развитието на малкия и среден бизнес. Общо 40% от печалбата на ресторанта му отива за данъци.   Той успява да задържи своите 17 работници единствено през лятото, защото само тогава заведението му върви добре. \"Туризмът е твърде нежно цвете. Ако в Егейско море отново се стигне до някаква сериозна криза, туристите пак ще изчезнат. И тогава? На всички е ясно, че ако иска да оцелее икономически, страната трябва да започне да произвежда собствена продукция, а не да разчита само на туристи\", казва Тасос.   Бизнесменът Йоргос Циакмакис може само да потвърди това заключение. Той вярва, че страната се нуждае и от повече разсъдливост и търпение. 67-годишният Йоргос, който търгува с метали, като цяло е оптимистично настроен, макар че успява да задържи своя бизнес, само защото магазинът и жилището му са негова собственост. \"Ако трябваше да плащам и наем, със сигурност щях да съм се отказал\". В момента той въвежда в бизнеса двете си деца, които са безработни.   Тасос Йосифидис разчита на туристите   \"Търговията сякаш е замръзнала\"   \"Търговията в момента върви зле. Направо е замръзнала\", казва Циакмакис и обяснява, че почти няма пари в обращение. Хората купуват малко и постоянно се пазарят за цената. В магазините никой вече не отпуска стоки на кредит, а преди това беше нещо обичайно. Сега всичко трябва да се плати начаса.   \"След последните заплахи от страна на Турция хората станаха още по-предпазливи в харченето на пари\", казва Циакмакис. Все пак бизнесменът има доверие на сегашното правителство - повече, отколкото на всички предишни. Сходни са настроенията и сред повечето му сънародници. Независимо от трудната икономическа ситуация, близо 80% от гърците определят премиера Ципрас като най-сериозния и отговорен политик в страната.   Циакмакис се надява, че скоро няма да има предсрочни избори. \"Това би бил краят за Гърция. Чака ни още много работа\", казва той.   Христос Кандас е бизнесмен от по-младото поколение. Специалистът по електроника и компютърни системи от десет години насам ръководи специализиран магазин. Той казва: \"В официалните статистики може и да се съдържат положителни данни, но основните доходи на хората и техният жизнен стандарт намаляват. В резултат на това сме принудени да се учим да живеем с все по-малко и да се откажем от много неща.\"   Според младия грък, пропастта между по-малките и по-големите фирми става все по-голяма. \"Силните стават все по-силни. А по-слабите - още по-слаби. Същевременно средното съсловие на практика изчезна изцяло.\"   Като цяло днес икономическите данни на Гърция са по-добри, отколкото преди няколко години. Явно обаче трябва да мине още много време, докато хората започнат да усещат нещо от този възход.", "date": "2018.04.26", "title": "В Гърция всичко върви добре. Но само на хартия."}
{"url": "http://www.classa.bg/%D1%81%D0%B2%D1%8F%D1%82/item/381309-%D0%BA%D0%BE%D0%B3%D0%B0%D1%82%D0%BE-%D0%BF%D0%B8%D1%86%D0%B0%D1%82%D0%B0-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "          Пицария като в Италия. Насред Пхенян. За това е мечтаел Ким Чен Ир. Севернокорейският диктатор, който приживе става известен със страстта си към изисканата кухня, е обожавал пица. Толкова много обичал италианското национално ястие, че искал на всяка цена да го внесе в родината си. Така преди девет години в Северна Корея врати отваря първата пицария. \"Milky Way\" е заведение за елитите - далеч от мрачната севернокорейска действителност, далеч от вездесъщите бедност и глад.     Диктаторът следял всичко със зорко око: съставките за пиците били доставяни директно от Италия. А готвачите били изпращани на кулинарни курсове в Рим и Неапол, за да научат на място как се приготвя истинска пица. Днес \"Milky Way\" фигурира дори в онлайн пътеводителя Lonely Planet, а в рецензията за заведението се казва, че пиците били \"доста приемливи\".   \"Луди по всичко, което идва от чужбина\"   Излизащият в Япония вестник на живеещи в изгнание севернокорейци \"Choson Sinbo\" е първото издание, което през 2009 информира за откриването на пицарията. Новината бързо се разпространява, след като медии от всички краища на света препечатват съобщението. Прочита го и южнокорейският творец Хуанг Ким. И остава силно впечатлен. \"Стори ми се много странно, защото достъпът до чужди културни влияния в Северна Корея е силно ограничен и строго регламентиран - поне що се отнася до обикновените хора\", казва той. И добавя: \"Но както знаем, политическото ръководство се ползва с привилегии. И така в Северна Корея изведнъж се появи пицария, в която обаче можеха да се хранят само малцина. Обикновеният народ нямаше достъп до тази храна\".   Южнокорейският творец не престава да мисли за тази история. И изведнъж му хрумва следната идея: да направи поредица от кратки филми, които по някакъв начин да изпрати на севернокорейските си съседи. Така възниква проектът \"Pizzas for the people\" - кратки филмчета, които засягат най-различни теми. \"Идеята беше в леко сатиричен тон да покажем на севернокорейците западния начин на живот\", разказва Хуанг Ким. В отделните епизоди се разказва например за Коледа или за корейската поп музика. И, разбира се, за италианската пица.   \"За да не ви се налага да чакате месеци наред за свободна маса в \"Milky Way\", ето как да си приготвите вкусна пица в домашни условия\", казва млада актриса в епизода, посветен на пицата. И обяснява какви продукти са необходими. \"Ние в Корея нямаме от тези големи чушки, които се продават в Европа, но вие можете да ползвате малките. И с тях става. Иначе ви трябват още: домати, царевица и салам. И, разбира се, кашкавал. Знам, че кашкавал трудно се намира, та затова бихте могли да използвате тофу. Тестото можете да разточите с празна бутилка от ракия. После подреждате нарязаните продукти отгоре, слагате пицата във фурната - и готово\", обяснява жената.   Нима хората в Северна Корея се интересуват от подобен филм? Нима си нямат далеч по-сериозни проблеми? И Хуанг Ким си задава тези въпроси, преди да се захване с филмовия си проект. И затова се обръща за съвет към севернокорейци, живеещи в изгнание. \"Попитах ги дали моята идея ще се приеме добре в Северна Корея. Всички ме увериха, че хората със сигурност ще проявят интерес. Били луди по всичко, което идва от чужбина.\"   На черния пазар в Северна Корея се продават безброй DVD-та с филми или сапунки от чужбина - най-вече от Южна Корея. Човек може да си купи на черно и книги или дискове с музика. \"Всички тези продукти са много търсени\", казва Ким и добавя: \"Макар и да нямат с какво да живеят, много севернокорейци се опитват да спестят малко пари, за да си купят дискове. Бих го нарекъл глад за култура\".   Хуанг Ким завършва проекта си през 2010 година. Прави 500 копия и ги предава на трафиканти, които на свой ред ги разпространяват в Северна Корея.   Хуанг Ким (в гръб) преди да предаде стоката си на един от трафикантите   \"Обществена тайна е, че контрабандата процъфтява. По този начин в Северна Корея постоянно влизат стоки и пари. Това, разбира се, е забранено, но севернокорейското ръководство си затваря очите, защото се отразява добре на икономиката\", казва Хуанг Ким и обяснява: \"Не продадох дисковете на трафикантите, а просто им ги дадох и им казах сами да решат дали ще ги продават или ще ги раздават безплатно на хората. Не знам какво се е случило, някои от трафикантите сигурно са взимали пари за филмите\".   Хуанг Ким не знае и колко севернокорейци са гледали неговите филми. Но трафикантите са му казали, че са раздали всичките 500 диска. Донесли са и доказателство: \"Показаха ми писма от хора, които са гледали видеото и след това действително са си приготвили пица. Имаше даже и снимки\", разказва Ким.", "date": "2018.04.26", "title": "Когато пицата стигна до Северна Корея"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381304-%D1%82%D0%BE%D0%BF-10-%D0%BD%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D1%81-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8-%D0%B7%D1%8A%D0%B1%D0%B8", "text": "Родните звезди винаги са в състояние да предизвикат системно не само активни коментари в социалните мрежи заради някое свое действие, но и да превърнат всяка своя стъпка в новина. Особено пък, когато подменят изцяло усмивката си! Много е модерно днес зъбите да са ослепително бели и съответно – изкуствени.      Ето защо вече все повече родни звезди инвестират в тази сложна, ултра скъпа и доста болезнена манипулация.       След като нашари почти цялото си тяло с татуси, Благой Георгиев реши да промени драстично и усмивката си. За целта се подложи на сложна и болезнена манипулация в Москва, където до неотдавна живееше с бившата си съпруга Есмер и сина им. Футболистът броил „скромните\" 20 000 евро, за да подмени цялата си усмивка и днес тя е първото, което се забелязва в него, където и да се появи. Премиерата на новата си фасада пък, Джизъса направи по време на екскурзия в Барселона за Ел Класико. Преди да прибегне до интервенцията, Благо споделил пред приятели, че не харесва захапката си, освен това имал и няколко зъба, израснали накриво. Освен със заслепяващо бялата си нова усмивка, суетният футболист често обича да прекалява и със солариума – вследствие на което на фона на тъмното му лице, новите зъби изглеждат дори плашещо.         Камелия също блести често с новата си усмивка, особено сега, когато често я гледаме в ролята на жури в „Гласът на България\". Там фолкпевицата раздава толкова щедро усмивки, че няма как да е останал някой, който да не е забелязал снежната подредена белота в устата й. Камелия е горд собственик на фасети, които струват колкото една лека кола на старо. Певицата споделя, че се е сдобила с новите си зъби с много мъки и жертви, но го е направила в името на красотата. „От малка имах лоши зъби, а с възрастта започнаха да ме предават. Освен това моите бяха потъмнели от цигарите и реших да си сменя усмивката, колкото и да ми струва това. И проблемът не е толкова в парите, а в мъките. У нас ги правят бавно и мъчително\", споделя Камелия. Чрез приятели тя открива своя зъболекар в Полша. Той й направил интервенцията само за четири дни.  3. Преслава       Преслава също е от родните популярни личности, които са готови на всичко, само и само да изглеждат безупречно. Последната й инвестиция неоспоримо доказва това! Фолкпевицата пръсна космическата сума от 66 хиляди лева, за да постави върху зъбите си циркониеви коронки. Това е и последният хит сред родния хайлайф. Преслава е посетила стоматолог в една от най-престижните дентални клиники у нас, който се е погрижил за чисто новата й усмивка. И сега спокойно може да се каже, че се усмихва, демонстрирайки на воля своята 24-каратова циркониева усмивка. Певицата винаги е отбелязвала, че не може да се лиши от едно от най-ценните си оръжия – усмивката. И навярно заедно със сексапила отварят пред нея безпроблемно почти всяка заключена врата.    4. Галена       Малко след колежката си Преслава и Галена си смени зъбите. Половинката на вафления бос Галин вече също може да се похвали с изцяло нова усмивка. Само че тя стои дотолкова съвършена, че на моменти чак е неестествена. Въпреки това Галена щедро се усмихва, без никакво притеснение. Тя блести в буквалния смисъл на думата. Близки до певицата издават, че за манипулацията тя е броила сумата от 50 000 лева – предните й зъби, например, са изцяло подменени с фасети, които са последен писък на денталната медицина. Интервенцията направила в Турция, в изключително модерна стоматологична клиника.    5. Eмилия       Емилия също влезе в редиците на звездите, подменили изцяло усмивката си. За целта фолкпевицата инвестира сумата от 15 000 евро. Всъщност тя от години има циркониеви зъбни импланти, които са по-евтини от изкуствените зъби, но пък те се сменят периодично. Емилия много искала да притежава холивудска усмивка, затова изобщо не се и замислила дали да се подложи на болезнената интервенция. И въпреки че взела бързо решението да направи тази промяна, чаровната блондинка дълго се настройвала психически, защото изпитва панически ужас от зъболекари. В крайна сметка, както става повече от ясно, суетата е победила страха. Още повече, че певицата винаги е обичала да се усмихва широко на повечето си фотосесии, което означава, че почти винаги зъбите й са на показ.    6. Алисия       Алисия също е горда притежателка на чисто нови зъби. Може би заради това е увеличила почти двойно усмивките. В социалната мрежа, където тя е особено активна, често публикува снимки, от които ясно личат белоснежните й зъби. Всъщност певицата е почитател на интервенции от всякакъв характер, стига крайният резултат да е актив за красотата й. Дълго време тя отказваше да признае, че е правила корекции на лицето си, но днес те вече личат от километри. А сега, когато има и чисто нови зъби, вече едва ли има как да отрече очевидното. Освен с холивудска усмивка, Алисия обича да акцентира много и на чипото си носле – разбира се, също плод на добра хирургическа интервенция.    7. Ани Цолова       Още преди няколко години с перлена и изваяна усмивка се похвали и тв водещата Ани Цолова. Разликата бе уловена веднага от ранобудните зрители, които започваха ежедневно тв деня си с нея. Точно те подсказаха и за интересна подробност, свързана с Цолова – допреди корекцията на зъбите си, водещата на „Здравей, България\" старателно прикриваше усмивката си, даже по-скоро не си позволяваше такава. А сега от този неин комплекс няма и спомен. За определен период от време Ани посещавала ежедневно стоматолог, който подменил проблемните й зъби с чисто нови скъпи импланти. Стимул да се реши на тази промяна и дава не кой да е, а тогавашният й екранен партньор Виктор Николаев, който също може да се похвали с брилянтна усмивка. При него обаче, за разлика от други родни звезди, са подменени едва два зъба, останалите само са оформени и избелени професионално.    8. Калин Врачански       Суетата не подминава и Калин Врачански, особено пък, когато става дума за усмивки, които виждат хиляди. Актьорът е подвластен на максимата, че човек трябва да прави всичко, което го кара да се чувства добре в кожата си, затова и не се колебал нито минута дали да се подложи на денталната интервенция. И днес и с просто око може да се види, че крупната сума, инвестирана за нови фасети, които блестят като порцелан в устата му, определено си е струвала усилието. Въпреки че някои от познатите на актьора все още признават, че не могат да свикнат да го виждат с толкова фрапантно бели зъби в устата. Изглеждали някак нелепо на фона на иначе готиния му естествен чар. Според други пък, всичко е точно такова, каквото трябва да бъде – и със сигурност новите зъби ще му донесат нужния късмет в кариерата, изразен в получаването на множество покани за скъпи филмови продукции.    9. Катето Евро       Катето Евро също е със зъбни импланти в устата. Но при нея разлика в усмивките не се долавя, защото тя е от хората, които не могат да живеят, без да се усмихват. Сега обаче усмивката й е наистина снежно бяла. Всъщност интересното при нея е, че интервенцията й бе направена преди няколко години абсолютно на живо по време на международно изложение в столицата. Тогава Катето Евро се подложи на хитовата процедура заради предстоящ важен филмов проект. След като поверила зъбите си на д-р Валентин Павлов, тя му обещала щедро да го рекламира в шоусредите.        Преди да се сдобие с американски импланти с диамантено покритие в устата си, Луна е имала познатите стоматологични проблеми в устата си. Това обаче, отдавна не е така. Където и да се появи, колкото и пъти да я погледне човек, почти винаги ще види широката усмивка на Луна и искрящите й от белота подредени зъби. Към процедурата фолкпевицата прибягва още преди години, тъй като по рождение имала проблеми с дъвкателните органи. Още през 2001 година Луна се решава на болезнената операция – вадят й всички зъби и на тяхно място поставят импланти. Според запознати за изкуствената си фасада блондинката броила 50 000 лири.", "date": "2018.04.26", "title": "Топ 10 на звездите с изкуствени зъби"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381305-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D0%B0%D0%BF%D1%80%D0%B8%D0%BB", "text": "Днес не правете планове за бъдещето, защото всичко може да се промени за един час. Ако нямате опит в паричните сделки или в търговията, тогава е по-добре да не се месите в тази сфера. Задълженията в личния живот ще се превърнат в истински окови и ще се почувствате по-лошо, отколкото в плен. Сами решете как трябва да действате. Може би, откровен разговор ще помогне? ТЕЛЕЦ ( 21 април - 21 май )  Днес, ще искате всички около вас да ви разберат, да ви правят комплименти и дори да ви отстъпят място в автобуса. Но какво сте направили, че да искате да бъдете третирани по този начин? Необвързаните днес, трябва да посещават многолюдни места, за да направят романтични запознанства. Има шанс да очаровате някой, ако обновите вашия гардероб и се усмихвате сладко. БЛИЗНАЦИ ( 22 май - 21 Юни ) Възможно е да изпаднете в критично финансово положение, така че по-добре да дръжте парите си при вас. На работа ще поемете твърде много, за което началникът няма да ви хвали, но ще го забележи. Днес се откажете от екстремните спортове, пътуванията в чужбина и работа на високо. Този ден е опасен и може да се случат травми и наранявания.   РАК ( 22 юни - 23 юли ) Трябва да се заемете със здравето си, да укрепите имунитета и тялото си. Като цяло, ако посветите този ден на себе си, няма да сбъркате. В края на деня може да бъдете поканени не само на важна среща, но и такава с романтичен отенък. Така че, трябва да помислите за това, как да завладеете сърцето на човека отсреща. Въпреки, че и една усмивка ще ви свърши работата - не се притеснявайте. ЛЪВ ( 24 юли - 23 август ) Очаква ви конкуренция и съперничество, което ще ви разстрои по време на работа. Буквално ще ви разкъсват на части, което ще ви пречи да се концентрирате върху основните аспекти на деня. В любовта, ще бъдете изпълнени с нежност и страст, което няма да остане незабелязано. Вечерта ще трябва спешно да се приготвите за пътуване. Къде точно, ще разберете. ДЕВА ( 24-ти август - 23 септември ) Трябва да се съсредоточите върху задачите, а не да говорите с всички подред. Имайте предвид, че работата сама няма се свърши, а само ще си докарате безброй проблеми. Добре е да се заемете с благотворителност, спорт или да посетите културно събитие. Ако сте активни и действени в този ден, ще успеете. ВЕЗНИ( 24 септември - 23 октомври) Не се препоръчва да влизате в компания на хора, които не подкрепят вашите усилия. Мнозина ще се опитат да ви се качат на главата, но напразно. Трудно, но все пак ще решите, финансовите проблеми. От това зависи не само кариерата в бизнеса, но и от личния ви живот. В края на краищата, избраникът ви вече е уморен да чака, кога ще стъпите здраво на краката си.   Може сериозно да се влошат отношенията с човек, когото искрено уважавате. Въпросът е, че вашите мнения по една важна тема, ще са коренно различни. Горещ спор, може да се разрази на обществено място, сред много хора. Също трябва да се погрижите за здравословното си състояние, по-точно за стомаха. Не прекратявайте лечението.   СТРЕЛЕЦ ( 23 Ноември - 21 Декември ) Днес слушайте шестото си чувство, за да разберете кой ви е истински приятел и кой е само делови партньор. Ще бъдете изпълнени с енергия и дори ще имате в излишък, затова я прилагайте по предназначение. Ако редувате релаксацията с физически упражнения, то за дълго време ще укрепите здравето си. Но и ще се отървете от негатива. КОЗИРОГ (22 Декември - 20 януари ) Днес ще бъдете толкова активни и импулсивни, че лесно ще запалите с вашият темперамент всички наоколо. Опитайте, да се държите в ръце, а най-добре се отпуснете и починете. Между другото, лагерът е отлична възможност да общувате с природата и със себе си. Във финансовата сфера, могат да се появят перспективи за бързо забогатяване.  ВОДОЛЕЙ ( 21 януари -  19  февруари ) Трябва да отворите сърцето си за нова любов. Достатъчно сте страдали и спомняли онова, което е останало в миналото. Проблемите могат да дойдат от там, от където не ги очаквате. Но ако ги третирате леко и спокойно, решението ще дойде от само себе си. В семейството, насочете енергията си към градивни неща, така че да няма кавги.   РИБИ ( 20 февруари - 20 март ) Денят е благоприятен за промени, както външни, така и вътрешни. Като цяло се ангажирайте с преструктурирането на всичко, което ви заобикаля. В любовните отношения, трябва да сте изключително прозорливи, за да не позволите на избраника да ви манипулира. Между другото, имате ли нужда от това? В крайна сметка, вие добре чувствате кой може да ви предаде и с кого може да продължите.", "date": "2018.04.26", "title": "Дневен хороскоп 26 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381306-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%B1%D0%B8%D1%82%D0%BE%D0%B2%D0%B8%D1%8F-%D0%BF%D1%80%D0%BE%D0%B1%D0%BB%D0%B5%D0%BC", "text": "\"На България, откакто съществува, основният проблем е битовият проблем... Ако решим един ден битовия проблем, според мен ние сме си решили всичко\".   Това са думи на Теодосий Спасов, произнесени в Народното събрание в началото на ноември 2017 г. Още тогава директорът на БНР Александър Велев и Теодосий Спасов, като директор на музикалните състави на Радиото, настояват да се обърне внимание на проблема с безобразно ниските заплати на музикантите.     Средното възнаграждение на мъжете и жените от Симфоничния оркестър, Биг бенда, Оркестъра за народна музика и Смесения хор възлиза на 852 лв. Заплатата за млад музикант, току-що постъпил в БНР, с висше професионално образование и минимум 10 години обучение, е по-малка или равна на тази на среднист-заварчик на строителен обект.   Като се вземат предвид и разходите за поддръжка на скъпоструващите инструменти, се оказва, че музикантите в една от най-престижните държавни културни институции си плащат, за да работят.   И то - буквално. Като семейството на хориста от БНР и певицата от фолклорния ансамбъл \"Филип Кутев\", които доработваха като таксиметрови шофьори с нощни смени, за да си позволят удоволствието да създават качествена национална култура.   Как човек издържа семейството си, как купува книги на децата си, как си позволява сам да \"консумира\" висока култура, когато няма пари да покрие месечните си сметки? Как крепи мотивацията да се усъвършенства като професионалист, да пази творческия си дух и да не деградира до жертва на \"битовия проблем\"?   Някои бягат към държави, в които талантът им не се оценява в кофички кисело мляко и декемврийски сметки за парното. Други отказват да се борят. Трети лазят по нервите на разпоредителите с бюджета - и все напразно.   И министърът на културата Боил Банов, и предшественикът му Вежди Рашидов са подкрепили без условия исканията за по-висок бюджет на БНР. Подкрепа има и от \"Патриотите\", и от опозицията.   И въпреки това финансовото министерство отказва да осигури още 420 000 лв. в Бюджет 2018, колкото би струвало увеличението на заплатите на музикантите.   Обяснението е чиновническо: оркестрите на БНР останали \"встрани от реформата\" (по думите на Менда Стоянова), за разлика от всички други сценични изкуства бюджетът им не се формира с целева субсидия на всеки 1 лв. от продадени билети, а се спуска през общата каса на радиото. Оттам идват и парите за поддръжката на Фонда на БНР, издаването на албуми, участията на фестивали, турнета, подготовката на детските хорови формации.   Днес парите ги има, утре ги няма, а реформата се отлага за догодина.   Логиката напомня вица за лошия късмет на магарето, което тъкмо се научило да яде камъни, а се споминало. Само че в ролята на добитъка са хористи, оркестранти, инструменталисти, класически, джазови и фолклорни изпълнители.   Бас ловим, че проблемът им ще се реши за един ден, стига протестното изпълнение на \"When The Saints Go Marching In\" да прозвучи в правилния часови слот на правилния сутрешен блок .   Нищо, че самият Теодосий Спасов се обяви против \"унижението музиканти от такъв висок ранг да излизат по улиците\".   Имат всеки потенциал да подразнят слуха на премиера, както показва практиката с майките на тежко болни деца, с надзирателите от затворите, с полицаите, с фермерите, с работниците от военните заводи, с природозащитниците, с Изпълкома на БФС, та и с Гинка от Пазарджик.   \"Битовият проблем\" на България обаче не се решава с еднократна милостиня. Не и в държавата, в която над 1 милион възрастни мъже и жени оцеляват с 321 лв. на месец, а 1/3 от населението е в риск от бедност - дори работещите хора.   Няма защо да се изненадваме, че българските семейства харчат най-много за ядене, пиене и комунално-жилищни сметки, а най-малко - за книги.   Докато чиновници с емпатия на калкулатори оценяват науката, образованието и културата по ценоразписа за нискотарифен труд, няма как да е по-различно.", "date": "2018.04.26", "title": "Държавата на \"битовия проблем\""}
{"url": "http://www.classa.bg/%D1%81%D0%B2%D1%8F%D1%82/item/381307-%D0%B1%D1%80%D0%B0%D0%B2%D0%BE-%D0%BD%D0%B0-%D0%B0%D1%80%D0%BC%D0%B5%D0%BD%D1%86%D0%B8%D1%82%D0%B5", "text": "            Арменците са горд народ. И имат добри основания за това. Векове наред те успяват да запазят своята идентичност въпреки историята си, която е белязана от дълбоки промени. Те първи обявяват християнството за официална религия. А арменската диаспора по цял свят открай време впечатлява със своя силен ангажимент към родината. Сега арменците имат още една причина за гордост: те могат да се гордеят със своята мирна революция от изминалите седмици. Натискът от улицата принуди Серж Саркисян да подаде оставка. А това може и да е само началото на онези промени, за които арменските граждани жадуват отдавна.   Саркисян е част от онази група, която дойде на власт след войната за анклава Нагорни Карабах. Оттогава насам заедно с шепа олигарси той контролира страната в политическо и икономическо отношение. През последните години мнозина забогатяха за сметка на народа. Защо цените на хранителните продукти в Армения са по-високи от тези в съседна Грузия? Защо почти никой не инвестира в местната икономика? Защото накъдето и да погледнеш се шири корупция.     Водачът на протестите Никол Пашинян   Народът се оплакваше дълго време. В крайна сметка обаче реши да излезе на улицата. В лицето на Никол Пашинян арменците откриха своя безстрашен водач. \"Армения не бива да спира по средата на пътя\", казва той. Оставката на министър-председателя не е достатъчна. В страната трябва да бъдат приети прозрачни изборни закони и да бъдат проведени скорошни избори. Мрежата от бизнесемени, политици и чиновници, превърнала държавата в своя плячка, трябва да бъде обезвластена. Натискът на улицата не бива да отслабва, казва Пашинян. Той и неговите сподвижници имат конкретни планове за бъдещето на страната. Те не са романтици, които могат да изпуснат из очи бъдещето, опиянени от победата. Те са реалисти.   Арменската революция избухна точно навреме. Официално населението на Армения е три милиона души. Който е пътувал из страната обаче знае много добре, че там са останали най-много два милиона. Много села са обезлюдени. А това представлява опасност за сигурността на една малка страна с отчасти вражески настроени съседи. Кой обаче може да упрекне някой млад арменец, от гледна точка на безутешността в страната, че е тръгнал да търси щастието си в далечна чужбина? В Калифорния отдавна живеят повече арменци, отколкото в Кавказ.   Кадър от протестите в Армения     Още отсега някои стратези във Вашингтон мечтаят за нова външнополитическа ориентация на Армения. Това обаче няма нищо общо с реалността. В обозримо бъдеще Русия ще си остане закрилник на Армения. Всичко останало игнорира политическите, икономическите и културните факти. Както и желанията на самите арменци. Те изпитват дълбока привързаност към Русия по исторически причини. Това обаче не означава, че Ереван не може и не иска да поддържа добри отношения и със Запада.   Армения е член на Евразийския съюз. А през 2017 страната подписа и споразумение за асоцииране с ЕС. Само че всички тези договори не струват и пукната пара, ако населението продължава да обеднява. Арменските граждани са тези, които могат да създадат рамковите условия за повече инвестиции, за борба срещу корупцията и олигарсите.   Арменците могат да почерпят сила и кураж за бъдещето от собствената си история. Във вторник (24.04.) те отдадоха почит на жертвите на геноцида по време на Първата световна война. Навремето те бяха сплотени срещу външния враг. Сега трябва се сплотят срещу вътрешния. И тогава революцията може да се окаже успешна.", "date": "2018.04.26", "title": "Браво на арменците!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381301-%D0%B0%D0%BD%D0%B5%D0%BB%D0%B8%D1%8F-%D1%81-%D0%B1%D0%B5%D0%B7%D1%83%D0%BC%D0%BD%D0%B0-%D0%B8%D0%B7%D1%86%D0%B5%D0%BF%D0%BA%D0%B0", "text": "Цялата мрежа се залива от смях на реплика на Анелия по повод бъдещето на дъщеря ѝ Ивон. В онлайн пространството се завъртя откъс от нейно интервю, където певицата се чува да казва:      \"За мен е много по-важно да общувам с дъщеря си за образованието, за нейната ценностна система, за предстоят ѝ тепърва много по-важни неща наркотици, в последствие вече други неща... полов живот\".     Вероятно певицата е направила някакъв лапсус, защото не може да си представим една майка да желае и да си представя, че точно това предстои на детето ѝ. Въпреки това мрежата завря от коментари и бъзици по повод изказването на певицата.    Може би Анелия е била изнервена от премиерата на новия ѝ клип. Именно от тогава е и въпросното интервю. Припомняме, че това не е първата изцепка за фолкдивата от този ден.", "date": "2018.04.26", "title": "Анелия с безумна изцепка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381302-%D1%80%D1%83%D1%81%D0%BE%D0%BA%D0%BE%D1%81%D0%BA%D0%B0%D1%82%D0%B0-%D0%B0%D0%BB%D0%B8", "text": "За малкия петък сме подготвили едно пряко включване от Канада. Не говорим за студената и не толкова привлекателна Канада, а за онази, която може да достави малко по-човешки температури, достатъчни за премахването на всички дрехи от Али Клеър.    Резултатът наистина е впечатляващ, а и сме чували, че русите никога не гладуват, следователно веднага показваме как наистина изглежда Клеър и какво точно представлява.        ", "date": "2018.04.26", "title": "Русокоската Али"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381303-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%80%D0%B0%D0%B7%D0%B2%D1%8F", "text": "55-годишната вдовица на боса на „Мултигруп\" Илия Павлов крие опасно оръжие в деколтето си. Пардон, не го крие, а го развява на воля. Гърдите на Дарина Павлова цъфнаха като майски рози от оскъдната й рокля, пише „Галерия\". Мадам „Мулти\" винаги е била по-разкрепостена в стила си.      Още преди да се тунингова със силикон, провокираше с бомбите си в прозрачни тоалети. Нескромното й поведение и отворен характер неслучайно й донесоха прякора Веселата вдовица. И именно благодарение на дързостта й е толкова уважавана в Холивуд.    Неотдавна тя основа обща фирма с един от най-влиятелните продуценти на Холивуд Марк Кентън – втори след Джери Брукхаймър. Американският актьор, режисьор и продуцент Джордж Клуни пък бе специален гост на сватбата на доведената й щерка Венцислава. А съвсем наскоро Павлова се сдоби с пръстен за половин милион от новия си любовник Артуро Гуадарама. Ð¡Ð½Ð¸Ð¼ÐºÐ° Ð½Ð° Darina Pavlova.", "date": "2018.04.26", "title": "Дарина Павлова развя"}
