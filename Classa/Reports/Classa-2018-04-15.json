{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380931-%D0%BD%D0%B0%D0%B9-%D1%81%D0%BA%D1%8A%D0%BF%D0%B0%D1%82%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B0-%D0%B5%D0%BA%D1%81%D1%82%D1%80%D0%B0-%D1%81%D0%BD%D0%B8%D0%BC%D0%BA%D0%B8", "text": "Както може би се досещате, тя е част от персонализацията на най-аристократичната марка Rolls-Royce. По-конкретно става дума за най-новия Phantom. Въпросната опция е част от интериорното обзавеждане и представлява нещо като витрина за произведение на изкуството, пише Факти бг.      Опцията е наречена The Gallery. Въпросното пано на арматурното табло може да бъде изработено от всякакви скъпи материали, сред които са диаманти, платина, злато и т.н.      Поради тази причина от Rolls-Royce не посочват точна цена за оборудването.      Тя зависи от ценността на произведението на изкуството и може да надмине цената на автомобила.      Екстрата The Gallery се подготвя в седем различни ателиета, работещи с различни техники - скулптури от метал, живопис, кожа, порцелан, инкрустация със скъпоценни камъни и др.", "date": "2018.04.15", "title": "Най-скъпата автомобилна екстра (СНИМКИ)"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/380932-in-memoriam-%D0%BC%D0%B8%D0%BB%D0%BE%D1%88-%D1%84%D0%BE%D1%80%D0%BC%D0%B0%D0%BD-%E2%80%93-%D0%B4%D0%B0-%D1%81%D0%B8-%D0%BF%D1%80%D0%B8%D0%BF%D0%BE%D0%BC%D0%BD%D0%B8%D0%BC-%D1%81%D1%86%D0%B5%D0%BD%D0%B8-%D0%BE%D1%82-%D1%84%D0%B8%D0%BB%D0%BC%D0%B8%D1%82%D0%B5-%D0%BC%D1%83", "text": "Режисьорът на прочутите „Полет над куквиче гнездо”, „Коса” и „Амадеус”, почина на 86 години. Милош Форман, който от Чехословакия е емигрирал в САЩ, остава в историята като един от най-големите кинорежисьори от края на XX и началото на XXI век. \r\n  (По-надолу виж сцени от най-прочутите му 3 филма). \r\n   Той е роден през 1932 г. в Чеслав, Чехословакия, майка му е чехкиня, баща му е евреин. Родителите му загиват в концлагери по време на Втората световна война. Кариерата на Форман започва в края на 50-те години на миналия век в Чехословакия.  \r\n   \r\n   През 60-те години той снима там 3 игрални филма. През 1967 г. заминава на специализация в САЩ, през 1968 г., събитията в Чехословакия „Пражка пролет” го сварват в Париж, където преговаря за снимки на нов филм. Форман остава там и започва кариера на Запад. \r\n   От 1971 г. работи в САЩ и още с първия си филм „Излитане” („Taking Off”) печели голямата награда на фестивала в Кан. \r\n   През 1975 г. Форман постига огромен успех с екранизацията на романа „Полет над кукувиче гнездо“ от Кен Кизи. С него печели награда „Оскар“ за режисура. Филмът печели общо 5 награди „Оскар” - за най-добър филм, за режисура, за най-добър актьор (Джак Никълсън), най-добра актриса (Луис Флетчър), за най-добър адаптиран сценарий и е номиниран в още 4 категории. Филмът има още 6 награди „Златен глобус” и 6 награди БАФТА. \r\n       \r\n", "date": "2018.04.15", "title": "In memoriam Милош Форман – да си припомним сцени от филмите му"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380928-%D0%BF%D0%B5%D1%82%D1%8A%D1%80-%D0%B0%D0%BD%D0%B4%D1%80%D0%BE%D0%BD%D0%BE%D0%B2-%D0%B7%D0%B0-%D0%B4%D0%B0-%D0%B2%D1%8A%D1%80%D0%B2%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0,-%D1%82%D1%80%D1%8F%D0%B1%D0%B2%D0%B0-%D0%BD%D0%B5-%D1%81%D0%B0%D0%BC%D0%BE-%D0%B4%D0%B0-%D1%81%D0%B5-%D1%81%D0%BF%D0%B5%D1%81%D1%82%D1%8F%D0%B2%D0%B0", "text": "Председателят на Асоциацията на банките в България Петър Андронов отбеляза пред БНТ, че ниските лихви върху депозитите в банките се дължи на стремежа икономиката да се развива. Това по думите му става основно с потребление, а не със спестяване. Той отбеляза, че един от най-големите проблеми пред развитието на българската икономика е недостатъчният брой на младите хора, както и тяхното неудовлетворително ниво на образование.     БНБ има добра памет - между 2005 и 2007 имаше бум на кредитирането заради цените на недвижимите имоти, припомни Петър Андронов. В момента в някои градове има известно повишаване на цените на имоти, което е свързано с кредитирането, но желанието на БНБ е да се повтори сценария от преди десет години, допълни той, но изтъкна, че положението е по-леко от тогава.   За да върви икономиката, хората трябва не само да спестяват, но и да потребяват, допълни Андронов. Така той обясни ниските лихви върху депозитите.   \"Хората държат достатъчно много пари - общо привлеченият ресурс е над 70 милиарда. За България е рекорд, но тази спестовност не е рекордна в никакъв случай. Не сме феномен, да не изпадаме в еуфория, просто вървим в крак с икономиката\", допълни той.   Българските банки ще стават все по-малко, прогнозира Петър Андронов. Това според него е естествен процес на окрупняване, при който пазарът се доминира от няколко големи банки. Той допълни, че подобно положение е белег за зряла икономика. Окрупняването на капитала, което е резултат от сливането на банките, води до по-голяма стабилност, обясни Андронов.   Желанието на България да се присъедини към еврозоната не означава, че това ще стане, дори да сме готови в голяма степен и множество сделки да се извършват в евро, обясни Андронов. Въпросът е в нивото на доверие, което страните от еврозоната имат към България.   Според Андронов има сериозен проблем с качеството на образованието за младите хора, както и с оценката на знанията им. Той посочи недостатъчния брой на младите хора, както и некачественото им или непрактично образование, като основен проблем пред развитието на българската икономика.", "date": "2018.04.15", "title": "Петър Андронов: За да върви икономиката, трябва не само да се спестява"}
{"url": "http://www.classa.bg/%D1%81%D0%B2%D1%8F%D1%82/item/380929-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D0%B5%D1%81-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82-%D0%B8-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BE%D1%81%D1%82%D0%B0%D0%B2%D0%B0%D1%82-%D1%81%D0%B8%D0%BD%D0%BE%D0%BD%D0%B8%D0%BC-%D0%B7%D0%B0-%D0%B2%D1%81%D1%8F%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "Организираната престъпност и корупцията остават синоним за всяка държава от Западните Балкани. Това се казва в документ на Брюксел, който ще бъде публикуван на 17 април в Страсбург, отбелязва скопското електронно издание Локално , като се позовава на Радио „Свободна Европа\", чиято редакция разполага с копие от текста.     Следващата седмица Европейската комисия ще обяви Пакет за разширяване, който оценява ситуацията в страните, които искат да се присъединят към 28-членния блок. В документа се подчертава, че проблемни точки в страните от региона остават онези, свързани с върховенството на закона.    Публичната администрация в страните в региона остава слаба и напредъкът в областта на свободата на изразяване е малък или никакъв. В текста за пореден път се подчертава, че двустранните спорове остават основни пречки в процеса на евроинтеграция, и в предходния период не е постигнато нито един резултат в решаването открити въпроси между съседните държави.   Тазгодишният „шампион\" ще бъде Албания, която ще получи препоръка за започване на преговори за присъединяване, а според Радио „Свободна Европа\" Македония ще получи същата препоръка.    За Черна гора се казва, че е постигнала много на хартия, но нищо на практика, а за Босна и Херцеговина – че отново забавя процеса на реформи.    Пътят на Сърбия към ЕС продължава да бъде обвързан от преговорите за нормализиране на отношенията с Косово.   Във връзка с Македония, в проекта доклада се изтъква, че за по-нататъшен напредък на държавата решаващи фактори са запазване и задълбочаване на инерцията в процеса на спешните приоритети за реформи. ЕК изразява готовност да подкрепи този процес в областта на съдебната власт, основните права и свободи, и сигурността на държавата.   Позовавайки се на мерките, предприети в областта на миграцията, в документа се заключава, че помощта на Брюксел за региона е довела до отслабване на миграционни вълни. В тази връзка се признава ролята на Сърбия и Македония, които в документа са определени като „доверени партньори\" в тази област. Но ЕК смята, че има място за безпокойство, когато става дума за трафик на хора и мигранти.", "date": "2018.04.15", "title": "Доклад на ЕС: Организираната престъпност и корупцията остават синоним за всяка държава от Западните Балкани"}
{"url": "http://www.classa.bg/%D1%81%D0%B2%D1%8F%D1%82/item/380930-%D1%81%D0%B0%D1%89-%D0%B2-%D0%BE%D0%BE%D0%BD-%D0%B0%D0%BA%D0%BE-%D1%81%D0%B8%D1%80%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%B4%D1%80%D1%8A%D0%B7%D0%BD%D0%B5-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%BE%D1%82%D1%80%D0%BE%D0%B2%D0%B5%D0%BD-%D0%B3%D0%B0%D0%B7,-%D1%89%D0%B5-%D0%B8%D0%BC%D0%B0-%D0%BD%D0%BE%D0%B2%D0%B8-%D1%83%D0%B4%D0%B0%D1%80%D0%B8", "text": "Съединените щати са готови за нови удари срещу Сирия. Това стана ясно от заседанието на Съвета за сигурност на ООН. Войната с ракети се превърна във война на думи по време на свиканото от Русия заседание на Съвета за сигурност на ООН. Руската резолюция беше отхвърлена. Днес се очаква да се гласува нова версия, с която да се направи проверка на химическата атака в Сирия, но не е ясно дали и тя ще мине. Русия заклейми атаката срещу Сирия, но Съветът за сигурност към ООН отхвърли резолюция с такова съдържание. „Признак на цинична надменност е когато група от държави решат сами да започнат военни действия\", заяви Василий Небензя, представител на Русия в ООН.      Представителят на Съединените щати предупреди, че използването на химическо оръжие е червена линия. „Ако режимът в Сирия отново използва отровен газ, Съединените щати са готови за удар\", заяви Ники Хейли, представител на САЩ в ООН. В Twitter президентът Доналд Тръмп определи мисията като постигната. Но за мнозина в Съединените щати не е ясно каква е мисията и има ли стратегия за Сирия, пише Нова телевизия.    „Съединените щати трябва да имат цялостна стратегия за Сирия извън това да предотвратят Асад да използва химически оръжия\", коментира конгресменът Майк Кофман. Засега стратегията на Вашингтон изглежда така – спиране на „Ислямска държава\" и на употребата на химически оръжия. „Снимките на мъртви деца не са фейк нюз.    Те са резултат от варварската нехуманност на режима\", заяви Ники Хейли. Но решението на Доналд Тръмп и коалиционните партньори Франция и Великобритания да действат със сила беше поставено от въпрос – както от законодатели в трите държави, така и от Асоциацията за контрол на оръжията. В декларация от там заявяват, че е притеснително възможността президентът сам да заповядва военни удари и така да се стигне до използването и на ядрено оръжие.    „Широкото твърдение, че президентът може да започне военни действия по своя воля, повдига конституционни въпроси и създава притеснения за възможността президентът сам да нареди военни действия срещу други заплахи, включително Северна Корея, по начин, който да доведе до употребата на ядрено оръжие\", се казва в декларацията.  ", "date": "2018.04.15", "title": "САЩ в ООН: Ако Сирия отново дръзне да използва отровен газ, ще има нови удари!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380923-%D0%BA%D0%BE%D0%BB%D0%BA%D0%BE-%D0%B6%D0%B8%D0%B2%D0%B5%D1%8F%D1%82-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D0%B0%D0%B3%D0%B5%D0%BD%D1%82%D0%B8", "text": "А пък военният министър Каракачанов с лекота злепостави военното ни разузнаване     Наскоро, покрай „Аферата Скрипал“, историкът Божидар Димитров сладкодумно разказваше, как се убива предател.  И покрай това се сети за Георги Марков.  Докато разузнавал нещо в Рим, един ден водещият му офицер /професор от Университета/ му съобщил, че Марков е убит.  Дори казал нещо знаменателно: двойните агенти живеят пет години.  Страхотна новина, дори и днес - много важна за изследователите на Марков, любопитна и за англичаните.    Обаче Божидар не знаел нищо за него – това се случва през 1978 година, Марков е известен писател, лауреат на Димитровска награда, като един от авторите на партизанската ода сериала „На всеки километър“, бонвиван, любимец на Живков, официален беглец, в продължение на години чете по западните радиостанции.    Но Божидар дори не го бил чувал.  Дали не иска да ни намигне, че тия от Първо главно управление /разузнаването/ са били идиоти, така излиза.  Казаното за двойните агенти обаче е важно – но никой няма да ти повярва, ако не си чувал за Марков.  Ей такива дреболии са важни.    А пък военният министър Каракачанов с лекота злепостави военното ни разузнаване.  Докладвали му, че два са сценариите за Сирия: „Единият сценарий е леко смекчаване на тона между двете страни. Другият е нанасяне на удари и активизиране на руски и сирийски ПВО“ – обобщи авторитетно министърът.  Чети вестници – и не ти трябва разузнаване.", "date": "2018.04.15", "title": "Колко живеят двойните агенти"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380924-%D0%B1%D0%BE%D1%8F%D0%BD-%D1%87%D1%83%D0%BA%D0%BE%D0%B2-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B0-%D1%81%D0%B8%D0%BC%D1%83%D0%BB%D0%B0%D0%BA%D1%8A%D1%80", "text": "  Съгласно постъпилата до този момент информация... май гледаме поредната серия на „Капитан Америка“ и неговите съюзници Симулакър е термин на Жан Бодриар. Означава копие без оригинал. Замяна на реалното със знаци за реалното. Бомбардировката тази нощ на тристранната коалиция САЩ, Великобритания, Франция имаше вид на „рекламно бомбомятане“.  Френскоезичен алтернативен сайт, известен с това, че разполага с „чувствителна“ информация, определи бомбардировките тази нощ над Сирия със заглавието „Une operation bidon ?“ („Фалшива операция“). Израел е предоставил координатите на сирийските цели, предназначени за унищожение от тройната коалиция.   в небето и надпис: „Огънят озарява небето над Дамаск“. Сирийската държавна телевизия съобщи за удар по изследователския център в сирийската столица. И за 13 свалени ракети.   в днешните удари по Сирия. Британските военни са съобщили, че четири RAF Tornados (самолети) са излетели от Кипър и са изстреляли ракети Storm Shadow по бившата ракетна база в Сирия, недалеч от Хомс, където според британското отбранително ведомство сирийското правителство съхранява вещества за изготвяне на химическо оръжие. Според репортерите на сирийската държавна телевизия, ракетите предназначени за Хомс, са неутрализирани и не са нанесли щети.   Според него една от крилатите ракети е паднала върху целта. Другата е била свалена от сирийската ПВО. Основната задача на британците, пак според френския сайт, е била „разрушаване на компроментиращите доказателства, които показват степента на съучастие на страните, подкрепящи тероризма в Сирия в операцията „под чужд флаг“.   Да не забравяме, че Мария Захарова съобщи предварително за описаното по-горе събитие. А тя определено не е баба Ванга.  Според цитирания по-горе френски алтернативен сайт  Що се касае до военното летище Dumayr до Дамаск, което е „било силно овехтяло преди атаката и е поразено с две ракети, попаднали извън неговия периметър“.  След завършването на ракетната атака от страна на тройната коалиция, ливанската телевизия „Ал Маядин“ съобщи, че хиляди сирийци са се събрали спонтанно на главния площад на „Омаядите“ в сирийската столица, манифестирайки срещу агресията. Тази сутрин сирийските военни заеха своите места в Министерството на отбаната в Дамаск, които напуснаха малко преди ракетната атака.  Съгласно постъпилата до този момент информация... май гледаме поредната серия на „Капитан Америка“ и неговите съюзници.  Но да изчакаме! Да не бързаме. Ще се появят както винаги още много „детайли“.  Сега е точно сезонът на възторжените „експерти-анализатори“, които работят само с данни на CNN.      ", "date": "2018.04.15", "title": "Боян Чуков: Бомбардировка симулакър"}
{"url": "http://www.classa.bg/%D1%81%D0%B2%D1%8F%D1%82/item/380925-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D0%BE%D0%B9%D1%82%D0%BE-%D0%B8-%D0%B4%D0%B0-%D1%81%D1%82%D0%BE%D0%B8-%D0%B7%D0%B0%D0%B4-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D0%B2-%D1%81%D0%B8%D1%80%D0%B8%D1%8F-%D1%89%D0%B5-%D1%81%D0%B8-%D0%BF%D0%BB%D0%B0%D1%82%D0%B8-%D0%B7%D0%B0-%D1%82%D0%BE%D0%B2%D0%B0", "text": "  Според турския лидер трябва да бъде понесена отговорност за стотиците хиляди загинали сирийци от 2011 г. насам Който и да стои зад химическите атаки в Сирия ще „си плати за това“. Това заяви турският президент Реджеп Ердоган на митинг на управляващата Партия на справедливостта и развитието в Истанбул вчера.      Реджеп Ердоган заяви, че е „немислимо“ подобна атака, извършена от властите, да остане ненаказана. Поради това Ердоган оценява въздушнит удар като правилен. Според турския лидер трябва да бъде понесена отговорност за стотиците хиляди загинали сирийци от 2011 г. насам.   Турция не прави избор между Русия и Съединените щати, а се стреми към постигане на политическо решение и мир в Сирия. Това пък заяви турският външен министър Мевлюд Чавушоглу в град Алания.  Лидерът на опозиционната светска Народнорепубликанска партия обаче призова за предпазлива политика в Близкия изток и изрази неодобрение към бомбардировките без солидни доказателства, че химическо оръжие е било използвано от властите в Дамаск. Кемал Кълъчдароглу напомни, че експерти на ООН трябва да проведат разследване на въпроса.  Популярният депутат от формацията Илхан Джиханер заяви, че би било жалко, ако 3-5 маниаци не бъдат възпрепятствани да си играят със света. Той напомни, че войната срещу Ирак също е започнала с фалшиви обвинения.  Председателят на проислямистката извънпарламентарна Партия на щастието Темел Карамоллаоглу заяви, че това не е нападение само срещу Сирия, а срещу всички мюсюлмани.      ", "date": "2018.04.15", "title": "Ердоган: Който и да стои зад химическите атаки в Сирия ще \"си плати за това\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380926-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D0%B7%D0%B0-%D1%83%D0%B4%D0%B0%D1%80%D0%B0-%D0%B2-%D1%81%D0%B8%D1%80%D0%B8%D1%8F-%D0%BF%D1%80%D0%B0%D0%B2%D0%B8%D0%BB%D0%B5%D0%BD-%D0%B8-%D1%85%D1%83%D0%BC%D0%B0%D0%BD%D0%B5%D0%BD-%D0%B4%D0%BE%D0%BA%D0%B0%D1%82%D0%BE-%D0%B0%D1%81%D0%B0%D0%B4-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0,-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%89%D0%B5-%D0%B5-%D1%81%D1%82%D1%80%D0%B0%D1%88%D0%BD%D0%BE", "text": "Операцията от последните дни беше правилна. Тя е хуманитарна операция, за да спаси сирийския народ от допълнително обгазяване. Тя, за съжление, е много закъсняла и ограничена. Това заяви в ефира на \"Събуди се\" президентът на Атлантическия клуб в България Соломон Паси. \"Акцията не може да има дългосрочен ефект, но може да се гледа като начало на една по-мащабна операция, която може да доведе до отстраняването на Башар Асад\", смята той.      \"Рибал Асад е много компетентен и морален. Беше в България преди време. Ще се виждаме с него в Пекин. Той би могъл да бъде част от решението на сирийския конфликт. Той не е с Башар Асад, не е и с екстреместите.      Човек е с огромно образование и вяра. България трябва да следи този човек, защото той има голямо развитие\", посочи Паси. \"Конфликтът в Сирия ни интересува. Нас ни дели единствено Турция. Има половин милион само убити по време на тази гражданска война, има десетки милиони разселени и бездомни хора. Ако цялата тази трагедия тръгне към Турция, България ще бъде пометена. Ние имаме користен интерес от мирното решаване на този конфликт\", смята Паси. Паси реши да цитира Желязната лейди Маргарет Тачър:         Хората опитаха с добро да разрешат проблема,но нищо не стана. Аз съм се виждал с Асад през 2002, като външен министър.\", призна Паси. \"България има една характерна европейска позиция. Нормално е да сме в синхрон с казаното и общоприетото в Брюксел\", смята той. \"Тези удари смятам, че са логично начало на една мащабна операция. Договорката между Путин и Обама бе много грешна.    Тогава забраниха на Башар Асад да убива с химически оръжия, но му дадоха да прави каквото друго иска. Последвалата нобелова награда за мир е тотално лицемерие и провокира към смърт и терор. Неясно е дали тези 3 цели са единствените, последните и актуалните химически запаси на Башар Асад. Докато той води тази държава, това напрежение ще ескалира\", заключи Паси.", "date": "2018.04.15", "title": "Соломон Паси за удара в Сирия: Правилен и хуманен! Докато Асад управлява, в страната ще е страшно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380927-%D0%BA%D1%80%D1%83%D0%BC-%D0%B7%D0%B0%D1%80%D0%BA%D0%BE%D0%B2-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D1%83%D0%B4%D0%B0%D1%80%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F-%D0%B1%D0%B5%D1%88%D0%B5-%D0%BF%D1%80%D0%B8%D0%B1%D1%8A%D1%80%D0%B7%D0%B0%D0%BD%D0%B0", "text": "    „Малко по-прецизно трябва да се борави с думите и да не се бърза толкова“ каза Зарков, който приветства инициативата на президента да свика КСНС на 19 април и изрази надежда отговорните фактори там да излязат с консолидирана позиция.     „Позицията, изразена от външния ни министър, говореше за военни престъпления, което е много важен термин и има своите последствия, а разбираме, че мисиите, които ще установят истината, тепърва предстоят. След нея се появи позиция на председател на парламентарна група, която подкрепя правителството - Волен Сидеров, който пък говореше за агресия - този път от другата страна. Висши представители на българската държава успяха да обвинят всички участници в конфликта за един следобед в най-тежките международни престъпления“, каза Зарков.   Депутатът от БСП призова „да се внимава, да се говори прецизно с необходимата отговорност“ и изрази увереност, че на срещата при президента държавата ще намери точната и правилна позиция, която да защитава и българските граждани, и международния ред“.   Зарков подчерта, че позицията на БСП, представена от председателя Корнелия Нинова, е изказана също от представител на ЕС, а същото се съдържа и в ред резолюции на Съвета за сигурност на ООН. Според него позицията на Нинова позиция е била „умерена и подходяща, в която се осъжда употребата на химическо оръжие“. Той припомни, че „за 7 години има 400 хил. умрели в този конфликт, близо 11 млн. са разселени вътре в Сирия и навън“.   Според Зарков, който е и член на временната комисия за продажбата на ЧЕЗ, са необходими още няколко седмици за работа на комисията, защото все още се чакат отговори на запитвания. Той посочи, че във вторник комисията ще изслуша кандидат-купувача на ЧЕЗ „Инерком“. Компанията ще бъде попитана и за исканото драстично увеличение на цената на тока и дали споделя тази ценова политика.   Зарков цитира официален отговор от ЧЕЗ, според който многократно от 2013 г. до сега е предлагано на всички български правителства да участват в сделката за активите на ЧЕЗ, но са получавали отказ.   „Правителството на Орешарски с министър на икономиката по това време Драгомир Стойнев не е отказало. Той потвърди, че такива разговори неофициално е имало и правителството е било готово да реагира, включително да започне оценка на активите на ЧЕЗ, за да изготви своята оферта. Това правителство обаче беше с прекратен мандат и то не е могло дори да започне официалните разговори по тази сделка. Въпросът е какво се случва оттам нататък. След правителството на Орешарски настъпва период на правителство на ГЕРБ, прекратен за кратко, и след това правителство на ГЕРБ 3 в момента.   В същия ден, в който постъпи писмото от ЧЕЗ, в което казват, че във всеки правителствен период са правили такива оферти, постъпи и писмо от премиера Борисов в комисията, в което твърди, че никога не са водени такива разговори. Това противоречие трябва да бъде изчистено. Тези противоречия са и причина БСП да инициира и създаде тази комисия“, каза Зарков.   Той е категоричен, че противоречията вместо да се изглаждат, се задълбочават и даде пример: „Става ясно, че когато е казало, че нищо не знае за сделката, правителството е било меко казано не съвсем искрено. От докладите, които получихме, се вижда, че кой е купувач и кой ще бъде избран за купувач е било ясно най-малкото от ноември, когато пак според документите - една българска банка е дала своя кредит на доверие на стойност 80 млн. Тя е била информирана от консултанта на „Инерком“, че това ще бъде фирмата, която ЧЕЗ ще избере и дали може да финансира известна стойност и тя е приела…   Една банка е казала „ОК до 80 млн.“, други банки не отговарят. Самата „Инерком“ заявява, че има активи около 100 млн., да предположим, че ще ги даде всичките. Но все пак до 320 млн. остават доста пари. Откъде идват тези пари е много важно да се знае, кой е реалният купувач. Ние трябва да сме уверени, че тези, които купуват предприятието, ще могат да го поддържат и управляват по начин, който няма да застраши доставката на тази жизнено важна суровина“.   В писмото се казва, че „Инерком“ е представила пред ЧЕЗ достатъчно убедителни доказателства за произхода на средства, с които ще купува, подчерта Зарков. По думите му тази информация трябва да бъде предоставена и на комисията, и на цялото общество. „Това, че ЧЕЗ иска да напусне България, е известно от много време и е било следено как вървят сделката и какви са различните варианти“, коментира той.", "date": "2018.04.15", "title": "Крум Зарков: Позицията на България по ударите в Сирия беше прибързана"}
{"url": "http://www.classa.bg/%D1%81%D0%B2%D1%8F%D1%82/item/380920-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4%D1%8A%D1%82-%D0%BD%D0%B0-%D0%B1%D0%B0%D1%88%D0%B0%D1%80-%D0%B0%D1%81%D0%B0%D0%B4-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D1%81%D0%B5-%D0%B1%D1%8F%D1%85%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D0%BB%D0%B8-%D0%B7%D0%B0-%D1%83%D0%B4%D0%B0%D1%80%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F", "text": "„САЩ и Русия бяха координирали ударите в Сирия предварително. Турският президент Ердоган и израелският премиер Нетаняху са разговаряли и с двете страни и са успели да постигнат споразумение между тях. То гласяло, че удари ще има, но без жертви.   В същото време руснаците са имали възможността да свалят някои от ракетите, за да кажат, че са удържали на дадената за това дума\". Това заяви в пред NOVA първият братовчед на сирийския президент Башар Асад - Рибал аз Асад.   Той живее в изгнание в Лондон от много години, тъй като в родината му със сигурност го чака затвор. Срещу него са правени два опита за убийство.   Според Рибал Асад, след ракетната атака, ще видим деескалиране на напрежението в Сирия.   „Всички страни ще се успокоят. Никой няма интерес ситуацията да се усложнява повече\", категоричен е братовчедът на сирийския държавен глава.   Според него сега големите сили трябва да намерят истинско политическо решение на проблемите в размирната страна.   „От Сирия започна най-голямата хуманитарна криза в съвременната ни история. Но на никого не му пука истински за Сирия, искат да я разделят. Само демокрация може да обедини мозайката от различните общности, които живеят в страната\", казва още Рибал ал Асад.", "date": "2018.04.15", "title": "Братовчедът на Башар Асад: САЩ и Русия се бяха договорили за ударите в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380921-%D1%82%D0%BE%D0%BC%D0%B0-%D1%82%D0%BE%D0%BC%D0%BE%D0%B2-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%B5-%D1%81%D0%BF%D0%B5%D1%87%D0%B5%D0%BB%D0%B5%D0%BD%D0%B0-%D0%BE%D1%82-%D0%B0%D1%81%D0%B0%D0%B4-%D1%82%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BE%D0%B1%D0%B5%D1%81%D0%B5%D0%BD-%D0%BA%D0%B0%D1%82%D0%BE-%D1%81%D0%B0%D0%B4%D0%B4%D0%B0%D0%BC", "text": "Излишни са ракетните удари след като е ясна перспективата в Сирия. Ще има Студена война 10-15 г., прогнозира Томов. Доналд Тръмп е притеснен, срещу него са разузнавателните служби, срещу него е ФБР. Опитват се да докажат, че в Прага се е срещал с руски агенти. Това коментира в предаването „Тази неделя” депутатът и журналист Тома Томов.     Войната в Сирия е спечелена от Башар Асад. Той ще си управлява страната. Няма да бъде обесен като Саддам. Излишни са ракетните удари след като е ясна перспективата в Сирия. Ще има Студена война 10-15 г., прогнозира Томов.   Тръмп трябва да се притеснява от Китай. Той ще го измести по икономически показатели. В момента САЩ е като римска империя с император Нерон.   Тома Томов коментира и участието на Франция в ударите срещу Сирия с думите: ”Шарл дьо Гол, Жак Ширак и Франсоа Митеран не биха направили това, което направи Еманюел Макрон, защото са държавници”.   За Русия Томов каза, че в момента има силни оръжия, но е слаба икономически.    ", "date": "2018.04.15", "title": "Тома Томов: Войната в Сирия е спечелена от Асад! Той няма да бъде обесен като Саддам"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380922-%D0%B2%D0%BE%D0%B9%D0%BD%D1%81%D1%82%D0%B2%D0%B0%D1%89%D0%BE%D1%82%D0%BE-%D0%BD%D0%B5%D0%B2%D0%B5%D0%B6%D0%B5%D1%81%D1%82%D0%B2%D0%BE-%D1%83%D0%B1%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "Всеки народ си заслужава управниците     ГЕРБ управляват почти 10 години и за това време напълниха всички институции с невежи и некомпетентни \"калинки\"   Невежеството е навсякъде около нас. То ни обкръжава, притиска, залива, дави. И това е от години. Но с всеки изминал ден става все по-агресивно, безочливо и страшно. Вече е войнстващо невежество.     Наскоро прочетох нещо, писано преди години, че Борисов и Цветанов са страшни, но това, което ще дойде след тях, ще е още по-страшно. И то дойде. ГЕРБ управляват почти 10 години и за това време напълниха всички институции с невежи и некомпетентни \"калинки\". Някой ще ми опонира, че и преди е било така - която партия дойде на власт, урежда с постове и службици собствените си партизани  за сметка на предишните партийни назначения. Да, но предишните поне имаха дотолкова акъл, че да оставят по някой и друг експерт - човек, който знае за какво става въпрос, вътре в нещата е и може да свърши работа. Защото все някой трябва да върши работата, нали?     Делян Добрев например така и не разбра защо му се карат от опозицията, каква е вината му, къде е грешката му  при шуробаджанашкото окупиране на общината в Хасково. Той дори се обиди, че нападат и не харесват неговия роднински \"дрийм тийм\". Толкова естествено му се вижда, когато е силният на деня да уреди всичките си братовчеди, приятели, съученици и партийни другари на уютни и доходоносни местенца. Ако не сложиш на кранчетата най-близките си и доверени хора, то кого да сложиш? Някакви експерти, специалисти, които не познаваш?     При ГЕРБ никакъв експерт не остана. Почти десет години професионалистите се гонят и уволняват и се заменят с верни партийни членове със съмнителни дипломи и знания. И като се има предвид интелектуалното ниво на първия и втория в партията, то всички останали трябва да са под тях. Не е удобно някак си да стърчиш над вожда с експертиза и задълбочени познания в която и да било област. А тези, чийто умствен багаж е по-голям (защото има и такива), умишлено се снишават - вероятно с кариеристични мотиви.   Този стил на профанизация на политиката и държавното управление, на решенията на проблемите във всички сфери беше наложен лично от Бойко Борисов през първия му мандат, ако не броим периода, прекаран в софийското кметство. Лесни, популистки, битови решения на сложни житейски, социални и икономически проблеми. Например за младежката безработица.    \"Kaĸ нямa paбoтa, бe? Haпpимep зa oвчap в мoмeнтa, и тaĸa ce тъpcи aгнeшĸo мeco и oвчo в цeлия Eвpoпeйcĸи cъюз… пpocтo във зeлeнчyĸoпpoизвoдcтвoтo .. мa тoй нямaл щoтo бил AЙ TИ cпeциaлиcт..\"     \"Moeтo ceмeйcтвo, oтĸaĸтo aз ce пoмня - oт дeтe дo дeн днeшeн, ĸapтoфи нe e ĸyпyвaлo. Bинaги cмe cи ги caдили, ĸoпaли, глeдaли и нe cмe xoдили в плoд и зeлeнчyĸ, зa дa cи ĸyпим - нитo мaйĸa ми, нитo бaщa ми, нитo бaбa ми, нитo aз. И мoгa дa ви ĸaжa ĸaĸ ce caдят, aĸo нe знaeтe. Tpябвa дa ce cлoжaт нa тъмнo, зa дa пoĸълнaт, cлeд тoвa мaлĸo c мoтиĸaтa ce ĸoпaят, cлaгaт ce. И тoлĸoвa пycтeeщи зeми, вceĸи мoжe дa cи нacaди.\"     От просто по-просто. Премиер - слънце. Със замах предлага решения на нерешени с години проблеми.   Та затова не бива да се учудваме, че в третия парламент, доминиран от ГЕРБ, равнището на политически дебати и на законодателна дейност е под всякаква критика. Под дъното. Дори под \"Винету\". И забележете! – говорим за институцията с най-нисък рейтинг, най-ниско доверие от страна на гражданите и обществото. Рейтингът на Народното събрание варира около 9% в зависимост от интензитета на скандалите в него. А недоверието към работата на депутатите над 60 процента.   Фрапираща демонстрация на опростенчеството, на скудоумието и невежеството бяха обясненията и оправданията на властта след бягството на двамата опасни рецидивисти през парадния вход на Софийския централен затвор в навечерието на Великденските празници. Вместо да признаят съществуващите тежки проблеми в системата, до ушите ни достигнаха следните нелепици   . \"Хората са бягали от затвора от времето на граф Монте Кристо насам\" - вещо се произнесе топ юристът на ГЕРБ и председател на правната комисия в Народното събрание Даниел Кирилов. А шефът на парламентарната група и заместник-председател на партията Цветан Цветанов вдигна още повече летвата на абсурда, като се включи в оправдателния режим: \"Аз мисля, че историческият преглед, който направи господин Кирилов, показва, че такива случаи е имало не само у нас.\"   Черешката на тортата обаче постави министърът на вътрешните работи Валентин Радев с бойкия отговор на журналистически въпрос. \"Ние не мислим, а действаме.\" Мога да се хвана на бас, че сам не е разбрал какво точно е казал. Но думите и на тримата представители на управляващата партия ГЕРБ предизвикаха лавина от ирония и подигравки в социалните мрежи.         И смешно. И абсурдно. И жалко. И страшно! Защото това е политическият елит, който ни управлява и от чиито решения и действия зависи как живеем.     В психологията им един термин - Ефектът на Дънинг-Крюгер. С него се обозначава когнитивна склонност, при която неквалифицирани индивиди страдат от илюзорно превъзходство, поради което погрешно оценяват способностите си много по-високо от средното. Тази склонност се приписва на \"метакогнитивната неспособност на неквалифицирания да разпознава грешките си\". Или по-просто казано, некомпетентността сама по себе си пречи на човек да я осъзнае. Тоест  глупавият няма как да разбере, че е глупав.   Това, което се наблюдава през последните години, е, че все повече хора оценяват самите себе си по-високо, отколкото биха ги оценили останалите. На повечето хора им липсва \"знанието за собственото знание,  способността  да оцениш реалистично способностите си и да познаваш собствените си граници\". И най-вероятно в ГЕРБ има концентрация на такива хора. Не че в останалите политически субекти нивото е особено високо.    Но ГЕРБ успя да събере посредствеността от цялата страна и да я докара в столицата - в парламента, в министерствата, в агенциите, в регулаторните органи. Още по-лошото е, че доста от тези екземпляри не само че имат погрешна самооценка за себе си, но се опитват и да демонстрират \"начетеността\" и \"компетентността\" си.   Така например амбициите на втория човек в ГЕРБ драстично се разминават със скромните му интелектуални възможности. Като мотор на партията за всички избори през лятото на 2016-а той вещо се опита да обясни каква ще е кандидатурата им за президент: \"Вариантите са няколко. Имахме много достойни хора, които могат да бъдат избрани. Нашите хора се интересуват дали този човек ще бъде съпричастен към партията, или ще е външна личност. Кандидатурата ще бъде тясно свързана с партията, но все пак ще си остане надпартиен, ако заеме поста президент.\" Силно се съмнявам, ченякой сериозен човек разбра нещо.   Всъщност в контекста на това, което става по света и в други европейски държави (най-пресен пример са изборите в Унгария) от десетина години, на фона на слабите европейски лидери може би политиците от ГЕРБ са си на мястото.   Лошото е, че посредствеността, невежеството и липсата на професионализъм не са само в политиката, а и в медиите, в социалните мрежи, в културата, в целия обществен живот. Там, където би трябвало да се формира мнението на хората, т.е. да получават достоверна информация и компетентни експертни анализи, за да могат да правят информиран избор. Това обаче у нас е заменено с надвикване в различни медии на някакви полуинтелигенти и самозвани специалисти по всичко. Като например среднистът с ланците, който разпродаде съоръженията на \"Напоителни системи\" за скраб - Георги Харизанов. Той сега менторства от телевизионния екран като представител на Института за дясна политика.   \"Критичното мислене и рационалните дебати са кръвоносната система на демокрацията - без тях тя е просто куха форма, процедура. Която може лесно да се корумпира и да се обърне срещу собствената си същност. Как граждани, които не знаят, не искат да знаят и отказват да чуят, правят информиран избор? Как изобщо информираният избор е възможен, когато в публичните дебати рационални аргументи са заменени с \"гневни крясъци\"? Как сме сигурни, че така избраните представители имат знанията и компетентностите, които се очакват от тях, за да взимат решения? Възможно ли е те, въпреки собствената си некомпетентност, да чуят съветите на експертите и да вземат отговорни решения?    Как гарантираме, че експертите не злоупотребяват със знанията си, за да се възползват от некомпетентността на вземащите решения и да прокарват решения в услуга на частни интереси вместо в името на общото благо?\" Това написа тези дни известната блогърка Ралица Ковачева в едно прекрасно есе, наречено \"Невежеството е новото нормално\". Ами, това е. Няма какво да се добави.   За съжаление, отговорът на нейните въпроси е - ами, няма как. И очевидно ще си изпием до дъно горчивата чаша, след като избираме и преизбираме да ни водят незнаещи и неможещи политици. Както е казано: \"Всеки народ си заслужава управниците.\" Знаем и продължението -  \"Прост народ, слаба държава.\"      ", "date": "2018.04.15", "title": "Войнстващото невежество уби политиката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380913-%D0%BA%D1%8A%D0%B4%D0%B5-%D1%81%D0%B0-%D0%B1%D0%B5%D0%B3%D1%8A%D0%BB%D1%86%D0%B8%D1%82%D0%B5", "text": "Министърът на правосъдието в България още не знае, че бягството на двамата рецидивисти от Централния софийски затвор ще влезе в учебниците на престъпния свят, в историята на световните конспирации, в енциклопедиите на глупостта. Владимир Пелов и Радослав Колев надминават и най-фантастичните начини за измъкване от килията. Те не копаят тунел като Граф Монте Кристо – това е изнурителен труд в продължение на години, копаене, дебнене на надзирателите, изхвърляне на пръстта в чували или баки. Двамата наши виртуози не се преобличат като полицаи, готвачи или санитари. Не влизат в ръкопашен бой с блюстителите, нито в сражение – не убиват никого. Не прескачат оградата, не режат бодливата тел. Не се крият в контейнерите за отпадъци с надеждата да бъдат изхвърлени навън. Не подкупват директора на зандана и не влизат в комбина с нощта. Нашите майстори се измъкват посред бял ден. Не през тайни, задни, служебни тунели, а през главния вход. Така те не само постигат сънуваната свобода, постигат нещо по-генерално: зашлевяват цялата система, цепят авторитета на две министерства, на съгледвачи, цивилни ченгета, професионални надзиратели, тайни или явни доносници от килиите. Сигурно е, че и Граф Монте Кристо, и Ал Капоне, Кръстникът и синове, както основателите на италианската и на японската мафия ще се надигнат от гробовете, за да поздравят нашия принос. Честна дума, ще завидят и на Владимир Пелов, и на Радослав Колев. Най-малко ще ги поканят като съветници. Даже и чистачката ще вземат. Тук ще ѝ дадат грамота, часовник и хиляда лева – там ще я позлатят и ще я въздигнат в чин. Какво – освен славата – ги чака? Школи за изучаване на опита, целеустремени последователи, търсачи на потайни подходи към централния изход. Цапардосали държавата, обявени за международно издирване, те няма как да последват сценария на Граф Монте Кристо – липсват причини (и дадености) да влязат във висшето общество, че да отмъщават на любимата и нейния съпруг. Знаят, че са търсени, както знаят, че по света има достатъчно затулени държавици, острови, безгрижни раси, касти и племенни общности. Те обичат да приютяват подобни смелчаци, както банките обичат да приютяват капитали. И Владимир, и Радослав знаят, че не бива да се обозначават – ще живеят без адрес, ще се веят без самоличност, без айподи, мейли, sms-и, най-много да се свържат с Цецка Цачева. Няма да се установят на Сейшелите или Малдивите – ще се установят в офшорната държава на рецидивистите. В анонимната територия на шанса. В безименната тълпа. И така, нашите виртуози не са толкова залупени, че да заживяват в тузарски хотели, да жулят „Дом Периньон\", да фучат с майбах и мазерати, да се обкръжават с разноцветни гърли и едрогърди биячи. Те ще се разтопят в общото. Даже брак с девойка или печена лидерка на местни наркокланове няма да осъществят – знаят, че това може да ги обозначи, да подаде знак на Интерпол и на Валентин Радев. Ще отказват публични изяви, Радослав няма да изпълнява роли в кеч програми, а Владо като по-интелигентен няма да пише романи – авторството ще подаде сигнал. Българските факири ще заживеят в полиамория – практика на любовна връзка с повече от един човек по едно и също време, със съгласието на всички участници. Това, за да не бъдат разкрити като семейна даденост. Полиаморията в случая придобива десетки защитни значения – нашите ще битуват в анонимни пространства, микрообщества, затворени комплекси, непристъпни икономически завери, защото буйният им дух няма как да се приюти в покоя, край плажовете на Доминика или Варадеро (последният е дестинация на друг тип хора). Те ще се чувстват къде по-смислени в криминогенни условия, в престъпно неспокойствие, в предизвикателствата на военни и паравоенни роли. Затова, господа, не ги търсете на Сейшелите, те са на друго място. Къде? Питайте Братя Галеви. Димитър Шумналиев", "date": "2018.04.15", "title": "Къде са бегълците?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380915-%D1%82%D0%B8%D0%B1%D0%B5%D1%82%D1%81%D0%BA%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%B3%D1%8A%D1%81%D1%82%D0%B0%D1%82%D0%B0-%D0%BA%D0%BE%D1%81%D0%B0-%D0%B5-%D0%B2-3-%D1%81%D1%8A%D1%81%D1%82%D0%B0%D0%B2%D0%BA%D0%B8", "text": "                Необходими компоненти: корен от джинджифил (парче около 3 см); 1 супена лъжица мед; 1 супена лъжица от зехтин.                                ", "date": "2018.04.15", "title": "Тибетската тайна на гъстата коса е в 3 съставки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380914-%D1%81%D1%82%D0%B8%D0%B3%D0%B0-%D1%81-%D1%82%D0%B5%D0%B7%D0%B8-%D1%81%D1%82%D0%B8%D0%BA%D0%B5%D1%80%D0%B8", "text": "Подобно на много други явления в страната, свързани с контрол, годишните контролно-технически прегледи на автомобилите са проформа дейност, нещо, което по-скоро е губене на време и пари, отколкото реална проверка на годността за движение на автомобила, вид скрит данък и осигуряване на заетост и доходи за мрежата от пунктове. Да „минеш прегледа\" в най-добрия случай означава, че ти работят предните спирачки и че имаш „Гражданска отговорност\", и че си изчакал необходимото време, зададено по норматив за продължителност на процедурата. Така по документи всички коли, които се движат по пътищата, са технически изправни. За съжаление, това не е вярно и се вижда впоследствие. Над 25% от катастрофите са предизвикани вследствие на техническа неизправност на автомобилите, показват данни на Института за пътна безопасност. Подобряване няма – през 2008 г. процентът е същият – 24 – 26. Трагичното е, че в съчетание с остарелия автопарк неглижирането на автомобилните прегледи пряко и косвено води до загубата на стотици човешки животи всяка година. Но борбата за техническа изправност продължава по добре познатия начин – с нови стикери. В началото на май ще бъде готов образецът на новия стикер за техническите прегледи, който „ще бъде снабден с чип за дистанционен контрол, съдържащ информация за техническото състояние на превозното средство. Стикерът ще съдържа и данни за екологичното състояние на автомобила. Според транспортното министерство се работело и по „надграждане на системата на техническите прегледи и регистъра за състоянието на всички превозни средства\". И това не е всичко: „със софтуерно допълване на информационната система на техническите прегледи ще се създаде възможност за трансфер в реално време на показанията от уредите към Централизирана информационна система, която автоматично ще определя валидността на измерените стойности и няма да допуска манипулиране на данните\". Страхотно, нов стикер! При това – с чип! И трансфер на данни в реално време! Дали това ще направи прегледите непробиваеми? Твърде съмнително. Още от 2011 г. пунктовете за технически прегледи бяха оборудвани с камери, които записват всеки преглед, за да може да се направи проверка след това как е извършен, и ако не е по изискванията на наредбата, се налагат глоби и обектът може да бъде затворен. Цялата тази система на контрол работи толкова добре, че все едно я няма. През месец някоя телевизия прави репортаж със скрита камера как нередовни автомобили минават през пунктовете. Онлайн свързаността само ще доведе до излишни разходи за бизнеса и нищо повече. Наредба №32 за периодичните прегледи за проверка на техническата изправност на пътните превозни средства е нормативен акт от 143 страници. Тя е направена в съответствие с най-добрите европейски практики и ако се следват предписанията ѝ, може да бъдат задминати и германските стандарти. Но да си спомня някой кога за последен път на годишен преглед техникът е слизал в канала и е гледал дали спирачните маркучета не са напукани? Или как са регулирани фаровете? Но и самите водачи са виновни – повечето не ги е грижа за състоянието на колата им и искат просто тя да се движи по пътищата. Така че неработещата контролна система е изгодна и за двете страни. След като няма контрол върху качеството на прегледите, и след още 10 години ситуацията няма да се промени. А стикерът с чип само ще доведе до поскъпване на прегледите. А след като автомобилите си имат регистрационни номера и в една електронна система за прегледи лесно може да се провери дали са „минали преглед\", какъв е смисълът изобщо да се лепят стикери, даже и с чип?", "date": "2018.04.15", "title": "Стига с тези стикери"}
{"url": "http://www.classa.bg/component/k2/item/380916-%D0%B1%D0%B0%D0%BD%D0%B4%D0%B5%D1%80%D0%B0%D1%81-%D0%B5-%D0%BF%D0%B8%D0%BA%D0%B0%D1%81%D0%BE", "text": "След изключителния успех на първия сезон, чрез който преди няколко месеца съпреживяхме историята на Алберт Айнщайн, сега зрителите по целия свят тръпнат в очакване да видят как ще бъде пресъздаден на малкия екран животът на ексцентрика, който преди да си отиде, заявява: „Майка ми ми казваше: „Ако си войник, ще станеш генерал. Ако си монах, ще станеш папа\". Аз обаче бях художник и станах Пикасо\". Историята му е събрана в десет епизода, продуцирани от носителите на „Оскар\" Брайън Грейзър и Рон Хауърд (Fox 21 Television Studios и Imagine Television). Епизодите са заснети на места, където е живял и работил Пикасо, включително в къщата, в която е роден, в църквата, където е кръстен, и на арената за борба с бикове, която често е посещавал на младини. Естествено информацията за преобразяването на Бандерас се появи в мрежата благодарение на папараци, щракнали го именно в Малага, Испания – роден град и на художника, и на актьора. Правят „удара\" си, докато Антонио и порасналата му вече дъщеря се радват на празничните светлини преди Великден. Мнозина от почитателите на 57-годишния Бандерас са ужасени от мисълта, че любимецът им е нелечимо болен. От тв продукцията обаче бързо ги успокояват – всичко е заради Пикасо. А актьорът пък пуска в инстаграм снимки, с които подсказва вещата работа на гримьорите и фризьорите, многократно трансформирали лика му. Все пак пред камерата той живее като Пикасо на възраст от 40 до 91! За по-младите му години е поканен актьорът Алекс Рич, познат от поредиците „Блясък\" и „Истински детектив\". „Дали съм постъпил правилно, като приех ролята на моя велик сънародник? Ще разберем съвсем скоро. Едно обаче със сигурност мога да кажа: целият ми живот по един или друг начин е свързан с гениалния художник. Дори си спомням, че като ученик редовно минавах покрай къщата, в която той е роден\", споделя Бандерас. А за да се потопи напълно в ролята, той не пропуска да „тренира\" с четки и бои, опитвайки се да рисува копия на творби на Пикасо. „Направих три-четири картини. Така маховете ми с четката започнаха да изглеждат по-естествени\", допълва Бандерас пред Entertainment Weekly. Според изпълнителния вицепрезидент на National Geographic – Каролин Бернщайн, испанският актьор идеално се вписва в образа на страстния и харизматичен Пикасо. Сериалът разказва биографията му, като акцентира и на някои тайни от забележителния му живот. „Общото между Антонио и Пабло е не само в това, че са родени в Малага. И двамата излъчват харизма и страст, а артистизмът им не познава творчески граници\", допълва Бернщайн. „Историята на Пабло Пикасо отдавна ме възхищава, изпитвам дълбоко уважение към този човек – казва още Бандерас. – Изключително съм развълнуван от възможността с целия екип да разкажем истинската история на един от най-влиятелните художници в света.\" А продуцентът Рон Хауърд е категоричен: „Антонио беше нашият най-естествен избор. Той внесе в образа онази истинност, която всички ние търсехме, защото като актьор притежава потресаващ творчески диапазон\". Сериалът се превежда на 45 езика и ще се излъчи в повече от 170 държави. Виолета Цветкова", "date": "2018.04.15", "title": "Бандерас е Пикасо"}
{"url": "http://www.classa.bg/component/k2/item/380917-%D0%B1%D0%B0%D0%BD%D0%B4%D0%B5%D1%80%D0%B0%D1%81-%D0%B5-%D0%BF%D0%B8%D0%BA%D0%B0%D1%81%D0%BE", "text": "След изключителния успех на първия сезон, чрез който преди няколко месеца съпреживяхме историята на Алберт Айнщайн, сега зрителите по целия свят тръпнат в очакване да видят как ще бъде пресъздаден на малкия екран животът на ексцентрика, който преди да си отиде, заявява: „Майка ми ми казваше: „Ако си войник, ще станеш генерал. Ако си монах, ще станеш папа\". Аз обаче бях художник и станах Пикасо\". Историята му е събрана в десет епизода, продуцирани от носителите на „Оскар\" Брайън Грейзър и Рон Хауърд (Fox 21 Television Studios и Imagine Television). Епизодите са заснети на места, където е живял и работил Пикасо, включително в къщата, в която е роден, в църквата, където е кръстен, и на арената за борба с бикове, която често е посещавал на младини. Естествено информацията за преобразяването на Бандерас се появи в мрежата благодарение на папараци, щракнали го именно в Малага, Испания – роден град и на художника, и на актьора. Правят „удара\" си, докато Антонио и порасналата му вече дъщеря се радват на празничните светлини преди Великден. Мнозина от почитателите на 57-годишния Бандерас са ужасени от мисълта, че любимецът им е нелечимо болен. От тв продукцията обаче бързо ги успокояват – всичко е заради Пикасо. А актьорът пък пуска в инстаграм снимки, с които подсказва вещата работа на гримьорите и фризьорите, многократно трансформирали лика му. Все пак пред камерата той живее като Пикасо на възраст от 40 до 91! За по-младите му години е поканен актьорът Алекс Рич, познат от поредиците „Блясък\" и „Истински детектив\". „Дали съм постъпил правилно, като приех ролята на моя велик сънародник? Ще разберем съвсем скоро. Едно обаче със сигурност мога да кажа: целият ми живот по един или друг начин е свързан с гениалния художник. Дори си спомням, че като ученик редовно минавах покрай къщата, в която той е роден\", споделя Бандерас. А за да се потопи напълно в ролята, той не пропуска да „тренира\" с четки и бои, опитвайки се да рисува копия на творби на Пикасо. „Направих три-четири картини. Така маховете ми с четката започнаха да изглеждат по-естествени\", допълва Бандерас пред Entertainment Weekly. Според изпълнителния вицепрезидент на National Geographic – Каролин Бернщайн, испанският актьор идеално се вписва в образа на страстния и харизматичен Пикасо. Сериалът разказва биографията му, като акцентира и на някои тайни от забележителния му живот. „Общото между Антонио и Пабло е не само в това, че са родени в Малага. И двамата излъчват харизма и страст, а артистизмът им не познава творчески граници\", допълва Бернщайн. „Историята на Пабло Пикасо отдавна ме възхищава, изпитвам дълбоко уважение към този човек – казва още Бандерас. – Изключително съм развълнуван от възможността с целия екип да разкажем истинската история на един от най-влиятелните художници в света.\" А продуцентът Рон Хауърд е категоричен: „Антонио беше нашият най-естествен избор. Той внесе в образа онази истинност, която всички ние търсехме, защото като актьор притежава потресаващ творчески диапазон\". Сериалът се превежда на 45 езика и ще се излъчи в повече от 170 държави. Виолета Цветкова", "date": "2018.04.15", "title": "Бандерас е Пикасо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380918-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D1%80%D1%83%D1%81%D0%B8%D1%8F", "text": "Германският президент Франк-Валтер Щайнмайер каза, че е обезпокоен от влошаването на отношенията между Русия и Запада като последица от случая Скрипал и призова за подновяване на дипломатическите усилия за подобряване на връзките, предаде Das Erste. \"Независимо от Путин, не бива да обявяваме цяла Русия - страната и нейния народ - за врагове\", заяви Щайнмайер в интервю за вестник \"Билд ам зонтаг\".     Отравянето на Скрипал бе обезпокоително, но не по-малка тревога трябва да буди и \"все по-бързото отчуждение между Русия и Запада\", което има последици, далеч извън конкретния случай, казва германският президент. По думите му на практика между двете страни няма доверие и затова \"истинското предизвикателство за отговорната политика\" е да се противодейства на това бързо развиващо се отчуждение.   Хората не бива да бъдат обзети от \"апокалиптично настроение в отношенията с един труден съсед\", добавя бившият германски външен министър.   Германското правителство носи отговорност както за единството на ЕС, така и за способността му да действа и затова трябва нееднократно да информира Кремъл за вредата, която действията му причиняват на европейско-руските отношения, казва Щайнмайер, имайки предвид санкциите заради анексирането на Крим и конфликта в Източна Украйна.   Без подобряване на отношенията между Русия и САЩ шансовете за уреждане в Сирия са нулеви, казва президентът, цитиран от РИА Новости. Нищо няма да стане без съседите от региона, но нищо няма да почне без САЩ и Русия. Големите държави носят голяма отговорност. Тук трябва да се направи първата крачка, Путин и Тръмп го дължат на света, посочва германският президент.", "date": "2018.04.15", "title": "Германският президент: Трябва да се работи за подобряване на отношенията с Русия"}
{"url": "http://www.classa.bg/%D1%81%D0%B2%D1%8F%D1%82/item/380919-%D0%BE%D1%82%D0%BA%D1%80%D0%B8%D1%85%D0%B0-%D1%87%D0%B5%D1%80%D0%BD%D0%B0%D1%82%D0%B0-%D0%BA%D1%83%D1%82%D0%B8%D1%8F-%D0%BD%D0%B0-%D0%B3%D1%80%D1%8A%D1%86%D0%BA%D0%B8%D1%8F-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB,-%D1%80%D0%B0%D0%B7%D0%B1%D0%B8%D0%BB-%D1%81%D0%B5-%D0%B2-%D0%B5%D0%B3%D0%B5%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Водолази от гръцкия флот откриха черната кутия на разбилия се в централната част на Егейско море изтребител „Мираж 2000-5\", съобщава електронното издание Kathimerini.Записващото устройство е намерено северно от остров Скирос, на дълбочина от 800 метра, предаде \"Фокус\".     Очаква се екип на Гръцкия център за морски изследвания да пристигне на място и да опита да извади черната кутия. Самолетът, пилотиран от 34-годишния капитан Йоргос Балтадорос, бе една от двете машини, които бяха вдигнати във въздуха в четвъртък, 12 април, за да съпроводят двойка турски изтребители F-16, които нарушиха гръцкото въздушно пространство в района между островите Лесбос и Хиос. При завръщането си в базара в Скирос, и двата самолета са летели на ниска надморска височина поради лоша видимост.   Гръцките въоръжени сили обявиха тридневен национален траур заради инцидента.", "date": "2018.04.15", "title": "Откриха черната кутия на гръцкия изтребител, разбил се в Егейско море"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380912-6-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D1%81%D1%82%D1%80%D0%B0%D1%85%D1%8A%D1%82-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D0%B7%D0%BD%D0%B0%D0%B5%D1%82%D0%B5", "text": "Страхът и битката, която водите с него, ви изморява? Струва ли ви се, че никога няма да го победите? Истината е, че не може да спечелите битката със страха, но може да се научите как да се борите с него, пише zdraveikrasota. Знаете колко вреди ви носи чувството на страх.   Повлиявало ви е в миналото, ще ви влияе и в бъдещето, ако не спрете да се чувствате уплашени. Със сигурност знаете няколко „метода\", които помагат да превъзмогнете това чувство, но без значение колко често го побеждавате, то винаги се връща за още. Това не се случва само с вас.    В действителност страхът е част от нас, който ни позволява да се предпазваме в опасни ситуации. Проблемът е, че с течение на времето това чувство може да се превърне в нормално за ежедневието ви и да вземе властта над свободната ви воля. Когато страхът започне да ви владее, запомнете тези неща. След това поработете върху тях, за да намалите ефектите им.  1. Страхът ви лъже       Първото нещо, което страхът не иска да знаете, е че ви лъже постоянно и ви кара да се чувствате нещастни с всяка ваша мисъл. Искаш повишение? Само най-добрите го получават. Ще се бориш ли за правата си? Ако се държат зле с теб, значи си си го заслужил. Нова идея ли обясняваш? Само ще ти се присмеят. Страхът е много могъща емоция. От психологична гледна точка той е един от най-полезните защитни механизми, които хората притежават. Трябва обаче да му попречите да изопачава действителността ви. Независимо, че не можете да се отървете от него, от ключово значение е да се научите да го държите под контрол, за да му попречите да предопределя поведението ви.      Друго нещо, което страхът не иска да знаете е, че независимо от настоящата ви ситуация или трудностите, които мислите, че могат да възникнат, можете да постигнете това, което възнамерявате. Много от хората се оставят да бъдат контролирани от страха и обръщат внимание на негативните съобщение, които умът им изпраща. Вярно е, че постигането на големи цели е сложно и изисква много време и усилия. Ако обаче това не беше така, нямаше да бъдете мотивирани да постигате резултати и нямаше да научите процеса.  3. Никога не е твърде късно за промяна     От колко време поддържате токсична връзка или приятелство? Отлагате пътуването, което ви вълнува повече от всичко останало? Търпите всичко само заради страха си? Друго нещо, което страхът не желае да знаете, е че нито възрастта, нито някакви други обстоятелства могат да бъдат пречка за промяна в живота ви. За да се превърне промяната в реалност, трябва да я накарате да се случи. Ако нещо наистина не върви както трябва в живота ви или искате да направите нещо, създайте си план за действие. Вече си имате цел. Сега направете нужните стъпки, за да я постигнете.  4. Никой не е по-компетентен да взима решения в живота ви от самия вас страхът не бива да ви пречи да вземете важните решения в живота си       Един фактор, който често ви плаши много, е мнението на останалите. Това е така, защото много от хората обичат да обсъждат живота на другите или за да ги критикуват, или за да им „помогнат\". Вие обаче сте единствените, които имате правото да решавате какво да се промени в живота ви. Страхът от критика може да ви постави в капана на ситуации, които не ви харесват или на работно място, което мразите. Може би смятате, че по този начин ще бъдете забелязани от останалите, но това не е непременно вярно. В крайна сметка винаги ще има някой, който да ви обсъжда, защото това е нормална черта от човешката природа. И всичко е наред, понеже не може винаги да се разбирате добре с всички. Това, което можете да направите, е да живеете според своите мечти и надежди. Най-вероятно ще продължават да ви критикуват, но със сигурност ще сте по-щастливи.  5. Грешките ви в миналото не предопределят       бъдещето ви страхът не бива да ви пречи да продължите напред Петото нещо, което страхът не иска да знаете, е че грешките, които сте направили не е необходимо да предопределят и бъдещето ви. Всички правим грешки и всички носим товар на плещите си, когато се замислим за нещата, които не е трябвало да извършим. Това е нормално, защото животът е свързан с пробването на нови неща и взимането на решения. Когато правите тези неща, винаги съществува вероятност да сгрешите. Тези грешки обаче могат да са ви от голяма помощ в откриването на най-добрия път към целите ви. Не бъдете от хората, които престават да опитват и не се развиват, само защото са сгрешили. Вместо това, използвайте грешките си, за да си вземете поука или за да видите по кой път не е трябвало да поемате.     Мислите ли, че страхът е това, което ви парализира? Истината е, че не е точно така. Вярно е, че страхът води до несигурност и съмнения, но този, който решава да остане блокиран от него, сте самите вие. Когато и да се появи страхът, имате две опции: Да му обърнете внимание и да му останете подвластни. Да видите предупреждението, което страхът иска да ви даде, да вземете предпазни мерки и да действате. Когато престанете да виждате страха като голяма пречка в живота ви, вие всъщност поемате пълната отговорност за себе си. Опитайте се да го направите възможно най-скоро. Ще видите, че независимо че страхът причинява несигурност, да бъдете отговорни за действията си е много възнаграждаващо.", "date": "2018.04.15", "title": "6 неща, които страхът не иска да знаете"}
{"url": "http://www.classa.bg/%D1%81%D0%B2%D1%8F%D1%82/item/380905-%D0%B6e%D0%BDa%D1%82a,-%C4%B8o%D1%8F%D1%82o-pe%D1%88%D0%B8-%D0%B4a-%D0%BFoe%D0%BCe-%D0%B3o%D0%BB%D1%8F%D0%BC-p%D0%B8c%C4%B8-%D0%B8-%D1%82o%D0%B9-%D1%8F-%D0%B8%D0%B7%D0%B2e%D0%B4e-%D0%B4o-%D0%B2%D1%8Apxa", "text": "Глaвният изпълнитeлeн диpeĸтop нa нaй-гoлямaтa вepигa pecтopaнти в Kитaй нe винaги e paбoтилa в тъpгoвиятa нa дpeбнo c xpaни, oщe пo-мaлĸo в тъpгoвиятa нa дpeбнo. Πpeди пoвeчe oт дeceтилeтиe Джoyи Уoт oт Yum Сhіnа пoлyчaвa шaнca дa пpиeмe oгpoмнo ĸapиepнo пpeдизвиĸaтeлcтвo, ĸoeтo нocи гoлям pиcĸ oт пpoвaл, и peшeниeтo й я извeждa дo въpxa, пише Мъни бг. B cpeдaтa нa минaлoтo дeceтилeтиe Уoт вeчe имa 7 гoдини oпит в yпpaвлeнcĸoтo ĸoнcyлтиpaнe и e пoвишeнa в pъĸoвoдитeл нa cтpaтeгичecĸия oтдeл нa Wаtѕоn в Eвpoпa. B нaши дни А.Ѕ.      Wаtѕоn Grоuр e нaй-гoлeмият тъpгoвeц в cвeтa нa пpoдyĸти зa здpaвe и ĸpacoтa. Ho пpeз минaлoтo дeceтилeтиe eднa oт тъpгoвcĸитe й вepиги - Ѕаvеrѕ имa cepиoзни зaтpyднeния и нa Уoт e дaдeнa възмoжнocт дa пoмoгнe зa cпacявaнeтo й. \"Πoвeчeтo oт мaгaзинитe нe пeчeлexa и имaшe възмoжнocт дa пoeмa тaзи poля, нo тoвa бeшe гoлямo пpeдизвиĸaтeлcтвo. Aĸo тpябвa дa cъм чecтнa, шaнcът нa пpoвaл мoжeшe дa бъдe дocтa гoлям.    Aĸo бяx избpaлa poлятa нa yпpaвлявaщ диpeĸтop нa тoзи бизнec, cвъpзaн cъc здpaвe и ĸpacoтa, мoжex дa ce пpoвaля\", cпoмня cи тя. Уoт тpябвa дa взeмe вaжнo peшeниe. Maĸap дa пpиeмa възмoжнocттa дa oглaви Ѕаvеrѕ ĸaтo \"плaшeщa\", тя пpизнaвa, чe имa 2 нeщa, ĸoитo й пoмaгaт дa peши: ĸoлĸo дълъг щe бъдe yчeбният пpoцec и ĸoлĸo paбoтни мecтa ca зaлoжeни.    \"Aĸo бизнecът нe мoжe дa ce пpeoбъpнe, имa гoлямa вepoятнocт няĸoлĸo xиляди дyши дa зaгyбят paбoтaтa cи. Aĸo oпитaм и нe ce пoлyчи, щe имaмe cъщия peзyлтaт. Aĸo ce пoлyчи, мoжeм дa cпacим няĸoлĸo xиляди дyши\", пpипoмня cи жeнaтa. \"Знaчитeлнa чacт\" oт мaгaзинитe oт диcĸayнтoвaтa ĸoзмeтичнa вepигa нa Ocтpoвa нe пeчeлят дocтaтъчнo. Bъпpeĸи тoвa днec Ѕаvеrѕ имa пoвeчe oт 400 мaгaзинa в цялa Beлиĸoбpитaния, c нaд 3000 cлyжитeли. И Уoт имa гoлямa poля в oбpaтa нa бизнeca.    Tя e нaяcнo, чe aĸo нe ycпee, тoвa мoжe дa пpoвaли ĸapиepaтa й. Ho cи ĸaзвa, чe e \"вpeмe дa ce нaпpaви пpaвилнoтo нeщo\", ocъзнaвaйĸи, чe пoняĸoгa пpaвилният път нe e лecният път. Уoт избиpa дa пoeмe pъĸoвoдcтвoтo нa Ѕаvеrѕ пpeз 2007 г., a пpeз 2012 г. cтaвa yпpaвлявaщ диpeĸтop нa Wаtѕоn Beлиĸoбpитaния, ĸoятo ce гpижи зa 2 гoлeми тъpгoвcĸи вepиги: Ѕаvеrѕ и Ѕuреrdrug. Cлeд 10 гoдини в А.Ѕ. Wаtѕоn, тя ce вpъщa в Kитaй пpeз 2014 г., ĸъдeтo пoeмa peдицa лидepcĸи пoзиции, вĸлючитeлнo и пocлeднaтa: глaвeн изпълнитeлeн диpeĸтop нa вepигaтa зa бъpзo xpaнeнe Yum Сhіnа.    Cпoмняйĸи cи зa peшeниeтo дa oпитa дa cъживи зaтpyднeния бизнec, Уoт твъpди, чe мaĸap и pиcĸoвaнo, тoвa e нeщo, ĸoeтo e иcĸaлa дa пpoбвa. \"Toвa бeшe нeщo, ĸoeтo иcĸax дa нaпpaвя. Бeшe мнoгo пpeдизвиĸaтeлнo, имaшe гoлямa вepoятнocт дa нe мoгa дa гo нaпpaвя, нo бeшe пpaвилнoтo нeщo, ĸoeтo дa нaпpaвя зa ceбe cи и зa няĸoлĸoтo xиляди cлyжитeли, тaĸa чe peшиx дa oпитaм\", пpизнaвa тя.", "date": "2018.04.15", "title": "Жeнaтa, ĸoятo peши дa пoeмe гoлям pиcĸ и тoй я извeдe дo въpxa"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380907-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D0%B5-%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D1%81%D0%B8%D0%BC%D0%BF%D1%82%D0%BE%D0%BC%D0%B8%D1%82%D0%B5,-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B8-%D0%BA%D0%B0%D0%BA-%D0%B4%D0%B0-%D1%81%D0%B5-%D1%81%D0%BF%D1%80%D0%B0%D0%B2%D0%B8%D0%BC", "text": "Главоболието е една от най-честите причини, заради които хората отказват да правят секс. В някои случаи болката е реална, докато в други – удобно оправдание, с което човек отклонява интимностите със своята половинка. Сексуалното главоболие обаче е съвсем различно нещо – то не се появява преди сексуалния акт, а по време на него или непосредствено след финала.   Най-малко един процент от хората страдат от сексуално главоболие, тоест болка в главата, която се получава преди, по време или след оргазъм.   Симптоми на сексуалното главоболие   Най-общо казано сексуалното главоболие може да бъде разделено на два типа с различни симптоми. Първият тип сексуално главоболие се характеризира с тъпа болка в главата и врата, която се засилва, когато сексуалната възбуда се увеличава. Вторият тип сексуално главоболие представлява внезапно, тежко и пулсиращо главоболие, което се случва точно преди или в момента на оргазъм.     Според някои специалисти съществува и трети тип сексуално главоболие, което се проявява веднага след секс. Неговите симптоми донякъде са микс между първите два вида, защото болката може да бъде от лека до изключително силна.   Причини за сексуалното главоболие   Мъжете са от три до четири пъти по-склонни да страдат от сексуално главоболие, вероятно защото те са по-активни по време на секс. Ниската кръвна захар също може да бъде една от причините за сексуално главоболие.   Магнезиевият дефицит по принцип се свързва с главоболие, ето защо и той може да бъде причинител на болката в главата, свързана със секса. Ако човек страда от мигрена, това също е рисков фактор, свързан със сексуалното главоболие. В повечето случаи сексуалното главоболие не е опасно, а само неприятен „страничен ефект” от секса, който при редовна поява може значително да понижи желанието за интимности.     Всъщност при някои хора сексуалното главоболие може да бъде чест проблем, други могат да се сблъскат с него само веднъж в живота си, докато трети – никога.   В малък процент от случаите сексуалното главоболие може да се дължи на сериозен здравословен проблем като кръвоизлив, мозъчен аневризъм, субдурален хематом. Ако сексуалното главоболие е свързано със загуба на съзнание, повръщане, схванат врат и други неврологични симптоми, както и продължава повече от 24 часа, то вероятно човек има по-сериозен здравословен проблем и се нуждае от незабавен медицински преглед.   Лечение на сексуалното главоболие   Ако човек страда от сексуално главоболие, той трябва да се старае да приема повече храни, богати на магнезий като бадеми, кашу, тъмни листни зеленчуци, авокадо и пълнозърнести продукти. Във всички случаи е добре да се консултира с лекар, за да изключи сериозен здравословен проблем и за да получи насоки какво още може да подобри в начина си на живот, за да избегне сексуалното главоболие.", "date": "2018.04.15", "title": "Сексуално главоболие?! Ето какви са симптомите, причините и как да се справим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380908-%D1%89%D0%B5-%D1%81%D0%B5-%D0%B2%D0%BB%D0%BE%D1%88%D0%B0%D0%B2%D0%B0%D1%82-%D0%BB%D0%B8-%D1%81%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B8-%D1%81-%D1%80%D1%83%D1%81%D0%B8%D1%8F", "text": "\"България е на позицията на своите партньори в ЕС и в НАТО. В случая от миналата нощ това беше червената линия, престъпена още веднъж и демократичната общност вече не търпи.\" Така коментира въздушните удари срещу Сирия външният ни министър Екатерина Захариева. \"Точно преди година имаше подобна ситуация, но тогава само САЩ нанесоха удари.      Сега просто срещнаха подкрепата на Франция и Великобритания. Много е важно да се премина към изпълнение на резолюцията на ООН. Ние призоваваме да се възобнови политическия диалог. Ние не мислим, че военното решение е решение.\", категорична е Захариева.   \"Експертите от Организацията за забрана на използване на химическо оръжие са на място и ще започнат разследване. Това, което съюзниците са решили е правилно. Използването на химическо оръжие е недопустимо. 34 пъти в порядъка на няколко години е използвано химическо оръжие в Сирия.\", уточнява външният ни министър.    \"Този удар не очаквам да влоши отношенията ни с Москва. Ние все пак сме част от ЕС. Няма как да подкрепяме химическото оръжие. Няма дати за посещение на президента Путин в България.    Поканен е, но няма отговор. Президентът Радев ще има посещение в Москва.\", обяснява Захариева. \"От няколко месеца напрежението в Сирия ескалира. Отново трябва да подчертая: Трябва да се върнем на масата на преговорите. Отговорът е в дипломацията.\", завършва тя", "date": "2018.04.15", "title": "Ще се влошават ли се отношенията ни с Русия"}
{"url": "http://www.classa.bg/%D1%81%D0%B2%D1%8F%D1%82/item/380909-74-%D1%83%D1%87%D0%B5%D0%BD%D0%B8-%D0%BE%D1%82-%D0%BD%D0%B0%D1%81%D0%B0-%D1%81%D0%B0-%D1%83%D0%B1%D0%B8%D1%82%D0%B8-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0", "text": "Алберто Бехар умира в самолетна катастрофа през януари 2015 година, в Лос Анджелис. Той става 74-ят учен от НАСА, загинал за две години.   Алберто Бехар е помогнал да се докаже, че някога е имало вода на Марс. Работил е и по две мисии до Марс. Той също е експерт по роботика, който изследва как функционират роботите в сурови условия (като например под вода или във вулкани). Необичайно високият брой смъртни случаи на учени през последните години, подтиква хората да поставят под въпрос, дали тези случаи са подозрителни или не.     Бехар е бил експерт по пилотиране. Бил е летателен инструктор както за самолети, така и за хеликоптери – времето е било ясно, но поради някаква причина, самолетът му е започнал да губи височина. Пилотът на летище „Ван Нюз“ Кашиф Хършед казва: „Не виждам каква може да бъде причината за подобно нещо. Той беше много интелигентен, компетентен и сериозен.“   Това е само един от новите случаи на подозрителна смърт на виден учен. За две години, 74 водещи учени от НАСА и известни медици са загинали, като почти всички случаи официално се водят като инцидент или самоубийство.   Глен Томас е бил говорител на Световната здравна организация. Той е бил експерт по Ебола и СПИН, и е бил на борда на MH17, когато е бил свален, с приблизително 100 други изследователи.   Джоп Ленг, водещ изследовател, специализиран в ХИВ терапията и бивш президент на Международното дружество по СПИН, също е бил на борда на MH17. Те всички са пътували за международната конференция по въпросите за СПИН. Изведнъж, голяма част от водещите експерти по СПИН биват убити, часове преди световната им конференция.   Шейн Труман Тод е бил електроинженер. Той е работил върху секретна „единствена по рода си“ машина за китайците, когато бива убит.   Мелиса Кетонути, на 35 г., педиатър, специалист по ракови заболявания, също е работила в организация за борба със СПИН в Ботсвана. Тя е била завързана и подпалена в мазето на собствения си дом във Филаделфия.   Д-р Ан Саревски, на 53 г., специалист по рак на маточната шийка, пионер в създаването на ваксина срещу рак на маточната шийка.   Саревски е била открита мъртва в дома си в Лондон, през декември 2013 г. Съпругът и я е открил залостена вкъщи, но до ден-днешен не се знае какво я е убило. При разследването на смъртта и, не е открито нищо заключаващо, което да разкрие причината. Преди смъртта си, тя се е подготвяла за пет международни пътувания.   Вероятно един от най-спорните смъртни случаи през последните години, е този на Шейн Труман Тод, на 31 г. През юни 2012 г. е открит мъртъв. Той е работил върху тайна машина за китайците, която се смята, че е била оръжие за отбрана. Шейн казал на семейството си, че не е доволен от това, което върши и че се страхува за живота си.   Той напуснал работата си, и е трябвало да хване полет от Китай до вкъщи, но умира седмица преди това. Семейството му подозира, че е убит и започва кампания за откриване на истината. Китайски представител се заема със задачата да се опита да определи, дали това е убийство или самоубийство, но все още няма отговори.   Тези хора са само една малка част от учените, умрели при подозрителни обстоятелства. Вижте пълният списък тук. Всички те са били водещи медицински специалисти или инженери. Тук е мястото да се запитаме, какво са знаели те, за да стигне до тук? Или всичко е просто съвпадение?    ", "date": "2018.04.15", "title": "74 учени от НАСА са убити през последните две години. Какво се случва?"}
{"url": "http://www.classa.bg/%D1%81%D0%B2%D1%8F%D1%82/item/380910-%D1%82%D0%B0%D0%B9%D0%BC%D1%81-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D0%B5-%D0%BF%D0%BE%D1%82%D0%BE%D0%BC%D0%BA%D0%B0-%D0%BD%D0%B0-%D0%BC%D0%BE%D1%85%D0%B0%D0%BC%D0%B5%D0%B4", "text": "    \"Предците по права линия на кралицата включват крале, графове, херцози, но възможно ли е сред тях да бъде и самият пророк Мохамед?\" - пише последното издание на вестник \"Таймс\".   Изданието цитира марокански вестник, който твърди, че кралицата е пряк потомък на Пророка Мохамед. Според него, ако се проследи генеалогичната линия на кралицата за повече от 40 поколения в миналото, може да бъде достигнат самият Мохамед.     Тази теория не е нова и се появява за пръв път през 1986 г., когато бившият директор на изданието, специализирано за аристократични родословия Бюър'с Пиъридж Харолд Брукс-Бейкър твърди, че Елизабет II може да проследи произхода си до мюсюлманските царе на Испания и чрез тях на основателя на исляма, умрял през VII в. в сегашна Саудитска Арабия.   Най-слабата връзка в родословното дърво е Заида, мюсюлманска принцеса, която е живяла в Испания през 11 век и е предполагаема връзка между християнското и мюсюлманското владичество на средновековната Испания.   Смята се, че тя избягала от Севиля и става съпруга или любовница на крал Алфонсо VI на Кастилия, като е приела християнството. Тя му ражда син, за чиито потомци по женска линия по-късно се жени Ричард Конигсбургски. Въпреки това, дори собственото и родословно дърво е източник на противоречия, тъй като съвременните източници не са съгласни дали тя е дъщеря на Ал Мутамид Ибн Абад, мюсюлмански цар на Севиля, управлявал до 1091, преди да бъде изгонен от Севиля по време на съответния етап на Реконквистата.   Генеалогът Харолд Брукс-Бейкър, починал през 2005 г., е писал многократно през осемдесетте години на тогавашния премиер, Желязната лейди Маргарет Тачър и е препоръчвал повишени мерки за сигурност за кралицата.   По това време той казва: \"За хората на Великобритания е слабо известно, че кръвта на Мохамед тече във вените на кралицата. Въпреки това всички мюсюлмански религиозни водачи се гордеят с този факт. \"   Никой от сегашните работещи в генеалогичното издание Бюрер'с не е пожелал да коментира пред Таймс и да потвърди дали неговите генеалози подкрепят тези връзки.   Бъкингамският дворец също не е отговорил, но и преди дворецът е обръщал малко на твърденията на г-н Брукс-Бейкър, който по време на живота си се е смятал за колоритен журналист по кралските дела.   Уго Викърс, кралски историк, е заявил, че не може да коментира предполагаемата връзка между кралицата и на пророка Мохамед, но е допълнил: \"- периодично се появяват всякакви спекулации, според които кралицата, има генеалогична връзка с най-различни предшественици\".", "date": "2018.04.15", "title": "Таймс: Кралица Елизабет е потомка на Мохамед"}
{"url": "http://www.classa.bg/%D1%81%D0%B2%D1%8F%D1%82/item/380901-%D0%B4%D0%B0-%D1%80%D0%B0%D0%B7%D0%B4%D0%B5%D0%BB%D0%B8%D1%88-%D0%B5%D0%B4%D0%B8%D0%BD-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%B3%D1%80%D0%B0%D0%B4-%D0%BD%D0%B0-%D1%82%D1%80%D0%B8", "text": "Сидни има амбициозен план. Ръководството на града с най-голямо население в Австралия оповести, че иска да раздели Сидни на три града като идеята е това да стане след не повече от 20 години.   Радикалната идея се съдържа в т.нар. \"Общ план за региона Сидни: метрополис от три града\". Планът беше огласен миналия месец от Комисията за Сидни, правителствена агенция, отговаряща за употребата на земи.   Разделението цели да реши проблеми от рода на сериозното нарастване на броя на населението, свръхвисоките цени на жилищните имоти и все по-натоварения трафик.      Според комисията чрез разделяне на града на три жителите ще имат по-добър достъп до жилища, работни места и услуги като цяло. “Тризнаците” на Сидни ще се наричат Ийстърн Харбър Сити, Сентръл Ривър Сити и Уестърн Паркланд Сити. Как обаче се разделя многомилионен град на три?   История за три града   Населението на Сидни се очаква да се удвои през следващите 40 години - от 4,8 милиона души през 2016-а до 8 милиона към 2056 г. Почти половината от това население обитава района на Ийстърн Харбър, където са световноизвестни забележителности като Бонди Бийч и операта на Сидни, както и летището на Сидни и централния бизнес-район. Така градът е изправен пред огромен проблем - пренаселване на една силно концентрирана зона.   Като създават три града от един, властите се надяват да убедят жителите да живеят на по-разнообразни локации.   Фундаментът на тази стратегия е създаването на \"30-минутни градове\": такива, в които всички жители ще живеят на половин час път до най-близкия районен център. За да стане това възможно ще бъдат въведени различни средства за транспорт, включително нови автомагистрали и железопътни линии.   Нещо повече - всеки от трите града на Сидни ще е свързан с другите чрез нови транспортни връзки, което ще превърне Сидни в \"три уникални, но свързани града\".          Това обаче няма как да се случи бързо и да реши мигновено проблемите.   \"Мисля, че за изграждането на железопътните линии и шосетата ще е нужно доста време, защото железопътните линии като начало имат нужда от субсидии\", коментира Глен Сиърл, доцент по градско планиране в университета в Сидни и университета в Куинсланд. Той преди е бил в екипа, отговарящ за политиките на планиране в управата на Нов Южен Уелс.   Но все пак почти няма разногласия по въпроса, че тази работа трябва да бъде свършена.   \"Сидни е град, който никога реално не е инвестирал сериозно в цялостен интегриран градоустройствен план — поне до този момент\", казва Амаду Думбиа, нюйоркчанин, който се е преместил в Сидни преди осем месеца. \"Ако погледнете градския център, той изобилства от високи корпоративни сгради или невероятни сгради от колониалната ера. Но в мига, в който напуснете тези зони, сте изправени пред 'град', който наполовина изглежда като метрополис, наполовина като предградия\", допълва той.   Правителството все още не е оповестило колко средства ще се инвестират в създаване на нов транспорт или откъде ще дойдат те.   Сидни такъв, какъвто го познаваме   В момента има \"силно предпочитание\" към Ийстърн Харбър Сити, където се намират емблематични забележителности като операта на Сидни, коментира Сиърл.   \"По-голямата плътност води и до по-голямо оживление в централната зона,\" казва той. \"Също така климатът в източен Сидни е много по-добър от този в Западен Сидни. В източен Сидни има морски бриз през летните жеги”. Но с тази популярност вървят и високите цени на имотите в източен Сидни, допълва той. Донякъде това е заради достъпа до работни места и културни институции.   Средната цена на дом в Сидни е 914 000 долара, докато средната цена за страната е  630 000 долара, по данни от декември 2017 г. Според новия план, Ийстърн Харбър Сити ще се опре на \"общопризнатата си икономическа сила\", но ще поддържа и двата други града, за да гарантира, че растежът няма да е концентриран единствено в този регион.         Нов централен бизнес район?   В Сентръл Ривър Сити, на около 30 км от централния бизнес район на Сидни, се намира предградието Парамата. С население от около 25 800 души, Парамата масово се приема за втори централен бизнес район на Сидни.   \"Ако наистина може да се развие Парамата... много хора в западен Сидни вероятно биха пътували охотно до Парамата, вместо до сегашния централен бизнес район\", казва Питър Фибс, професор по градско и регионално планиране и политики в университета в Сидни.   Според предложението ще бъде сформиран икономически коридор, който преминава през Парамата. Той ще се фокусира върху \"първокласни здравни услуги, образование и изследователски институции, както и финанси, бизнес-услуги и администрация\". Нови железопътни връзки ще подобрят перспективите за растеж в региона.   „Аеротрополис”   Вероятно най-важната и интересна част от плана е трансформирането на западен Сидни в аеротрополис — под-регион, където цялостното структуриране, инфраструктура и икономика се концентрират около летище.   Западен Сидни традиционно се свързва с бедност и високи нива на престъпност. Но с планираното откриване на летището в там през 2026-а предстои в този район да бъдат създадени 28 000 работни места. Трите града общо ще създадат 817 000 работни места, предвижда докладът.   Сиърл коментира, че в момента Западен Сидни има негативен имидж - там липсват работни места, културни институции, има много социални жилища. Комисията се опитва да направи нещо по този въпрос.   Според плана населението на района ще се увеличи от 740 000 души през 2016-а до 1.5 млн. към 2056 г. Освобождаването на земи ще позволи строежа на повече жилищни имоти в този регион, който ще е свързан с другите зони чрез вертикална влакова връзка.   Не е ли три твърде много?   Разделянето на Сидни на три би решило въпроси като пренаселването и неравностойните икономически и социални възможности в източната част на града.   Но дали такъв план може наистина да бъде реализиран?   \"Мисля, че е добра идея, защото липсата на достъпни жилища реално е принудила хората да напуснат 'града' — дори хора с прилични заплати\", казва Рене Грифин, която е живяла в Сидни в продължение на шест години. \"Или наемате жилище, или ви очаква дълго пътуване — и двете алтернативи не са особено добри, ако имате семейство\".   Грифин допълва, че за нея е \"лесно\", защото тя живее в източната част на града. По думите й, ако искате да участвате активно в живота на Сидни, трябва да сте в тази зона, което означава много дълги пътувания за всички в западните райони.         Сиърл обаче не вярва в идеята за 30-минутните градове. Според него ще има много пътуващи от западен до източен Сидни, а заявените цели за населението и създаването на работни места около 'аеротрополиса' и заобикалящия го икономически коридор са нереалистично високи.   Това не е единственото нещо в проекта, което Сиърл приема със скептицизъм. \"Има нарастване на концентрацията на работни места в централната част на Сидни, които са “базирани на информация работни места” — и тенденциите по света са този тип работни места да са по-централни\", обяснява той.   В Силициевата долина например — калифорнийската Мека на високите технологии, която някога е била извънградски хъб — служителите все повече се пренасят към центъра на съседния Сан Франциско.   Според тях желанието за живот и социализиране в центъра на града е една от водещите причини за тази промяна.   \"Идеята, че процесът на централизация на работните места може да се обърне като се предложи добавяне на два нови града, и се заявява, че това със сигурност ще се случи, според мен е нереална\", казва Сиърл.   Все пак говорител на Комисията за Сидни коментира, че от там са решени „да направят всичко по силите си плановете да не останат нереализирани\".   А много жители на Сидни приветстват този план. \"Мисля, че това, което властите правят, е достойно за огромни похвали\", казва доскорошния нюйоркачанин Думбиа. Той е на мнение, че преди тези планове да бъдат приети охотно от всички властите са изправени пред сериозно предизвикателство.   Те ще трябва да променят местните представи какво означава 'Сидни', какво означава да се живее в град и как дългите пътувания до работните места не бива да са ежедневен начин на живот.", "date": "2018.04.15", "title": "Да разделиш един гигантски град на три"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380902-%D1%84%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0%D0%BC%D0%B5-%D0%BD%D0%B5%D0%BE%D1%81%D0%BF%D0%BE%D1%80%D0%B8%D0%BC%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B7%D0%B2%D0%B5%D1%80%D1%81%D1%82%D0%B2%D0%BE-%D0%BD%D0%B0-%D0%B0%D1%81%D0%B0%D0%B4", "text": "Франция е разсекретила доклад, изготвен от спецслужбите, за който се твърди, че доказва използването на химически оръжия от режима на Башар Асад в Сирия. Документът е публикуван на страниците на френското министерство на отбраната, както и на външните работи. Това каза френският посланик у нас Ерик Льобебел. „Това е консолидиран доклад, който изразява мнението на френските разузнавателни служби. Вътре има и политически и военни становища\", поясни Льобебел в студиото на bTV. „В доклада има много улики, които съвпадат и, които ни отвеждат към заключението, че няма никакво съмнение, че именно режимът на Асад е извършил химическата атака срещу град Дума\", допълни още френският посланик.      Той определи въздушните удари на Съединените щати, Великобритания и Франция като „необходими, целенасочени и напълно законни\". „Франция непрекъснато се бори срещу употребата на химическо оръжие в Сирия и през юли 2013 г. беше готова да нанесе удари, но за съжаление по това време нашите съюзници – САЩ и Великобритания, не бяха готови. Франция е вносител на двата международни договора за химическите оръжия, които Сирия е подписала\", коментира още френският посланик.    На въпрос дали Русия е била предупредена за вчерашните въздушни удари, Льобебел поясни, че знаците от западните лидери са били напълно ясни. „Имаше много ясни индикации, изразени от нашите ръководители, които многократно повториха, че червената линия е премината и това ще доведе до действия. Естествено, Русия не беше предупредена за техническите подробности и за момента на тези удари\", каза посланикът.    „Нашата цел беше да избегнем всеки риск от ескалация. Понякога в коментарите има тенденцията да се преувеличават нещата – ние не сме в ситуация на Трета световна война или поемане на някакви рискове\", категоричен е Льобебел. На въпрос дали въздушните удари „са си свършили работата\", посланикът коментира, че това зависи единствено от сирийския режим и неговите съюзници.    „От една страна, ударите вчера бяха достатъчно мощни и целенасочени, за да унищожат една голяма част от това, което оставаше като химически запаси на режима. От друга страна, тази проява, тази заявка на воля, на решителност от страна на Съединените щати, Великобритания и Франция ще окаже влияние на сирийския режим и особено върху Русия\", допълни Льобебел.", "date": "2018.04.15", "title": "Френският посланик в България: Имаме неоспорими доказателства за химическото зверство на Асад"}
{"url": "http://www.classa.bg/%D1%81%D0%B2%D1%8F%D1%82/item/380903-%D1%81%D0%B0%D1%89,-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%BD%D0%BE%D0%B2%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D1%81%D0%B8%D1%80%D0%B8%D1%8F", "text": "САЩ, Франция и Великобритания поискаха ново разследване на ООН на химическата атака в Сирия, предава АФП. Трите съюзнически държави са представили нов проект за резолюция на Съвета за сигурност, който също така настоява за безпрепятствена хуманитарна помощ, налагане на примирие и настояване Сирия да се включи в мирни преговори под егидата на ООН.      Този ход показва, че Западът е готов да се върне на полето на дипломацията след нощните бомбардировки от събота.    Припомняме, че на екстремното заседание на Съвета на ООН бе отхвърлен руският проект за резолюция, който осъжда нанесените в Сирия ракетни удари.", "date": "2018.04.15", "title": "САЩ, Франция и Великобритания представиха нова резолюция за Сирия"}
{"url": "http://www.classa.bg/%D1%81%D0%B2%D1%8F%D1%82/item/380904-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B3%D0%BE%D1%82%D0%BE%D0%B2%D0%B8-%D1%81%D0%BC%D0%B5-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BC%D0%B5-%D1%81-%D0%B4%D0%B0%D0%BC%D0%B0%D1%81%D0%BA,-%D0%BD%D0%BE-%D0%B0%D0%BA%D0%BE-%D0%BF%D1%80%D0%B5%D0%B4%D0%B0%D0%B4%D0%B5-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D0%B2%D0%B8%D0%B4%D0%B5%D0%BE", "text": "За връщане към политическия процес е необходимо сирийското правителство да декларира местонахождението на химическото оръжие, каза говорителката на Държавния департамент Хийдър Науърт пред Fox News. \r\n   \r\n    \"Ако те направят това (да представят химическото оръжие, което не е унищожено), ние ще окажем съдействие за завръщането към Женевския преговорен процес,\" каза тя.  \r\n   САЩ, Великобритания и Франция удариха в събота сутринта сирийски правителствени обекти, които по тяхно мнение се използват за производство на химическо оръжие. \r\n    ", "date": "2018.04.15", "title": "Вашингтон: Готови сме да преговаряме с Дамаск, но ако предаде химическото оръжие (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/380900-%D1%81%D0%B8%D1%80%D0%B8%D1%8F-%D0%B2-%D0%B5%D0%B4%D0%BD%D0%B8-%D0%BE%D1%82-%D0%B0%D1%82%D0%B0%D0%BA%D1%83%D0%B2%D0%B0%D0%BD%D0%B8%D1%82%D0%B5-%D0%BE%D0%B1%D0%B5%D0%BA%D1%82%D0%B8-%D1%81%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0%D1%85%D0%B0-%D1%81%D0%B0%D0%BC%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0", "text": "Сирия отново отхвърли обвиненията, че разполага с химическо оръжие. Представител на един от обектите, атакувани от западните сили, заяви, че там са се произвеждали единствено лекарства.    Въпросната сграда през 2013 г. е била използвана от Организацията за забрана на химическите оръжия.      На кадрите, разпространени от световните медии, се виждат нанесените щети от въздушните удари.   „Откакто кризата в Сирия започна в страната има недостиг на лекарства заради санкциите, наложени от западните страни. Вносът на качествени медикаменти от чужбина спря, особено на тези за рак. Затова тук разработвахме единствено лекарства...    Ако имаше химически оръжия в това здание, нямаше да сме тук. В подобен случай, ние щяхме да носим маски и да вземем редица други предпазни мерки\", обяви Сайед Сайед, ръководител на Института за фармация и химия в Сирия.   Междувременно сирийската армия обяви, че е установила пълен контрол над Източна Гута.   Районът източно от Дамаск беше последният бастион на бунтовниците близо до столицата. Новината беше потвърдена от руското министерство на отбраната. Това стана след офанзива, продължила близо два месеца.    По данни на ведомството, от Дума са били извозени над 21 000 бойци и членове на техните семейства. Именно в този град беше извършена предполагаемата химическа атака, довела до въздушните удари на Съединените щати, Франция и Великобритания.", "date": "2018.04.15", "title": "Сирия: В едни от атакуваните обекти се произвеждаха само лекарства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380894-%D0%B4%D0%BD%D0%B5%D1%81-%D0%B5-%D1%82%D0%BE%D0%BC%D0%B8%D0%BD%D0%B0-%D0%BD%D0%B5%D0%B4%D0%B5%D0%BB%D1%8F", "text": "Днес е Томина неделя. Почита се паметта на Свети Тома, един от 12-те Христови ученици, известен с прозвището Неверни. Това наименование идва от евангелските писания, които разказват, че когато мълвата за изчезналото тяло Господне се разнесла, единствен апостол Тома не повярвал и за да се убеди в чудото, поискал да пипне раните от гвоздеите, с които Исус бил прикован на кръста. На осмия ден от възкръсването си Христос отишъл при Тома и му казал: \"Дай си пръста тук и виж ръцете ми, дай ръката си и я сложи на ребрата ми. И не бъди невярващ, а вярващ.      Понеже ме видя, повярва ли? Блажени са тези, които, без да видят, са повярвали.\" Когато Тома сам се убедил във възкресението, паднал на колене пред Спасителя и молил за прошка. Това моментно неверие на апостол Тома става олицетворение на миговете на колебание и съмнение, в които изпада всеки един човек. Томина неделя е последният ден от седмицата след Великден, наречена Светла или Празна неделя, защото е \"празна\" откъм работа - в седемте дни не се работи.      На Томина неделя жените повторно боядисват яйца и ги раздават за душите на покойните си близки, като вярват, че така ще ги предпазят от превъплъщаване. Имен ден празнуват всички, носещи имената Тома, Томислав, Томислава.    На Томина неделя жените повторно боядисват яйца и ги раздават за душите на покойните си близки, като вярват, че така ще ги предпазят от превъплъщаване.    Имен ден празнуват всички с имената Тома, Томислав, Томислава. В Североизточна България и Бесарабия първият понеделник след Томина неделя се нарича „Софинден\", „Сувия\", „Сувинден\". Тачи се за предотвратяване на суша. Според народните представи този ден е „хаталия\", т. е. лош ден. Затова традицията повелява да се спазват някои забрани. Жените не перат и не трябва да сушат дрехите.      Стопаните не копаят и не сеят, „за да не изсъхва храната\". Не се вари мляко, за \"да не се вдига\" млякото на говедата и да не стават рани. На Софинден се изпълнява интересен стар обичай за предпазване на хора и добитъка от болестта „топалък\" - да не окуцяват. Рано сутринта на празника, още преди да е изгряло слънцето, жените връзват на един кол на оградата вълнен парцал или мъжки навуща и наричат:      \"Тука да остане топаллъка!\" и „Кол да куца, кон да не куца, кол да куца, вол да не куца, кол да куца, чиляк да не куца!\" Някъде обичаят включва диалог между две жени: едната пита \"Ко вързиш? Другата отговаря: „Топаллък вържа\"! Наричат този ден и „Великден на умрелите\", защото жените носят и раздават на гробището червени яйца за „Бог да прости\".", "date": "2018.04.15", "title": "Днес е Томина неделя!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380895-%D0%B4%D0%B5%D0%BB%D1%87%D0%B5%D0%B2-%D0%B4%D0%B1%D0%B3-%D0%B2%D0%BD%D0%B8%D0%BC%D0%B0%D0%B2%D0%B0-%D0%B4%D0%B0-%D0%BD%D0%B5-%D0%B2%D0%BB%D0%B5%D0%B7%D0%B5-%D0%B2-%D1%82%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%BD%D0%B0%D0%BF%D1%83%D1%81%D0%BA%D0%B0%D0%BC%D0%B5-%D1%80%D0%B5%D1%84%D0%BE%D1%80%D0%BC%D0%B0%D1%82%D0%BE%D1%80%D1%81%D0%BA%D0%B8%D1%8F-%D0%B1%D0%BB%D0%BE%D0%BA", "text": "Националният съвет на „Движение България на гражданите\" взе решение да напусне коалицията Реформаторски блок. Няма да бъдем повече част от РБ, защото част от партиите не заявиха категорично, че желаят да бъдат опозиция и на действия на прокорупционното управление на ГЕРБ и „Обединени патриоти\", заяви пред медии председателят на ДБГ Димитър Делчев.      Ще водим разговори с политически партии, които също смятат, че този феодален модел на управление на държавата и общините трябва да бъде спрян. ДБГ, обаче, внимава да не влезе в тактическа коалиция, защото нашата цел е да работим за по-широко обединение на демократично мислещите хора, не на партийни елити, каза още Делчев.    Трябва да направим нещо трето - по-добро от ГЕРБ и БСП, което да им бъде техен контрапункт, допълни той. Според думите му бъдещото обединение трябва да си постави за задача подреждането на държавата така, че качеството на живот да е съизмеримо със Западна Европа, за да останат младите хора в България.    Това, което ние си поставяме като задача, е максимално отворена коалиция, единодействие срещу това управление - не да влизаме в тактически сглобки, каза Димитър Танев, член на Изпълнителния съвет на ДБГ. Само с обединена демократичната общност може да преборим корупционния модел на ГЕРБ и БСП, който се е окопал в управлението, допълни той. Дошло е времето да спрем да си говорим за партийни лидерски решения, а за решения на реалните проблеми.    Не е интересно дали помежду си се харесваме, а дали можем съвместно да решим проблемите на хората като ниските доходи, безработица, липса на кадри, образованието, корупцията, сигурността, добави Даниела Везиева, заместник-председател на ДБГ. Има категорично отстъпление от нашите евроатлантически позиции от страна на управляващото мнозинство, което продължава да се снишава по важните теми в международен план, заяви Найден Зеленогорски, заместник-председател на ДБГ. Половинчато беше становището по случая Скрипал, в момента за кризата в Сирия също няма ясна позиция.    Трябва да бъдем част от позицията на ЕС и НАТО, защото тук говорим за доверие и отговорност, добави той. Предедателят на парламентарната група на един от партньорите казва, че нашият път е Евразия, а ГЕРБ също отстъпват от евроатлантическата посока и това не можем да допуснем, добави Зеленогорски. Даниела Везиева допълни, че партията започва подготовка за европейските избори, за съставяне на листа от демократични хора със силни граждански позиции.    Водеща роля в ЕС е финансовата рамка и към момента не виждаме идея накъде ще се върви. Надявам се в рамките на българското председателство да успеем да защитим интереса на страната ни. Нашата визия, на ДБГ, е свързана с приемане на ценностите на ЕС. Освен да ползваме средствата на Съюза, ако искаме да бъдем истинска демократична държава, трябва да приемем и тези ценности, каза още Везиева.    Националният съвет на ДБГ възложи на ръководството да проведе поредица от срещи с политически партии, професионални съюзи, организации и в координация с гражданското общество да набележи най-неотложните проблеми за решаване, както и да изготви политическа програма с мерки за решаването им.    Структурите на партията ще се готвят за местните избори и имат задачата да излъчат местни лидери, които да победят феодалния модел на управление в общините. Националният съвет на ДБГ прие и харта на Принципи и ценности, които да бъдат отправна точка при осъществяването на партньорства.", "date": "2018.04.15", "title": "Делчев: ДБГ внимава да не влезе в тактическа коалиция. Напускаме Реформаторския блок"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380896-%D0%B2%D0%B0%D0%BD%D0%B3%D0%B0-%E2%80%9E%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B4%D1%83%D1%88%D0%B0%D1%82%D0%B0,-%D0%B0-%D1%80%D1%83%D1%81%D0%B8%D1%8F-%D1%82%D1%8F%D0%BB%D0%BE%D1%82%D0%BE-%D1%82%D0%B5-%D0%B7%D0%B0%D0%B5%D0%B4%D0%BD%D0%BE-%D1%89%D0%B5-%D1%81%D0%BF%D0%B0%D1%81%D1%8F%D1%82-%D1%81%D0%B2%D0%B5%D1%82%D0%B0%E2%80%9D", "text": "    Завършила съм философия. Това донякъде обяснява интереса ми към феномените и необяснимите факти, които ни заобикалят. Винаги съм проявявала любопитство, провокирано от вътрешната ми необходимост да разгадая тайните и да намеря отговор как и защо се случват събитията, за които нямаме логични обяснения. Никога обаче не съм допускала, че ще пиша книги за Ванга и че ще стана неин изследовател.   Срещала ли сте се някога с Ванга?   Нямам среща с пророчицата, вероятно защото бях много млада или просто по съдба не ми е било дадено да я познавам лично. През 90-те години започнах да пиша в „Седмичен Труд“ за езотерика. Създадох собствена страница „Тайни и загадки“, която правех дълги години. Тогава времената бяха такива, че хората гледаха малко странно на тези, които се занимават с непознати явления. Опитвах се по най-деликатния начин да представям и развивам темите си. Четиридесет дни след смъртта на Ванга, Никола Кицевски, който тогава оглавяваше издателство „Труд“, ми предложи да напиша книга за Ванга.      Прегърнах идеята без да се замислям. Взех кола от редакцията и заминах за Рупите. В чисто човешки план изпитвах неудобство, че дни след кончината на Ванга трябва да се ровя в душите и спомените на нейните близки. Днес съм изключително благодарна на Кицевски за тази провокация, защото много от тези хора си заминаха от живота. Мога да кажа, че опознах Ванга именно чрез срещите с нейните приятели, жените, с които е живяла и говорила. Имам над 100 разговора с хора, които са познавали добре Ванга – известни личности и обикновени хора от цяла България.   Първата ви книга излиза от печат година след смъртта на Ванга…   Първата ми книга “Пророчествата на Ванга” излезе през 1997 г., а втората – “Пророчествата на Ванга за човешките съдби” – през 1999 г. През 2006 г. беше отпечатано и допълненото издание на “Пророчествата на Ванга”, съдържащо двата тома и още нова информация. В него има и репортажи от родния й град Струмица. Мисля, че съм единственият журналист, издирил родната къща на Ванга (по-точно двора й, къщата отдавна е съборена и на нейно място има нова), махалата, в която е израснала.    Също така отидох до Анската чешма в близост до Ново село – мястото, от където вихрушката е вдигнала пророчицата и където е ослепяла. Ванга е казвала: “Когато отидете на Анската чешма, внимавайте да не ми настъпите очите. Там аз си изгубих очите.” Когато ослепява, е била на 12 години. Книгата ми „Тайната на Ванга – Учени разгадават дарбата на пророчицата” беше публикувана през 2009 г. Имам и една книга на руски език “Ванга и Россия” и една – “Ванга и храмът”, на английски и български.   Преекспонира ли се днес темата за Ванга?   Не, не се преекспонира. Тази година се отбелязват две годишнини – 105 години от рождението и 20 години от смъртта на пророчицата. Темата за Ванга винаги ще вълнува хората, защото тя е сложен и многообразен феномен. Хора като нея се раждат веднъж на стотици години. Да, в България е имало и други надарени с феноменални възможности, но те не са имали съдбата на Ванга или не им е дадено да имат нейната величина и слава. Говоря за Слава Севрюкова, която е работила с учения доц. Иво Лозенски, имали сме и дядо Влайчо от Старозагорско, който е бил силен ясновидец. Имаме и Учителят Дънов, за който Айнщайн казва: „Цял свят се прекланя пред мен, а аз се прекланям пред Учителя Дънов от България”.      Народът ни се е прекланял пред Ванга още преди държавата да официализира дейността й. Властите по онова време, през 1962 – 1963 г., са мислили да я интернират от Петрич. С целия си авторитет за нея се застъпва проф. Георги Лозанов, който е бил поразен от способностите й. През 1967 г. той създава Института по сугестология, където тя е назначена като щатен сътрудник със заплата. Огромна част от българите са благодарни на Ванга. Стотици хиляди души пряко или косвено са се срещнали с нея, докоснали са се до нея. Тя е влязла в семействата им, помогнала е – било за здраве или за решаване на тежък проблем.   Много медии напоследък твърдят, че изнасят за първи път скрити, неизвестни досега пророчества, направени от Ванга, кое от кое по-апокалиптични. Къде е истината?   Българските медии пишат все по-адекватно за Ванга през последните няколко години и аз много се радвам за това. Профанизирането на Ванга идва повече от Русия. Колкото я обичат, толкова и изкривяват нейния образ. Въпреки, че тя е наш феномен, руснаците си я припознаха и направо си я приватизираха.   Какво е вашето обяснение?   Първо, руснаците са много сугестивни, вярващи хора, за разлика от българина, който е „Тома неверни“. Ванга неведнъж казва: „Българинът ке страда, оти не вярва. Ние сме неверници, затова се мъчим и страдаме като грешници.” Това тя го е казвала пред много хора, включително и пред Нешка Робева, Янка Такева, проф. Филипов.   Руснаците, образно казано, се делят на три типа по отношение на вярата. Първият обединява пълните атеисти. Във втория влизат тези, които казват: „Вярващ съм, но не съм религиозен“. Това са хора, които сами формират своите възгледи. Третата група се формира от ортодоксално, догматично вярващите в християнството. Те не приемат феномени като Ванга. Според тях хората, които говорят с мъртвите, предсказват бъдещето или лекуват по нетрадиционни начини, са грешни пред Бога. Руснаците напоследък истеризираха да правят филми за Ванга. Те произвеждат комерсиални, евтини и жълти телевизионни формати, в които нищо съществено не казват. Това за мен е безсмислено пълнене на ефирно време, но за тях е вдигане на рейтинги и извличане на печалба.   Руснаците обаче продължават да ви търсят. Как устоявате на натиска?   Да, търсят ме за всяка нова тяхна продукция. Бях се зарекла да не участвам в това. Миналата година обаче се съгласих да дам интервю за телевизия НТВ – сериозен канал. Реших, че мой дълг е да опровергая и оборя всички неверни твърдения, свързани с нея. В края на 2015-та година Ванга стана световна сензация, заради неща, които никога не е казала. Най-неприятното е, че никой не се поинтересува дали настина са верни приписаните й ясновидства.   Кое от изписаното за Ванга ви шокира най-много?   Най-фрапиращите измислици бяха, че през 2016 г. ще избухне Третата световна война, че Европа ще се превърне в безлюдни руини. Четох още и такива писания, че тази година на Стария континент нямало да остане нито един християнин, а Рим ще стане столица на новия мюсюлмански свят. Безумни неща…   Имате ли отговор – кой инспирира тази огромна манипулация? Каква е нейната цел?   Преди около десетина години Руската информационна агенция “Новости“ първа пусна пророчествата на Ванга по години – от 2009 г. до 3797-ма година. Пълни измислици! Никога Ванга не е пророкувала по дати и години. Тя е предсказвала само значими общочовешки събития, като най-често не е споменавала годината, в която е възможно те да се случат. Освен това, много е внимавала къде и пред кого говори. Друг важен момент е, че не е обичала да прави глобални политически предсказания, както и да натоварва прозренията си с конкретика. Казвала е нещата, които вижда, с едно изречение и изключително рядко е визирала дата. Вероятните причини за това са няколко – или е знаела кога ще се случи дадено събитие, но не е искала да създава излишна паника, или информацията не й е била подавана. Понякога обаче, по време на разговор, думите сами са излизали от устата й.   Ванга е обичала да се събира с хора, които е чувствала близки, и да разговаря с тях.   Така е. Сещам се за една нейна среща с писателя Рангел Игнатов през 1968 г. Разговаряли са за събитията в Прага, които текат по онова време. Както са си хортували по човешки, Ванга изведнъж вметнала в разговора: „Тия ке се разделят, мирно ке стане, нема да има кръв“. Години по-късно Чехословакия наистина се раздели на две държави. Тя предрича изхода от Втората световна война, както и датата на смъртта на цар Борис III. Казва му, че социализмът ще дойде на власт и го предупреждава: „Помни датата 28 август“.   По-късно се е срещала и с Тодор Живков няколко пъти. Приятелството й с Людмила Живкова е било много силно и почти 10-годишно. Особено близки двете стават след катастрофата на Людмила през 1974 г. След инцидента дъщерята на Живков обръща гръб на светския живот и става изцяло духовна личност. На техните разговори рядко е присъствал външен човек. Но тя й води знаменити личности от чужбина. Ванга майчински е обичала Людмила и й е давала напътствия за много неща. Всичко това е описано в книгите ми.   Знае ли се дали Ванга някога е назовавала причините за смъртта на цар Борис  III и на Людмила Живкова?   Ванга е намеквала, че и Людмила, и цар Борис са били убити. Никой обаче не може да потвърди, че тя е изрекла директно тези твърдения. По-скоро е споменала нещо по време на разговор, но иносказателно. Изказването й за Борис го има и във филма на Тома Томов. Там Ванга, говорейки за царя, казва: „И какво го направиха – отровиха ли го, убиха ли го, умре ли си – умре си…” Вероятно си е давала сметка, че не е уместно да се противопоставя на официалните версии. Много истини пророчицата е премълчавала дипломатично, за да не влиза в конфликт с властта.   Коя книга за Ванга стои най-близо до сърцето ви?   Това е голямата ми книга „Пророчествата на Ванга“. В нея са събрани над 100 разказа за Ванга на известни и не толкова познати на обществото хора. Тя съдържа и над 300 нейни пророчества в най-различни посоки, както и прозрения за живота. В книгата цитирам пред кого е казана всяка една дума на Ванга. За да няма съмнение в достоверността на изнесената информация, съм записала и кога е направено пророчеството, разбира се, ако съм разполагала с такива данни. Харесвам и книгата си албум „Ванга пророчицата”, която съдържа над 250 фотографии на Ванга, която е калейдоскоп на времето. Издадох я съвместно с фондация „Ванга” през 2011 г. в чест на 100-годишнината от рождението й.   Кои са глобалните пророчества на Ванга за България?   Винаги е казвала, че България ще се оправи. И винаги е твърдяла, че това ще стане, когато в училище се въведе час по вероучение, защото децата ни са изпуснати, а държавата е абдикирала от възпитанието им. Казвала го е пред много хора – и пред Янка Такева, и пред Нешка Робева, проф. Димитър Филипов и още много други. Специално се е обърнала към Янка Такева с думите: „Ти имаш много контакти с политиците. Кажи им да въведат час по религия, защото някой трябва да учи децата на християнски добродетели, на семейни ценности.“ Янка твърди, че го е казала на всички управлявали досега премиери, но уви, никой все още не е въвел час по вероучение. А Ванга тласкаше българите към вярата и самата бе силно вярваща християнка.   Знае се, че Ванга е предпочитала да бъде встрани от политиката, въпреки че е отправяла съвети към държавните мъже и жени.   Другото нейно послание е, че начело на държавата трябва да застане честен човек. Казвала е: „Има ли ги сега честните? И честен да си, ще те омърсят“. И още – много забележки е правила на политиците. Казвала им е, че трябва да се обединят в името на благоденствието на народа. Много е обичала България и българския народ. Не е пропускала да спомене, че трябва да се гордеем, че сме българи. Казвала е: „Един ден земята ще се отвори и тогава ще се види колко древен народ сме. Ще дойде ден, когато ще се разбере колко древна култура имаме и България ще бъде уважавана от великите сили“.   Какво е казвала пророчицата за отношенията между България и Русия?   Че не трябва да късаме връзката с Русия. Пред своя кръщелник Никола Делев е изрекла предсказанието, че и Европа няма да ни оправи. „Спасението не е в брат Джон, а в брат Иван. Не се продавайте на Америка за пари“ – това са нейни думи пред Мариана Конова и Ана Караангелова.   Ще спомена и още един случай – руският писател Валентин Сидоров посещава Ванга в края на 70-те години на миналия век. Стига до нея чрез Людмила Живкова. Говорили са си много дълго и целият разговор излиза в книгата “Ванга и Людмила”. Там тя казва, че светът ще се оправи, когато три страни се съберат в една точка – Русия, Китай и Индия.   БРИКС вече е факт, но в съюза влизат още Южна Африка и Бразилия.   Ванга вижда този съюз през 1975 г. Казва “ще дойде на света най-старото учение, то ще тръгне от Русия и навсякъде ще го признаят, дори Америка”. “Питате ме скоро ли ще стане това. Не, не скоро, Сирия още не е паднала”, казва Ванга.   Ванга е предрекла и войната в Сирия.   Да, така е. Случаят е много интересен. Той е част от автентичните записи на филма „Ванга – феномен“, направени през 1975 г. от проф. Никола Шиковенски и сценариста на лентата Невена Тошева. При Ванга влизат майка и нейната дъщеря, която била женена за сириец. Мъжът й бил в неизвестност дълго време. Двете жени искали да разберат дали е жив. „Леле, Сирия! Горките хора, там камък върху камък няма да остане. Ама то и в Библията го пише това“. Така възкликнала пророчицата, като думите се проронили от устата й неусетно. Виждаме какво става в Сирия – сякаш точно тези процеси е виждала Ванга. А в Библията, в Книгата на пророк Исая, се казва „Ето Дамаск се изключва от броя на градовете и ще бъде куп развалини.”   Много често Ванга прави пророчествата си именно по този начин – като изпуснати, вметнати изречения, които не може да спре – понеже й ги диктува Гласът или ги вижда. Тя се е водила от картините, които й се появяват като на филм. По-късно, пред 80-те години на миналия век, тя пак говори за Сирия. Казала е, че човечеството го чакат тежки години, а хората ще се разделят на групи по вяра, но ще дойде древно учение, което ще спаси човечеството. Кое ще е това древно учение – предстои да разберем.                                              ", "date": "2018.04.15", "title": "ВАНГА: „България е ДУШАТА, а Русия ТЯЛОТО ! ТЕ ЗАЕДНО ще СПАСЯТ СВЕТА”"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380897-%D0%B5%D0%BB%D0%B5%D0%BD%D0%B0-%D0%BF%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%D1%81-%D0%BC%D1%80%D0%B0%D1%87%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D1%80%D0%B8%D1%8F", "text": "Това, което видяхме, не беше режисирано, но беше стиковано. При липсата на такава стиковка можеше да се стигне до едно избухване на регионална война. Според мен руснаци и американци са се договорили. Това заяви в ефира на Нова телевизия бившият ни посланик в САЩ Елена Поптодорова.      \"Ударът преди 1 година също беше дискретно уточнен, за да няма отстреляната страна причини да отвръща с по-голяма мощ. Има разговори на ниво генерални щабове, които трябва да уреждат всякакви неочакваности\", каза тя. \"Бих искала да мога да кажа \"Край, това беше\".    Този удар обаче нищо не реши.     По сведения на експерти, разрушенията не са големи. Стана дума за посредничество. Така както се договарят военно-техническите параметри на военните удари, то по този начин вървят и политически сондажи. Ердоган вече е совалка между Тръмп и Путин\", смята тя.    \"Говорейки за Сирия, ние всъщност говорим за Русия и така ще продължи. Мисля, че трябва да има действие в самата Сирия.    Според мен ще има действие от страна на Асад, той има да върши още работа у дома и не е изчистил цялата територия на Сирия от неговите противници. Това може да стане само по военен път\",взаяви Тодорова. \"Химическото оръжие е много зловещ символ на разправа.    Асад не е срял да бомбардира. С химическа атака искаш пълно овладяване на територия. Сигурно ще има пауза за прегрупиране\", смята още тя. \"Мисля си, че този удар, както беше насочен публично срещу Асад, но всъщност бе предназначен за Русия\", добави тя.    \"Франция е най-силният двигател. Саркози, Оланд и Макрон имат еднаква позиция към Сирия. Това беше тест. След размитата първа червена линия при президента Обама, сега втори път се чертае такава. Това беше тест за САЩ, наистина ли още са първа сила.    Тест е и за Русия. Смятам, че вече трябва да се мисли в по-глобален план\", завърши тя.", "date": "2018.04.15", "title": "Елена Поптодорова с  мрачна прогноза заради Сирия!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380898-%D0%BC%D0%B8%D0%B3%D0%BB%D0%B5%D0%BD%D0%B0-%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%B7%D0%B0%D0%BF%D0%BB%D0%B5%D1%82%D0%B5%D0%BD%D0%B0-%D0%B2-%D0%B3%D1%80%D0%BE%D0%B7%D0%BD%D0%B0-%D1%81%D1%85%D0%B5%D0%BC%D0%B0", "text": "Миглена Ангелова отново се превърна в център на коментарите, но този път без да е направила абсолютно нищо. От последните две седмици насам мрежата буквално прелива с предложения за продукти за отслабване, които тв водещата уж лично и грижливо препоръчва. Но като много други родни практики и тази се оказа обвита в тотална измама! Няколко сайта в мрежата упорито лансират думи, които тв водещата никога не е изричала, а на тяхна база – и продукти, за които Ангелова дори не е и чувала. Да не говорим, че не би и ползвала! Нищо, че се продават от „нейно име\"!      Върхът на наглостта се съдържа и във факта, че във въпросните статии, освен името, се злоупотребява и с много снимки на тв водещата – и от периода, в който работеше в ТВ7, и от по-ранните в bTV и Нова тв. В едно от заглавията на измамната статия се казва, че това е „Неизмислената история за загуби на тегло на Миглена Ангелова с 15 кг\", а в текста отдолу, пълен с всевъзможни детайли, е публикувано въображаемо интервю с журналистката в което тя „споделя\" през какви перипетии в хранителните си режими е преминала, за да се радва на стройната си фигура. „Говори\" за изгаряне на калории, мазнини и сантиметри от талията...    И щеше да е забавно, ако нямаше рибки, клъвнали на тази въдица! Уви!    Оказа се, че много хора са се подлъгали по статиите. Десетки хора упорито подпитват приятели и познати какъв е този вълшебен чай, с който Миглена Ангелова е успяла да стопи толкова излишни килограми от фигурата си. „Бях впечатлена и поисках да си го поръчам, защото мислех, че това е чаят, с който отслабва Миглена, но разбрах, че това е измама. Потресена съм!\", гласи една от жените, подвели се по лъжливия текст в интернет.    Самата Миглена Ангелова пък само ефектно се усмихва на порочната практика, може би защото това не само че не е първият път, в който злоупотребяват с името й, а и едва ли ще е и последният. А истинската тайна на стройната й фигура се крие в системни и упорити тренировки в домашни условия.    И при участието си във „ВИП брадър\" миналата година видяхме колко завидно постоянна е Мадам „Искрено и лично\" в правенето на аеробика и йога. Нещо повече – Миглена Ангелова не посещава фитнес зала, нито разчита на фитнес инструктор чиито съвети да следва, за да се радва на безупречен външен вид.    От години е изградила собствена система, която задължително включва много ходене пеша, което в нейния случай, покрай десетките работни срещи през деня, изглежда като детска игра – качествено и неусетно. А резултатите са повече от видими!", "date": "2018.04.15", "title": "Миглена Ангелова заплетена в грозна схема"}
{"url": "http://www.classa.bg/%D1%81%D0%B2%D1%8F%D1%82/item/380899-%D0%BF%D1%83%D1%82%D0%B8%D0%BD-%D0%BA%D1%8A%D0%BC-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B0%D1%89-%D0%B3%D1%80%D1%83%D0%B1%D0%BE-%D0%BD%D0%B0%D1%80%D1%83%D1%88%D0%B0%D0%B2%D0%B0%D1%82-%D1%83%D1%81%D1%82%D0%B0%D0%B2%D0%B0-%D0%BD%D0%B0-%D0%BE%D0%BE%D0%BD", "text": "Руският президент Владимир Путин в телефонен разговор в турския си колега Реджеп Ердоган определи въздушната акция на САЩ в Сирия като грубо нарушаване на устава на ООН, предадоха световните агенции.   Според съобщението на пресслужбата на Кремъл в разговора е била обсъдена изострената ситуация около Сирия.   Путин подчерта, че действията на Съединените щати, Великобритания и Франция грубо нарушава и основополагащите норми и принципи на международното право. Руската и турската страна смятат, че е необходимо да ес активизира тяхното взаимодействие, насочено към реален напредък в процеса на политическо уреждане в Сирия.   По-рано през деня Реджеп Ердоган разговаря по телефона и с британския премиер Тереза Мей, както и с френския президент Еманюел Макрон.", "date": "2018.04.15", "title": "Путин към Ердоган: САЩ грубо нарушават устава на ООН"}
{"url": "http://www.classa.bg/%D1%81%D0%B2%D1%8F%D1%82/item/380892-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D0%B8-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D1%82-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B1%D0%B5%D0%B7-%D1%80%D0%B0%D0%B7%D1%80%D0%B5%D1%88%D0%B5%D0%BD%D0%B8%D0%B5-%D0%BE%D1%82-%D0%BA%D0%BE%D0%BD%D0%B3%D1%80%D0%B5%D1%81%D0%B0", "text": "\"Чрез незаконното бомбардиране на Сирия, президент Тръмп отново отрече на американския народ всякакъв надзор или отчетност в тази безкрайна война\", каза републиканският конгресмен Барбара Лий. Тя подчерта, че е \"Конгресът, а не Президентът, е този, който има правомощия да разрешава военни действия\".   От своя страна конгресменът Джъстин Амаш заяви, че тези атаки срещу Сирия \"са противоконституционни, незаконни и безразсъдни\".   По-рано, 88 законодатели, републиканци и демократи, изпратиха писмо до Тръмп, в което те настояваха преди да атакува, да получи одобрението на парламента.   \"Ангажиране на нашите военни в Сирия, когато няма пряка заплаха за САЩ, без предварително разрешение от Конгреса, би нарушило разделението на властите, както е ясно определено в Конституцията\", гласи текстът, цитиран от HuffPost.   Но има и такива, които са съгласни с мярката, като републиканецът Ралф Абрахам, който заяви, че напълно подкрепя атаката на Тръмп. \"Сирия извърши зверства срещу собствения си народ и режимът на Асад трябва да осъзнае, че тези действия няма да останат без отговор\", каза той. \"Изключително съм убеден, че Съединените щати и нашите съюзници са взели възможно най-добро решение\", добави той в коментара си в Twitter.   САЩ, Великобритания и Франция са решили да бомбардират Сирия на разсъмване на 14 април, в отговор на твърденията за химическа атака, извършена миналата седмица в град Дума, в която Западът обвинява правителството на Башар Асад без доказателства.", "date": "2018.04.15", "title": "Американските законодатели критикуват атаката на Тръмп без разрешение от Конгреса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380893-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BD%D0%B5-%D0%B7%D0%BD%D0%B0%D0%B5%D0%BB%D0%B0-%D1%87%D0%B8%D0%B8-%D1%81%D0%B0-%D1%84%D0%B8%D1%80%D0%BC%D0%B8%D1%82%D0%B5-%D0%BA%D0%BE%D0%BD%D1%86%D0%B5%D1%81%D0%B8%D0%BE%D0%BD%D0%B5%D1%80%D0%B8-%D0%BD%D0%B0-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5", "text": "Министърът на туризма Николина Ангелкова обяви пред БНТ, че няма информация за фирмите, които печелят концесиите на плажовете. Тя допълни, че собствеността им не интересува ведомството, като важно било да се спазва сключеният договор. По думите ѝ и тази година цените на шезлонг и чадър ще варират. Очаква се тази година повече българи да почиват по Българското Черноморие.     Ангелкова каза още, че в началото на годината са резервирани 90% от четири- и пет-звездните хотели, като се очаква ръст от между 5 и 10%. Броят на руските туристи най-вероятно няма да е много по-различен от този през 2017 г. Освен това визите за руски туристи ще бъдат издавани в рамките на 24 часа.     Министърът на туризма добави, че това лято ще има масови проверки по плажовете, като ще са двойно повече спрямо миналата година. Ще се извършват проверки за правилно стопанисване на плажовете – наличието на спасители, медицинско обслужване, поставяеми обекти и оказателни табели.", "date": "2018.04.15", "title": "Ангелкова не знаела чии са фирмите-концесионери на плажовете"}
{"url": "http://www.classa.bg/%D1%82%D0%B5%D1%85%D0%BD%D0%BE/item/380911-huawei-%D1%81%D1%8A%D1%81-68-%D0%BC%D0%B5%D0%B3%D0%B0%D0%BF%D0%B8%D0%BA%D1%81%D0%B5%D0%BB%D0%B0", "text": "Качеството на снимане винаги е било лайтмотивът на флагманите на китайския бранд и при новите P20 (с 5,8-инчов дисплей) и P20 Pro (с 6,1-инчов) летвата на стандартите е вдигната. В случая P20 Pro е първият смартфон на пазара, който има три задни камери с комбинирана „мощ\" от 68 мегапиксела и трикратно оптично увеличение. Комплексът от лещи, разположен в задната част на лъскавата джаджа, включва 8-мегапикселова телекамера, 20-мегапикселова черно-бяла, както и 40-мегапикселова основна камера. Размерът на сензора на основната камера е 1/1.7 инча, което е в линия с цифровите фотоапарати и нещо твърде рядко срещано при смартфоните. Затова и P20 Pro в момента е телефонът с най-висока оценка на камерата в рейтинга DxOMark. Въпреки разликата в размера на дисплея и при двата апарата той е с резолюция от 2240х1080 пиксела, като устройствата имат вградена памет от 128 GB и един и същи 8-ядрен процесор. Р20 е само с две задни камери – 12-мегапикселова цветна и 20-мегапикселова монохромна, което не му пречи да прави чудесни снимки, неслучайно заема второ място по оценка DxOMark след по-големия апарат. И при двата апарата има елегантно решение за сензора за пръстови отпечатъци, който е скрит в долната част на дисплея. Има и някои сериозни разлики – P20 Pro е с OLED вместо LCD дисплей, което дава възможност за по-ярки цветове, освен това е и водо- и прахоустойчив. Също така има и 6GB оперативна памет при 4 за P20. Както и при предишните премиум смартфони на китайския бранд, камерите са разработени съвместно с престижния германски производител на фототехника Leica, като в добавка имат и подкрепа от чип с изкуствен интелект. Той разпознава над 500 различни сценария в 19 категории за снимане, като още преди да натиснете бутона за снимка, камерата вече е направила фини настройки на сцената – тя сама разбира дали пред вас има фойерверки, или снимате домашен любимец, или малко дете. Благодарение на изкуствения интелект може да получите отличен фокус и при най-малките детайли, артистични фонови размазвания, както и да направите фотоси при слабо осветление. В момента Р20 може да се купи за 1249 лв., P20 Pro излиза в продажба на 23 април. Цената му за българския пазар e 1649 лева.", "date": "2018.04.15", "title": "Huawei със 68 мегапиксела"}
{"url": "http://www.classa.bg/%D1%81%D0%B2%D1%8F%D1%82/item/380891-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%87%D0%BB%D0%B5%D0%BD-%D0%BD%D0%B0-%D0%B8%D0%B4-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B2-%D0%B7%D0%B0%D0%B3%D0%BE%D0%B2%D0%BE%D1%80-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%BF%D0%BE-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Александа Коти е заподозрян, че е сред четиримата британски джихадисти, които са създали брутална клетка на ИД, наречена Бийтълс. Той е заподозрян в заговор за организиране от Ракка в Сирия на стрелба по войници, полицаи и цивилни в Лондон, от задната седалка на мотопед.   Коти, който бе заловен в началото на тази година от сирийските демократични сили, докато бягал след колапса на ИД, вероятно е един от четиримата членове на групата на джихадистки екстремисти, убивали британски и чужди граждани.   Членове на клетката са обвинени, че са обезглавили британските пленници Дейвид Хейнс, Джеймс Фоли и Стивън Сотлоф и американеца Питър Касиг.   Предполагаемата роля на Коти в лондонския заговор беше разкрита от ITV News и независимо потвърдена от Guardian.   Подробности за заговора за убийството на британски полицаи и войници чрез стрелба от мотопед, бяха съобщени преди две години. Новото е предполагаемото участие на Коти.   Той е бил в контакт с Тарик Хасан, който е в затвора от 2016 г. заедно със Сухаиб Маджид, студент по физика в Кингс Колидж, Лондон. Хасан и Майед имали пистолет, шумозаглушител и боеприпаси.   Според ITV, детективите, работещи по разследването, са събрали огромно количество данни, включително команди, изпратени от ИД в Сирия.   Коти, може в крайна сметка да бъде съден или в САЩ, или в Обединеното кралство.", "date": "2018.04.15", "title": "Британски член на ИД заподозрян в заговор за стрелба по полицията в Лондон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380884-%D0%B8%D1%81%D0%BA%D0%B0%D0%BC%D0%B5-%D0%B4%D0%B0-%D0%B0%D0%BA%D1%82%D0%B8%D0%B2%D0%B8%D0%B7%D0%B8%D1%80%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B4%D0%B8%D0%B0%D1%81%D0%BF%D0%BE%D1%80%D0%B0", "text": "            Повод за интервюто е организираният на 11 април от Българскатаасоциация за дялово и рисково инвестиране форум в Берлин.   Ако трябва да обясните на един съвсем непосветен човек: какво точно означава „дялово и рисково инвестиране\"?   Ангелов:  Много лесно. Нашите членове помагат на компании да растат, да се развиват – и осигуряват финансиране там, където банките нямат възможност да го направят. Близо една трета от финансираните компании не са създадени от български граждани, но установяват офиси в България. Може да се каже, че ние „придърпваме\" най-енергичните и най-предприемчивите хора в региона да стартират компании и да наемат хора в България.     Ангелов: Нашите членове – това са фондовете. Те растат с компаниите. Идеята е чрез парите, които те инвестират, след това компанията да се препродаде или пък те да си продадат дяловете и в крайна сметка да спечелят пари. Ние представляваме общо-взето всички институционални инвеститори, които са базирани в България.   Ангелов:  Истински фондове. Ако аз и Вие започнем да инвестираме в компании като физически лица, ние няма да бъдем институционални инвеститори. При нас членуват общо-взето всички фондове, местно базирани в България – 7-8 на брой. Като чуят „рискови капитали\", мнозина веднага ще си представят онези финансови акули, които купуват и препродават фирми, или разбиват компаниите на отделни сегменти и после ги продават. С това ли се занимават вашите членове?   Ангелов:  Твърдо не. Нашите членове инвестират в развиващи се, растящи компании – и активно допринасят за развитието на тези компании. Това, за което може би говорите, са вече много големите фондове, които купуват големи индустриални компании, обикновено в Западна Европа и САЩ, които след това реструктурират, разпарчетосват и т.н.   Г-н Ангелов, Вие цитирате данни на списание „Форбс\", където София е обозначена като една от привлекателните дестинации за стартъпи. Какви точно са числата и как може да се докаже и обясни това твърдение?   Ангелов:  „Форбс\" си има методология за тази статистика. Гледат се много различни параметри. Например – колко струва да стартираш компания; каква съпътстваща инфраструктура има; има ли такива фондове, като нашите членове, които могат да подкрепят стартиращите компании; колко скъпо е за живеене; какво е качеството на живот...   Вие представихте своята дейност във Виена, в Лондон, а сега и в Берлин. Какво очаквате от такива събития?   Ангелов:  Ние имаме две основни цели. Едната е да активизираме българската диаспора, защото българите по света правят много интересни неща. Част от тях стават инвеститори, други започват да помагат на компании, трети пък се замислят дали да не се върнат в България. Втората ни цел е да информираме фондове – например тук, в Берлин - които искат да стартират офиси в България. На срещата в Берлин дойдоха около 150 души и отзвукът беше много положителен.   Тези дни БНБ съобщи, че българите, които работят в чужбина, през миналата година са внесли в страната 1,15 милиарда евро – тоест, те са най-големият чуждестранен инвеститор. Вашата асоциация има ли идея да работи с тези хора и да ги мотивира да инвестират в стартъпи? Защото голяма част от техните пари положително отиват за потребление и закупуване на недвижими имоти. Ангелов:  Точно това е нашата цел. Да се инвестира там, където ние сме конкурентоспособни. В производството на иновации в някои сфери, като софтуер, нишово производство на продукти, които имат някаква глобална апликация. Тоест, търсим не онези хора, които пращат пари на своите родители, които пък ги харчат за консумация. Търсим хората, които искат да инвестират и от това сами да спечелят пари. А компаниите да се развиват.", "date": "2018.04.15", "title": "\"Искаме да активизираме българската диаспора\""}
{"url": "http://www.classa.bg/%D1%81%D0%B2%D1%8F%D1%82/item/380885-%D1%83%D1%81%D0%B8%D0%BB%D0%B8%D0%B5%D1%82%D0%BE-%D0%BD%D0%B0-%D0%BA%D0%B0%D0%BD%D0%B0%D0%B4%D1%81%D0%BA%D0%B8-%D0%B3%D1%80%D0%B0%D0%B4-%D0%B4%D0%B0-%D0%BF%D1%80%D0%B5%D0%B8%D0%BC%D0%B5%D0%BD%D1%83%D0%B2%D0%B0-%D1%83%D0%BB%D0%B8%D1%86%D0%B0-%D1%81%D0%B2%D0%B0%D1%81%D1%82%D0%B8%D0%BA%D0%B0", "text": "Улица, наречена \"Свастика\", предизвиква поляризиращ дебат в малка канадска община, където жителите са завели делото си в съда, след като едномесечната кампания за промяна на името, се оказа безплодна. След години на тихо оплакване от името, група жители в здраво сплотената енория на Пуслинч, южен Онтарио, с население 7300 души, стартира дело, в което да убеди съседите си, че е време за промяна. Някои хора, живеещи на частния път се притесняваха, че името се цитира в лицензиите на шофьорите и други правителствени документи. Други казаха, че е просто време да освободят общината от обидния символ. Тяхното мнение бе оспорвано от тези, които твърдят, че име на улицата е дадено през 1920 година, когато свастиките са били свързани с мир, а не като символ на Адолф Хитлер, нацистката партия и бялото превъзходство. Други посочиха личните разходи, които живеещите на улицата ще бъдат принудени да понесат, ако трябва да променят адреса си върху цялата си документация. Във вторник двама жители на общината подадоха жалба до съда в Онтарио. Според жалбоподателите. \"Да имаме това име в съвременното общество е съвсем неприемливо за нас. Всъщност това е име, напоено със зло. \"", "date": "2018.04.15", "title": "Усилието на канадски град да преименува улица \"Свастика\""}
{"url": "http://www.classa.bg/%D1%81%D0%B2%D1%8F%D1%82/item/380887-%D1%81%D0%BF%D0%BE%D1%80%D1%8A%D1%82-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D0%BE%D0%BD%D0%B8-%D1%85%D0%BE%D0%BB%D0%B8%D0%B4%D0%B5%D0%B9", "text": "Първата глава от правната драма върху наследството на френската рок звезда Джони Хайнидей приключи с решение на френския съд, което дава на всяка страна частична победа, в едно дело, което разкъсва семейството му.   Холидей, чието име е Жан-Филип Смет, е наречен \"френският Елвис\" за блестящите му костюми, чупки в кръста и репертоар от американски хитове, на френски език. Той умира на 74 години от рак на белия дроб през декември в луксозния си дом извън Париж.   Известен просто като \"Джони\" на французите, със сложното си завещание той предизвика горчив спор между старшите му деца и неговата 43-годишна вдовица и четвърта съпруга, Летиция Халидей, която заедно с двете си деца в училищна възраст получи всичко.   Съдът в Нантер, Париж, временно замрази няколко от имотите на Джони във Франция - по искане на двете му най-големи деца, които бяха оставени извън завещанието. Съдът обаче им е отказал роля в подготовката на неотдавна издадения посмъртен албум на техния баща, като се произнесъл в полза на вдовицата и осиновените им дъщери.   Решението е първото, в със сигурност дългата съдебна битка срещу завещанието от 2014 г., написано в Калифорния по законите на САЩ, които не се прилагат във Франция - където всички деца получават автоматично право на наследство.   Спорът е дали френското или американското право е приложимо в случая, тъй като Джони и съпругата му са живели напоследък в Лос Анджелис.   В един момент 34-годишната дъщеря на Холидей, Лора Смет, чиято майка е френската филмова звезда Натали Бей, трогна всички с писмо, адресирано \"Скъпи Татко\", казвайки: \"Аз избрах да се бия. Бих предпочела това да остане в семейството, за съжаление нашето семейство е така.\" Тя каза, че дори не й е оставил една китара.   Дейвид Холидей, 51-годишен, чиято майка е френската певица и актриса, Силви Вартан, остава мълчалив.   Летиция Холидей заяви \"Искам само мир, но уважавам паметта на съпруга ми.\"", "date": "2018.04.15", "title": "Спорът за наследството на Джони Холидей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380890-%D0%B3%D0%B8%D0%BD%D0%BA%D0%B5,-%D1%82%D0%B8-%D0%BA%D0%B0%D0%B6%D0%B8,-%D0%B8%D1%81%D1%82%D0%B8%D0%BD%D0%B8-%D0%BB%D0%B8-%D1%81%D0%B0-%D0%B8%D0%BB%D0%B8-%D0%BB%D1%8A%D0%B6%D0%B8", "text": "Германска компания в сферата на производството на електроенергия от фотоволтаични централи хвърля светлина около първите милиони на новоизпечената бизнесдама Гинка Върбакова, от първия, от общо шестте нейни слънчеви паркове у нас. На долната снимка виждате част от данните на парка “Риал Стейтс І”, а най-интересното са двете числа, над и под бурканчето, в което Гинка Върбакова спестява припечелените парички. \r\n   \r\n   \r\n     Горното число, над буркана, показва произведената от инсталацията електроенергия, от нейното пускане през февруари 2011-та г. и до днес, в кило-Ват-часа, а долното – получените до сега пари от продажбата на същия ток, в български лева. За удобство горното число разделяме на 1000, за да го превърнем в Мега-Ват-часа и така получаваме 12 330 МВт.ч. И като разделим припечелените парички от 8 милиона 619 хиляди и 884 лева на 12 330 МВт. получаваме приблизително 700 лева/МВт.ч. \r\n   Това прави повече от ДЕСЕТ пъти средната борсова цена на електроенергията у нас от началото на 2018-та г. и близо ТРИ пъти цената на която се е изкупувал ПРЕФЕРЕНЦИАЛНО 1 МВт.ч у нас през 2012-та г., за този клас инсталации. Тогавашната преференциална цена е била 237 лева/МВт.ч. \r\n   Искате лично да се убедите в достоверността на показаните данни? Опитайте от тук: \r\n     \r\n     На снимката са налични всички необходими подсказки за да откриете въпросния сайт, слънчевия портал и всяка от интересуващите ви инсталации, не само у нас, но и по цялото земно кълбо. Пожелавам успех! \r\n   Остава само да се убедим, че въпросната слънчева инсталация е от обявените за нейна собственост шест парка на Гинка Върбакова. \r\n    Припомням ви пълният им списък, от сайта на Българска фотоволтаична инсталация: \r\n     \r\n     Всичко останало, което знам и си мисля по тази тема за сега ще оставя за себе си. А на вас ще предложа да си припомните официалното мнение на организираната престъпност владееща територията, за бизнесдамата Гинка Върбакова. За това ще е достатъчно да изгледате само първите една и половина минути от долното видео. \r\n   \r\n", "date": "2018.04.15", "title": "Гинке, ти кажи, истини ли са или лъжи?"}
{"url": "http://www.classa.bg/%D1%81%D0%B2%D1%8F%D1%82/item/380888-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0-%D1%81%D1%80%D0%B5%D1%89%D1%83-%D0%BF%D0%BB%D0%B0%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%B4%D0%B5%D0%BF%D0%BE%D1%80%D1%82%D0%B8%D1%80%D0%B0-%D1%85%D0%B8%D0%BB%D1%8F%D0%B4%D0%B8-%D0%B1%D0%B5%D0%B6%D0%B0%D0%BD%D1%86%D0%B8", "text": "Бившият посланик на САЩ във Виетнам заяви, че е подал оставка миналата година в протест срещу плана на администрацията на Тръмп за депортиране на повече от 8 000 виетнамци, повечето от които са бежанци.   Тед Осиус, който е дипломат на САЩ в продължение на 30 години, заяви, че администрацията на Тръмп го помоли да натисне правителството на Виетнам да приеме депортираните, избягали от страната е най-вече след падането на Сайгон през 1975.   \"По-голямата част от целевата група за депортиране - понякога за дребни нарушения – е от военни бежанци, които бяха на страната на Съединените щати, лоялни към знамето на една нация, която вече не съществува\", пише Осиус.   Осиус заяви, че депортациите биха подкопали другите цели на администрацията на Тръмп за отношенията с Виетнам, които включват реагиране на заплахата от страна на Северна Корея. \"Изразих възраженията си, бях инструктиран да мълчат и имаше етична линия, която не можах да преодолея, ако исках да запазя почтеността си\", пише той.   Говорител на държавния департамент каза, че основен приоритет на американското правителство е депортирането на хората с окончателни заповеди за отстраняване.   Осиус е изпратен във Виетнам през 2014 г., след като е работил в Индия и Индонезия. Сега е заместник-председател на университета Фулбрайт Виетнам, частна нестопанска институция в Сайгон.   \"Предизвикателствата пред дипломатическата служба и нашата демокрация са екзистенциални. Някои се чувстват обсадени и деморализирани - каза Осиус. \"И все пак призовавам онези дипломати, които вярват, да останат, ако е възможно, защото все още е привилегия да служат на нашата страна\".", "date": "2018.04.15", "title": "Американският посланик във Виетнам протестира срещу плана \"Тръмп\" да депортира хиляди бежанци"}
{"url": "http://www.classa.bg/%D1%81%D0%B2%D1%8F%D1%82/item/380889-google-%D0%B3%D1%83%D0%B1%D0%B8-%D0%BF%D1%80%D0%BE%D1%86%D0%B5%D1%81-%D0%B7%D0%B0-%D0%BF%D1%80%D0%B0%D0%B2%D0%BE%D1%82%D0%BE-%D0%B4%D0%B0-%D0%B1%D1%8A%D0%B4%D0%B5%D1%88-%D0%B7%D0%B0%D0%B1%D1%80%D0%B0%D0%B2%D0%B5%D0%BD", "text": "Бизнесмен спечели съдебното си дело, за да премахне резултатите от търсенето на осъдителна присъда, в процес за \"правото да бъдеш забравен\", който може да има широкообхватни последици.   Решението беше взето от съдия Уарби в Лондон. Съдията отхвърли подобна жалба, подадена от втори бизнесмен, който беше в затвора за по-тежко престъпление.   Жалбоподателят, който е загубил, посочен само като NT1 по правни причини, беше в затвора в продължение на четири години, а NT2 - в продължение на шест месеца.   И двамата мъже поискаха от Google да премахнат резултатите от търсенето, които споменават присъдите им. Те включват връзки към уеб страници, публикувани от национален вестник и други медии. Google отхвърли искането им и мъжете заведоха дела пред Върховния съд.   Решението в полза на NT2 би могло да има последици за други осъдени престъпници и тези, които искат да заличат от интернет притеснителни истории за себе си. Съдията обаче отхвърли изплащането на щети.   През 2014 г. Европейският съд постанови, че \"ирелевантни и остарели данни следва да бъдат заличени при поискване\". Оттогава Google получи искания да премахне поне 2.4 милиона резултати от търсенето. Фирмите от търсачките могат да отхвърлят заявленията, ако смятат, че общественият интерес от достъп до тази информация надвива правото на личен живот.", "date": "2018.04.15", "title": "Google губи процес за \"правото да бъдеш забравен\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380882-%D1%81%D0%B2-%D0%B0%D1%80%D0%B8%D1%81%D1%82%D0%B0%D1%80%D1%85,-%D0%BF%D1%83%D0%B4-%D0%B8-%D1%82%D1%80%D0%BE%D1%84%D0%B8%D0%BC-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "Свети Аристарх , за когото се споменава в книга \"Деяния ня светите апостоли\" ( ) и в посланията на свети апостол Павел до Колосяни ( ) и до Филимона ( ), е бил епископ в сирийския град Апамея (1).   Свети Пуд , за когото говори апостол Павел във второто послание до Тимотея:   ( ), бил член на римския сенат (2). Като благочестив и добродетелен човек, приемал у дома си светите апостоли Петър и Павел; при него се събирали и други вярващи за молитва, тъй че неговият дом впоследствие се превърнал в църква, която получила името \"Пастирска\". Преданието разказва, че в тази църква е свещенодействал самият апостол Петър.   Свети Трофим , за когото споменава книга \"Деяния на светите апостоли\" ( ), както и апостол Павел в същото Второ послание до Тимотея с тези думи:   ( ), заедно с апостолите Пуд и Аристарх страдал заедно с апостол Павел при всички гонения срещу него.   Споменатите трима апостоли починали в Рим заедно с апостол Павел (3), като били посечени с меч по заповед на Нерон (4).", "date": "2018.04.15", "title": "Св. Аристарх, Пуд и Трофим от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380883-15-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1715 г. - В Южна Каролина индианците убиват 90 английски заселници, което става повод за започване на войната между англичаните и индианците.     1795 г. - Литва е присъединена към Русия.   1841 г. - Карл Маркс получава докторска степен по философия.   1865 г. - Умира президентът на САЩ Ейбрахъм Линкълн (прострелян предната вечер) и начело на държавата застава вицепрезидентът Андрю Джонсън.   1872 г. - Антим I получава своя екзархийски берат на официално организирана във Високата порта церемония.   1874 г. - Под името Анонимно дружество на художници живописци, скулптури, графици и др. се провежда първата изложба на импресионистите.   1912 г. - При първото си пътуване луксозният пасажерски кораб Титаник потъва, два часа и четиридесет минути след сблъсък с айсберг, при което загиват около 1500 души.   1914 г. - Учредена е Българска фондова борса - София; правилникът ѝ влиза в сила от 1 юни 1915.   1919 г. - С декрет на съветската власт са създадени трудово-възпитателните лагери, наречени ГУЛАГ (Главно Управление на Лагерите).   1923 г. - Инсулинът става общодостъпен за всички болни от диабет.   1923 г. - В „Риалто тиътър\" в Ню Йорк се провежда първата в света комерсиална прожекция на озвучен филм.   1938 г. - Частите на генерал Франциско Франко превземат Винарос по време на Испанската гражданска война.   1943 г. - Втората световна война: Самолети на Антихитлеристката коалиция извършват масирана бомрардировка на бившия автомобилен завод Минерва (тогава използван за ремонт на германски военни самолети) и град Мортсел (край Антверпен, Белгия), загиват 936 цивилни граждани, в т.ч. 209 деца.   1947 г. - В София е създадена Българска народна филхармония, преименувана през 1949 г. на Софийска държавна филхармония.   1948 г. - 6 Велико народно събрание на България приема Закон за отчуждаване на едрата градска покрита недвижима собственост.   1949 г. - Основан е състезателният отбор Скуадра Карло Абарт.   1951 г. - В Лондон се провежда първият конкурс „Мис Свят\".   1955 г. - Първият ресторант от веригата McDonald's отваря врати в Илиноис.   1957 г. - В София е открит Централният универсален магазин (ЦУМ).   1983 г. - Открит е Дисниленд в Токио.   1986 г. - Американски самолети извършват наказателни полети срещу Либия в отговор на нападението, извършено от либийски катери срещу кораби на Шести американски флот в Средиземно море.   1989 г. - Трагедията Хилзбъро: При неконтролируемо нахлуване на запалянковци на стадион Хилзбъро, Англия, загиват 96 души.   1993 г. - Туркменистан официално преминава от кирилица на латиница.   1994 г. - Подписано е общото споразумение за митата и търговията ГАТТ.   1997 г. - При пожар по време на ислямското пилигримство Хадж в Саудитска Арабия загиват 343 богомолци.   2013 г. - Бомбени атентати в Бостън, Масачузетс, САЩ      ", "date": "2018.04.15", "title": "15 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/380881-%D0%BC%D0%B8%D0%BB%D0%B5%D0%BD-%D0%BA%D0%B5%D1%80%D0%B5%D0%BC%D0%B5%D0%B4%D1%87%D0%B8%D0%B5%D0%B2-%D0%B0%D1%82%D0%B0%D0%BA%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%B5-%D0%B8%D0%B7%D1%86%D1%8F%D0%BB%D0%BE-%D0%B2-%D1%82%D1%83%D0%B8%D1%82-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "„Не започва нова световна война”, категоричен е българският дипломат Стефан Тафров. „Това, което не е ясно към момента, е дали атаките през нощта ще са последните”, добави още той. „Атаката снощи е изцяло в туит политиката на Доналд Тръмп – нямаше как тази атака да не последва, след като той изпрати предупреждение в „Туитър”, нямаше как да не дойдат ракетите”, допълни Милен Керемедчиев. Според него, е по-важно какво следва след тези удари. „Дипломацията е безсилна по отношение на Сирия, защото има един фронтален сблъсък между Запада и Русия”, коментира Тафров.", "date": "2018.04.15", "title": "Милен Керемедчиев: Атаката в Сирия е изцяло в туит политиката на Тръмп"}
{"url": "http://www.classa.bg/%D1%81%D0%B2%D1%8F%D1%82/item/380876-%D0%BB%D0%B0%D0%B2%D1%80%D0%BE%D0%B2-%D1%81%D0%B5%D1%80%D0%B3%D0%B5%D0%B9-%D0%B8-%D1%8E%D0%BB%D0%B8%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D1%81%D0%B0-%D0%BE%D1%82%D1%80%D0%BE%D0%B2%D0%B5%D0%BD%D0%B8-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BE%D1%82%D1%80%D0%BE%D0%B2%D0%B0", "text": "Руският външен министър посочи, че по времето на покушението в Солсбъри може да е използвана отровата BZ. Това мнение Лавров изказа на заседанието на 26-ата асамблея на Съвета по външна и отбранителна политика, предаде RT. Основната тема на форума беше „Единството и борбата: как да се развиваме в условията на противопоставянето през 21-ви век?“.     По думите на Лавров според информацията от лабораторията в град Шпиц, Швейцария, в Солсбъри може да е използвано нервно-паралитичното вещество BZ, произвеждано в САЩ и Великобритания. В Русия никога не се е произвеждало.     Британските власти обвиниха Русия в покушението срещу семейство Скрипал и посочиха, че те са отровени с нервно-паралитичното вещество „Новичок“. Отровата била нанесена на дръжките на вратата в дома, в който живее семейството.     Днес Лавров заяви, че в пълния текст на конфиденциалния доклад на Организацията по защита на химическото оръжие по делото за отравянето в Солсбъри терминът „Новичок“ липсва.   „В този доклад беше потвърден химическият състав на веществото, което британците предоставиха и чиито проби, както пише в доклада, експертите от ОЗХО също изследвали самостоятелно. Там не се съдържа никакво име „Новичок“ или нещо друго. Там е посочена дълга химическа формула, която според наши специалисти, сочи вещество, което е разработвано в много страни и не представлява никаква тайна…“ – посочи Лавров.   Той добави, че Русия ще се обърне към ОЗХО с въпроса защо изводите на специалистите от швейцарската лаборатория въобще отсъстват в крайния документ.  ", "date": "2018.04.15", "title": "Лавров: Сергей и Юлия Скрипал са отровени с американска отрова"}
{"url": "http://www.classa.bg/%D1%81%D0%B2%D1%8F%D1%82/item/380877-%D0%B8%D1%82%D0%B0%D0%BB%D0%B8%D1%8F-%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B8-%D0%B1%D0%B0%D0%B7%D0%B8%D1%82%D0%B5-%D1%81%D0%B8-%D0%B7%D0%B0-%D1%83%D0%B4%D0%B0%D1%80%D0%B8-%D0%BF%D0%BE-%D1%81%D0%B8%D1%80%D0%B8%D1%8F", "text": "Италия ясно е показала на съюзниците си, че не може да предостави базите си за нанасяне на удари срещу Сирия      Това съобщи днес премиерът Паоло Джентилони, предаде ТАСС. «Ракетният удар бе извършен от САЩ и някои европейски страни. Това са съюзнически страни, нашите връзки със САЩ са тесни и специални, но този път ние настоявахме и дадохме да се разбере, че не може да се подразбира, че ще има логистична помощ (от страна на Италия), че ударите биха могли да се извършват от територията (на нашата страна)», каза премиерът.     Нанесените днес ракетни удари не бива да слагат началото на военен конфликт, заяви той.   Сега не е време за ескалация, дошъл е моментът за  дипломация, за да се даде на Сирия демокрация и плурализъм след седем години на страшен конфликт, посочи Джентилони.", "date": "2018.04.15", "title": "Италия е отказа да предостави базите си за удари по Сирия"}
{"url": "http://www.classa.bg/%D1%81%D0%B2%D1%8F%D1%82/item/380878-%D0%BD%D0%B0-%D0%BB%D0%BE%D0%B2-%D0%B7%D0%B0-%D1%81%D0%BA%D1%80%D0%B8%D1%82%D0%B8-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%B8-%D0%BF%D1%80%D0%B5%D0%B4%D0%BC%D0%B5%D1%82%D0%B8", "text": "Всичко започнало с видео, качено онлайн. Андрю Уокър гледал как колекционер на радиоактивни предмети показва нещата, които е събрал през годините - неща от рода на съдържащи уран антики.   Уокър решил, че издирването на такива предмети в реални условия може да се окаже интересно и необичайно хоби. Така си купил гайгеров брояч.   Американецът бързо осъзнал това, което ще ви кажат и учените - че радиоактивността е навсякъде. Първите завишени показания, които получил от брояча, били на паркинга на мексикански ресторант за бързо хранене в Айдахо.     \"Забелязах, че когато отбивахме там, гайгеровият брояч се задейства\", спомня си той. Нещо наблизо явно е отделяло елементарните частици, които съставят радиацията, в малко по-високи количества от очакваното. И въпреки че така и не успял да разбере какво е то, Уокър внезапно осъзнал колко вездесъща е иначе невидимата радиация.   След това той започнал да издирва други интересни примери.   Търсенето на радиоактивни обекти все още си остава негово хоби. През деня Уокър е прожекционист в кино и режисьор, а не учен. Но той обича да споделя някои от находките си в Twitter и Instagram, където може да ги обсъжда с други хора, имащи същите интереси.   Радиоактивността е нещо, с което живеем постоянно – тя винаги присъства в относително ниски количества. По света по естествени причини по-високи от средните нива на радиоактивност се откриват на различни типове плажове и почви, но не само.   Междувременно повечето бетон е радиоактивен, макар че нивата на радиация, естествено, варират. В САЩ е възможно да направите изследване на дома си за радонов газ, който се образува постепенно с течение на времето от радиоактивни строителни материали.    Дори човешкото тяло е леко радиоактивно, защото в него има елементи като калий-40, който е в постоянен процес на бавен разпад.   Уокър живее в Боузман, Монтана. Той е открил и друг любопитен исторически факт: шлака, съдържаща малки количества уран ирадий, е била използвана в миналото при производството на бетон за строителството в съседния щат Айдахо. Той се пита дали това не е довело до завишените показания на гайгеровия брояч край мексиканския ресторант.   Уокър обича да планира пътешествия до местни райони, където според него има шанс да открие интересни материали. Ако наистина намери такива, той документира находките си. В САЩ има изобилие от стари уранови мини (и вече изоставени миньорски градчета край тях) и Уокър е посещавал някои от тях при пътешествията си.   Той също така е започнал често да ходи в антикварни магазини. \"Във всеки антиквариат, в който съм влизал досега, винаги съм успявал да намеря нещо радиоактивно\", казва Уокър.   Тези предмети включват \"вазелинови\" стъклени съдове, които съдържат уран и са със специфичен жълтозелен цвят. Той обаче е намирал и оранжевочервени чинии и купи, оцветени със съдържаща уран боя, които често дават още по-завишени радиационни нива. Препоръките на американските власти са да не консумирате храна и вода от такива съдове, но рисковете за здравето от притежаването им са незначителни.   Отделно от това има циферблати на часовници и стрелки с блестяща в мрака боя, която съдържа радий. Подобни предмети са относително безопасни, стига да не се разглобяват. Но жените, които някога са ги произвеждали във фабрики, често са държали с устни четката с тази боя.   Това е предизвиквало поглъщане на малки количества от радиевата боя. В резултат на това много от тях са развили сериозни заболявания от рода на рак на костите в челюстта им.   Затова и Уокър се опитва да не се излага на ненужни рискове. \"Ако не бяха радиоактивни, вероятно щях да ги държа на открито, но сега са прибрани на надеждно място\", казва той за умерено радиоактивните съдове.   И все пак новото му хоби е заинтригувало приятели и роднини. \"Питаха защо посещавам тези места и изследвам тези неща\", обяснява той през смях. \"Това е нещо, което ме интересува; просто е интересно и вълнуващо\".   Андрю дори е открил някои местни забележителности, включително обществени сгради като гари, където плочките отделят леко завишени нива на радиоактивност – отново вероятно в резултат на използвани в производството им специални бои или глазури. \" Оръжието \"  на колекционера   Гайгеровите броячи са лесни за изработка – до такава степен, че някои любители си ги сглобяват сами и експериментират с търсене на източници на радиоактивност, където да ги тестват. Самият Уокър си е купил брояча за 1300 долара — модел на RadEye, който открива алфа, бета и гама радиация.   Радиохимикът Ник Еванс от университета \"Нотингам Трент\" изтъква, че радиоактивността може да бъде измерена по много разнообразни начини. Единият от подходите е да наблюдавате нивата на ядрата, разпадащи се с времето; международната мерна единица, използвана за това, е \"бекерел\". Хората обаче повече познават измерванията в сиверти (или микросиверти, или милисиверти).   Това е ефективната доза радиация и тя се използва в уреда на Уокър. Еванс обаче отбелязва, че стандартният начин да се вземат показания за радиоактивност е да се държи гайгеровият брояч на един метър разстояние от източника на радиация, така че радиоактивността му да бъде точно измерена.   Високи нива на енергия   Интересното в експедициите на Уокър е лекотата, с която той е открил толкова много примери за радиоактивност. Еванс твърди, че това донякъде се дължи на производители, които са третирали радиоактивността като потенциална маркетингова тактика в десетилетията след откриването ѝ в края на XIX в. Тя бързо е била капитализирана като потенциален аргумент за покупка на странни и интересни нови продукти.   \"Тя е била много различна от всичко друго\", коментира Еванс. \"Имала е нещо като мистичен ореол и хората са искали да пробват всякакви неща с нея, ако щете, да си играят и да експериментират с нея\", допълва той.   Някои от вещите, които производителите са измислили, звучат потресаващо в наши дни. Например радиоактивни супозитории, ‘лек’ без реални медицински научни основания. Със сигурност има и по-безопасни начини да възстановите \"нормалната ви мъжка сила\".   Това обаче не са били единствените свързани със здравето продукти, опитващи се да убедят пациентите да се лекуват чрез доза разпадащи се атоми. Имало е и радиоактивна паста за зъби и дори радиоактивни презервативи.   \"Нямам представа какво са мислили изобретателите им\", казва Еванс за презервативите. \"Имам кутия с такива – но категорично не ги използвам\".   Представата, че увеличените дози радиоактивност може да са полезни за здравето все още съществува и в наши дни. Има спа-център в Австрийските Алпи, наречен \"Бад Гащайн\", където хората могат да посещават влажните тунели на някогашна златна мина и да се отървават чрез потта от болежките си – докато вдишват радонов газ.   Много учени отдавна критикуват инстинктивното недоверие на обществеността срещу всичко свързано с радиацията. Тревогите около нея са преувеличени, смятат някои от тях. И наистина - опасности като замърсяването на околната среда не предизвикват същите нива на боязън, макар че то причинява смъртта на милиони хора ежегодно.   Едно изследване твърди, че за разлика от случая със замърсяването на околната среда, само 190 души са намерили смъртта си между 1980 и 2013 г. в пряк резултат от прекалено излагане на радиация.   Уокър казва, че много от страховете на хората му изглеждат все по-ирационални предимно заради неговите находки. От друга страна, естествено, неговите пътешествия и визити в антикварни магазини реално само показват колко вездесъща наистина е радиоактивността.", "date": "2018.04.15", "title": "На лов за \"скрити\" радиоактивни предмети"}
{"url": "http://www.classa.bg/%D1%81%D0%B2%D1%8F%D1%82/item/380879-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D1%80%D0%B5%D0%B2%D0%B7%D0%B5-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D1%83%D1%82%D0%B0", "text": "    Сирийската армия обяви тази вечер, че е установила пълен контрол над Източна Гута, предадоха Франс прес и Ройтерс, като се позоваха на неин говорител. Районът източно от Дамаск бе последният бастион на сирийските бунтовници в района на столицата. \"Всички терористи напуснаха Дума, последния техен бастион в Източна Гута\", съобщи цитираният сирийски военен говорител, цитиран от държавната информационна агенция САНА.", "date": "2018.04.15", "title": "Сирийската армия превзе Източна Гута"}
{"url": "http://www.classa.bg/%D1%81%D0%B2%D1%8F%D1%82/item/380880-%D1%82%D1%80%D1%8A%D0%BC%D0%BF-%D0%B5-%D0%B3%D0%BE%D1%82%D0%BE%D0%B2-%D0%BF%D0%B0%D0%BA-%D0%B4%D0%B0-%D1%83%D0%B4%D0%B0%D1%80%D0%B8-%D1%81%D0%B8%D1%80%D0%B8%D1%8F", "text": "Американският президент Доналд Тръмп е готов да нареди нови удари срещу Сирия, ако Башар Асад отново използва химическо оръжие. Това заяви Ники Хейли - постоянен представител на САЩ в ООН по време на извънредното заседание на Съвета за сигурност на световната организация. „Нанесените удари по Сирия са ясно послание: САЩ няма да позволят на Асад да продължава да използва химическо оръжие... Тази сутрин разговарях с президента Тръмп и той каза, че ако сирийският режим отново използва отровен газ, САЩ са готови да действат“, заяви Хейли.", "date": "2018.04.15", "title": "Тръмп е готов пак да удари Сирия"}
{"url": "http://www.classa.bg/%D1%81%D0%B2%D1%8F%D1%82/item/380872-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8-%D0%B1%D0%B5%D0%B7-%D0%B3%D0%BE%D0%BB%D1%8F%D0%BC%D0%BE-%D0%B7%D0%BD%D0%B0%D1%87%D0%B5%D0%BD%D0%B8%D0%B5,-%D0%BD%D0%BE-%D1%81-%D0%BF%D0%BE%D1%81%D0%BB%D0%B0%D0%BD%D0%B8%D0%B5", "text": "          Може би един ден ще разберем колко близко е бил светът до война между двете големи ядрени сили - САЩ и Русия - през април 2018 година. Засега изглежда ясно едно: действията на САЩ, Великобритания и Франция бяха сдържани - те ограничиха въздушните си удари само до цели в Сирия, които са пряко свързани с производството на бойни отровни вещества. От всичко известно дотук, и при много внимателна оценка на събитията, можем да кажем, че на практика няма жертви сред цивилното население.   През последните дни бяха направени много сравнения с Кубинската криза от 1962 година - конфронтацията между тогавашния Съветски съюз и САЩ. На думи светът беше (и продължава да е) на прага на нова конфронтация. Ако, разбира се, вземем за мерна единица безумните туитове на Доналд Тръмп и гръмогласните заплахи на руски официални представители.   Навремето обаче ставаше дума за това, и от двете страни да бъде запазено върховенството на политиците над генералите. И преди 56 години това се получи - кризата си остана само политическа. Сега обаче, особено през последните дни преди въздушните удари срещу Сирия, и от двете страни се чуваха мнения, че този път може да надделее рационалността на военните. Рационалният подход и професионализмът на генералите над невежеството и безскрупулността на политиците. И е необходимо да проявим много политически хумор, за да открием нещо положително в тази ситуация.     Нека си припомним, че в Сирия са разположени няколко хиляди руски войници, които воюват на страната на режима на Асад. При въздушните удари на американската бойна авиация в Северна Сирия преди два месеца загинаха и руски наемници. Това обаче не доведе до нова криза. Този път целите на нападенията бяха подбрани внимателно, за да не бъдат засегнати руски войници.   Изглежда, че комуникацията между американското командване и руския Генерален щаб функционира добре. Отдавна експертите твърдят, че обменът на специализирани и поверителни информации между военните от двете страни тече нормално, въпреки новата конфронтация между Изтока и Запада.     Сирия вероятно е най-сложната арена на бойни действия в историята. Постоянно там едни срещу други се изправят войски, чиито страни или са все още съюзници, или са политически врагове. Сирийската гражданска война ще бъде решена чрез руската военна намеса на страната на Асад и чрез съюза на Сирия с Иран. И ответните въздушни удари на трите западни сили не могат да променят нищо в това отношение. И въпреки това те не са безсмислени.     Вашингтон, Лондон и Париж дадоха ясно да се разбере, че употребата на оръжия за масово поразяване няма да остане без последици. И че няма да приемат циничното отричане и прикриване на военните престъпления. Независимо от това, кой стои зад тях и кой пуска в ход пропагандната машина. Освен това западните сили не искат да напуснат безславно геополитическото поле, въпреки дългите години на водената от тях неясна и нерешителна политика. Близкият Изток е изправен пред нов ред, който не трябва да бъде определян единствено от Москва и Техеран. Това гласи двойното послание на въздушните удари срещу химическите фабрики на Асад.   И още нещо съдържа посланието: САЩ не действаха самостоятелно, а в съюз с Франция и Великобритания - не само във военно, а и в политическо отношение. А това безспорно е много добра новина във втората година от управлението на Доналд Тръмп.", "date": "2018.04.15", "title": "Въздушни удари без голямо значение, но с послание"}
{"url": "http://www.classa.bg/%D1%81%D0%B2%D1%8F%D1%82/item/380873-%D0%B4%D0%B6%D1%83%D0%BA%D0%B0%D0%BD%D0%BE%D0%B2%D0%B8%D1%87-%D0%B2%D0%B5%D1%87%D0%BD%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "          В последния доклад на неправителствената организация \"Фрийдъм хаус\" Черна гора е класифицирана като „частично свободна\" - корупцията в страната процъфтява, журналистите са подложени на натиск. Лошите оценки за Черна гора не са от вчера. Това може да се дължи на факта, че в страната не се извършват никакви политически промени: от 1991 година в Подгорица управлява „Демократичната партия на социалистите\" (ДПС) начело с Мило Джуканович.   Той оцеля политически през 1990-те години, маркирани от насилие - и когато беше брат по оръжие със сръбския автократ Слободан Милошевич, и когато по-късно се обърна срещу него. Не успяха да му навредят и обвиненията на Италия и Германия за участие в контрабанда на цигари. Дотук той печелеше всички досегашни избори. Беше ту министър-председател, ту президент на малката адриатическа държава. Като председател на партията той често оставяше своите партийни \"войници\" да управляват, докато задкулисно сам дърпаше конците на черногорската политика.     И сега Мило Джуканович се кандидатира още веднъж за президентския пост. Прогнозните резултати от последните анкети показват, че той може да спечели около половината от гласовете на избирателите. Не е ясно само дали Мило, както го наричат и приятелите, и враговете му, ще успее да спечели президентските избори още на първия тур, и дали разпокъсаната опозиция, с нейните шестима кандидати, ще докара нещата до втори тур.   Черногорският критичен журналист Туфик Софтич казва за ДВ, че сигурно и този път ще спечели Мило Джуканович. „За съжаление, защото демокрацията има нужда от промени. Той е на власт от цяла вечност. Децата ми вече следват, а все още не са видели някоя друга партия на власт. Черна гора има спешна нужда от демократично обновление. Но опозицията все още е много слаба\", казва Софтич.     Има двама кандидати с изявен политически профил, които, при определени обстоятелства, биха могли да застрашат Мило Джуканович. Кандидатката на Социалдемократическата партия Драгиня Вуксанович е известна университетска професорка с изрядна биография. Тя се явява на изборите със самочувствие.   „Джуканович стене под бремето на своите престъпления. Единствената му опция след три десетилетия на власт е 'разделяй и владей'. Всички, които не желаят заедно с него да плячкосват страната, за Джуканович са предатели\", заяви Вуксанович пред най-тиражния черногорски вестник „Виести\".   Черна гора е член на НАТО от юни 2017, а опозицията иска страната да напусне пакта   Ако тя успее да измъкне около десет процента от гласовете, ще осигури втори тур за един друг кандидат - Младен Боянич. 56-годишният финансов експерт беше депутат в черногорския парламент до 2016 година. Той искаше въпросът за членството на Черна гора в НАТО да бъде решен на референдум и се включи във всички протести на опозицията срещу правителството. И тъй като е смятан за неподкупен и честен, беше избран за компромисен кандидат на разпокъсаната черногорска опозиция. Експертите му дават около 35 процента от гласовете на първия тур.   В предизборната кампания Боянич атакува остро Джуканович. „Човекът, който предизвика тази ситуация, сега казва, че държавата била по-силна от мафията. Съгласен съм, че държавата е по-силна. Само не мога да си отговоря на въпроса на чия страна е Джуканович - на тази на държавата или все пак на мафията? И за да не си задаваме повече този въпрос, той трябва да си ходи след 15 април\", уверява Боянич.   Черна гора е парламентарна демокрация и президентът няма особено силни правомощия. Опозицията се надява да се стигне до втори тур, който, в случай на успех, да предизвика ефекта на доминото: ако се разклати властта на Джуканович, може да се мисли за предизвикване на нови парламентарни избори, които да доведат до жадуваната от десетилетия смяна на властта.     Въпреки всички обвинения дотук Мило Джуканович оцелява   Мило Джуканович е наясно с голямото символично значение на тези президентски избори. Той иска да покаже, че остава непобедим. Затова и говори за „исторически избори\" и залага на своята изпитана тактика. Той твърди, че критиците му били против съществуването на държавата Черна гора и нейното обвързване със Запада. А той бил гарант за оцеляването на държавата.   Тук става дума за един грижливо отглеждан държавен национализъм. Досега това поляризиращо поведение му носеше успех. Дали пък не се е уморил от властта след толкова много години в нея? Въпреки че е на власт от 27 години, Мило Джуканович е твърде млад (56 г.), за да мисли за излизане в политическа пенсия. Критиците му твърдят, че той се е вкопчил така във властта заради имунитета, който тя му дава. Този имунитет го предпазва от наказателно преследване.    Защото в една малка държава с 600 000 души население трудно могат да се прикриват корупцията, шуробаджанащината и непотизмът. Неправителствената организация \"Фрийдъм хаус\" формулира доста драстично своите оценки както за Черна гора, така и за „по-големия брат\"- съседна Сърбия: \"Александър Вучич в Сърбия и Мило Джуканович в Черна гора са взели държавите си в плен и са ги превърнали в механизми за подсилване на собствените си партии\". Прилича на прозападна и направлявана демокрация.ю Опозицията в Черна гора и до днес не успява да предложи на черногорските граждани успешна алтернатива срещу господството на олигарха-политик Мило Джуканович. Дали пък президентските избори на 15 април няма да променят нещо в това отношение? Нищо не се знае.", "date": "2018.04.15", "title": "Джуканович - вечният президент?"}
{"url": "http://www.classa.bg/%D1%81%D0%B2%D1%8F%D1%82/item/380874-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BF%D0%B2%D0%BE-%D0%B4%D0%B0%D0%B4%D0%B5-%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%B5%D0%BD-%D0%BE%D1%82%D0%BF%D0%BE%D1%80-%D0%BD%D0%B0-%D1%81%D0%B0%D1%89", "text": "Сирийските средства за ПВО прехванаха 71 ракети от 103 изстреляни от самолети и кораби на коалицията, начело със САЩ. Този резултат без преувеличение може да се нарече фантастичен.     Западните страни изстреляха срещу Сирия 103 ракети, включително и крилатите „Томахоук“. По данни на руския ГЩ сирийската ПВО е прехванала 71 крилати ракети на западната коалиция, което показва високото ниво на сирийските военни.   По думите на началника на Главното оперативно управление в руския ГЩ генерал-полковник Сергей Рудской, руските ПВО-системи в базите Хмейми и Тартус следили изстрелването на ракетите от морските и въздушните носители на САЩ и Великобритания. Руските сили за ПВО били приведени в боен режим на работа. Изтребителната авиация извършвала дежурство във въздуха, посочи Рудской, като добави, че по предварителни данни за жертви сред мирното население и военнослужещите в сирийската армия липсват и в момента обстановката в Дамаск и други населени пунктове в Сирия е спокойна.   По информация на руското министерство на отбраната в отразяването на удара били задействани ПВО-средствата – С-125, С-200, „Бук“ и „Квадрат“, произведени преди 30 години в Съветския съюз. Но сирийците използвали и по-съвременни средства за поражение. Бившият заместник-командващ войските на ПВО в руските сухопътни войски генерал-лейтанант Александър Лузан, който добре познава ситуацията в Сирия, подчерта, че в отразяването на нощния ракетен обстрел не са участвали руски ПВО-средства в рамките на ВКС, защото нападението „не било извършено през зоната на поражение на С-400, С-300В4 и „Панцир“, дислоцирани в Хмейми и Туртус“.   „В отразяването на нападението участваха сирийските ПВО. Използвани бяха два типа средства за въздушно нападение: аеробалистични ракети, изстрелвани от самолети, и крилати ракети „Томахоук“, изстреляни включително и от бомбардировача В-1В, и от кораби. Ударени са и едните, и другите…“ – посочи Лузан. Според него сирийските ПВО са достатъчно мощни. Главната им ударна сила е най-новият многоканален ракетен комплекс „Бук-М2“, купен от Русия.   „Бук-М2“ стреля на разстояние 40-42 км, т.е. за времето на полета на крилатите ракети към целта той може да проведе няколко цикъла стрелба. С един залп дивизионът може да удари 24 крилати ракети, а тъй като зоните на поражение са изнесени напред, може да удари и 30-40 ракети, поясни А. Лузан.   Преди гражданската война Сирия купи от Русия „Панцир-41“, който обстрелва крилата ракета на близка дистанция. Според експерти „Панцирите“ и „Бук-М2“ се превърнаха в основното средство за унищожаването на ракетите на противника.   „Квадрат“ е експортното име на съветския ЗРК „Куб“, произведен преди 30 години. Използвали го успешно в Близкия изток, особено в Египет. По времето на арабско-израелската война „Квадрат“ унищожава 78% от самолетите на Израел.   Лузан посочва още, че в Сирия има две групи дивизиони със С-200, но носителите на крилати ракети не влизат в зоната му на поражение и вероятно е ударил 1-2 цели.   ПВО-средствата не са разглеждани от западната коалиция като мишена, макар че при реален конфликт тези системи се превръщат в цели номер 1. Според А. Лузан по този начин САЩ и съюзниците им само вдигнаха голям шум, което не става за първи път. Имаше удар по сирийско летище, срещу което са изстреляни 58 ракети „Томахоук“, от които 38 са прехванати. И този път целта е пропагандистка, посочва той.   Лузан подчерта, че ПВО-средствата могат да бъдат поразени от противорадиолокационни ракети от типа AGM-88 HARM на разстояние 50-60 километра, изстреляни от носителя F-15 или F-16. Това означава да се постави носителят под удара на ПВО, затова те минали по най-простия път – използвали далекобойни крилати ракети, за изстрелването на които не се изисква влизане в зоната на поражение на средствата за противоракетна отбрана.   По времето на нощния обстрел руските ВКС чрез С-300 и С-400 откривали и съпровождали западните ракети, събирайки информация за анализ и изучаване.   Лузан поясни, че в Сирия е бил и самолетът за далечно радиолокационно откриване и управление А-50, но нито С-400, нито С-300В4 имат средства за приемането на информация по ненасочени канали за връзка с този летящ радар.   В нощта срещу събота Доналд Тръмп заповяда да се нанесе удар по Сирия. Към военната операция се присъединиха Великобритания и Франция. Първите удари на коалицията започнаха в четири часа сутринта – по сирийско време, което съвпада с московското. Те бяха извършени от два кораба на ВМС на САЩ в Червено море, от тактическата авиация над акваторията на Средиземно море и от американските стратегически бомбардировачи В-1В от района Ет-Танф.   САЩ не уведомиха Русия за този удар, а страните от НАТО бяха известени няколко часа преди началото на операцията. САЩ избирали цели така, че да минимизират въвличането на руски военни в ситуацията. Първият удар бил насочен срещу изследователски център, където „сирийските власти изследвали, изпитвали и произвеждали технологии за химическо и биологично оръжие“. Другите два обекта са хранилище за химическо оръжие, западно от Хомс, и разположеният недалеч от него склад с оборудване за химическо оръжие.   В американския Конгрес има несъгласие с действията на Тръмп. Сенаторът Тим Кейн нарече действията на Вашингтон незаконни, тъй като президентът не е получил разрешение за провеждането на военната операция. Сенаторът Джек Рид посочи, че Тръмп е натикан в ъгъла.     Турският лидер Р. Т. Ердоган възприема положително ударите на западната коалиция срещу Сирия. Военните действия той нарече обосновано наказание за предполагаемата химическа атака в Дума.   Лидерът на Чечения Рамзан Кадиров нарече удара на западната коалиция срещу Сирия престъпление и варварство. Украинското външно министерство поддържа ударите на коалицията.   В министерството на външните работи на Ливан ударите на САЩ, Великобритания и Франция срещу Сирия бяха наречени „вопиюща агресия по отношение на суверенна страна“.     Специалистите от Организацията по забраната на химическото оръжие – ОЗХО, ще подновят работата си в Сирия. Китайското външно министерство призова да се уважава суверенитетът на другите страни. Президентът на Сирия Башар Асад посочи, атаките ще засилят сплотеността на сирийския народ в борбата му с тероризма. Канцлерът на Германия Меркел одобри нападението срещу Сирия.     Владимир Путин: „Русия свиква екстрено заседание на Съвета за сигурност на ООН за обсъждане на агресивните действия на САЩ и съюзниците им“. „С действията си САЩ още повече задълбочават хуманитарната катастрофа в Сирия, принуждават мирното население да страда, а по същество поддържат терористите, които седем години тормозят сирийския народ, провокират нова вълна от бежанци от тази страна и от района като цяло…“  ", "date": "2018.04.15", "title": "Сирийската ПВО даде фантастичен отпор на САЩ"}
{"url": "http://www.classa.bg/%D1%81%D0%B2%D1%8F%D1%82/item/380875-%D0%BF%D1%83%D1%82%D0%B8%D0%BD-%D0%B5-%D0%BD%D0%B0%D0%B9-%D0%B2%D0%B5%D0%BB%D0%B8%D0%BA%D0%B8%D1%8F%D1%82-%D0%BA%D0%BE%D0%BC%D0%B0%D1%80%D0%B4%D0%B6%D0%B8%D1%8F-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Ако Путин няма оръжия да отвърне, нито Русия е на нивото на САЩ, то Путин е най-великият комарджия в историята.    Само с блъфове вдигна БВП 10 пъти, взе парите на олигарсите, провали “Набуко”, прилапа Крим и сега завзе половината Сирия…  Евалата, пистолеро, с чифт двойки отнесе 10 пъти карета Аса    ", "date": "2018.04.15", "title": "Путин е най-великият комарджия в историята"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380868-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B2%D0%B8%D1%80%D0%BA%D0%B0-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D1%8F-%D1%81%D0%B8-%D0%B8-%D0%BF%D0%BE%D1%81%D0%BB%D0%B5-%D0%B3%D0%BE-%D0%BE%D0%B1%D0%B2%D0%B8%D0%BD%D0%B8-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5", "text": "Порноактриса от руския град Псков - 24-годишната Виктория Громова , по-известна като Шарън, обвини в изнасилване новия си приятел, пишат местни медии. Тя се запознала с 23-годишния Алексей в обща компания. Когато приятелите им си тръгнали, той предложил на момичето да се уединят. А скоро започнали да правят орален секс. По думите на актрисата, младежът още на първата им среща я заставил да му прави орален секс.      След известно време се договорили за нова среща, където тя извикала полиция. Пред униформените казала, че той я е изнасилил. Алейксей пък настоява, че момичето го удовлетворило по собствено желание.", "date": "2018.04.15", "title": "Порноактриса направи свирка на приятеля си и после го обвини в изнасилване"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380869-6-%D0%B5%D1%84%D0%B5%D0%BA%D1%82%D0%B0-%D0%BE%D1%82-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BD%D0%B0%D1%81%D0%B8%D0%BB%D0%B8%D0%B5", "text": "Ефектите от физическото насилие са лесни за разбиране, пише zdraveikrasota. В края на краищата никой не може да скрие счупена ръка, черно око, изгаряне, подути устни или синини. Но когато става дума за психологическото насилие, манипулация, малтретиране и емоционално насилие, нещата се променят. Не можете да го докоснете, да го видите или да му направите рентгенова снимка. Въздействието, което има, е толкова сложно, че жертвата често се чувства неспособна да поиска помощ. Как можете да го обясните?    Как може да очаквате от хората да ви повярват, ако това, което боли, е вашето самоуважение и вашата идентичност, най-интимните и лични части? Не е лесно. Също така не помага фактът, че не съществуват подходящи системи за жената или мъжа, с които се злоупотребява да докладват за това.      Понякога хората не смеят да го направят. Те се страхуват от възможните последствия, особено тези, които не ги вярват. Психологическото насилие е опустошително и съкращава живота поради една много конкретна причина: идва от хора, близки до вас, от хора, на които имате доверие и често дори от любов. Нека да разгледаме въздействието, което психологическото насилие може да има върху ума и емоциите ви.      Най- сърцераздиращото, отрицателно нещо е да започнете да се обвинявате за всичко, което се случва с вас. Това е много често нещо, което е свързано с това как психологическата манипулация се вижда отвън. Говорим за това, че „човек се оставя да бъде малтретиран\", или „тя е слаба, тя го оставя да я бута, наранява и контролира\". Бъдете много внимателни, когато говорите така. Лицето, върху което е оказано психологическото насилие е в емоционален хаос и е в изключително сложна ситуация, от която не е толкова лесно да се измъкне. Нормално е, да се чувствате засрамени от себе си, когато мислите за това как сте попаднали в ситуацията. Друго нещо, което се случва често е, че се чувствате неспособни да реагирате, чувствате се прекалено сами и изолирани, за да можете сами да излезете от тази дупка. Важно е обаче да запомните, че това не е ваша вина и винаги има начин да се измъкнете.    2. Загуба на паметта или усещане за сюрреализъм     Когато изпитвате високи нива на тревожност, стрес и постоянно страдание, структурите в мозъка ви като например хипокампуса, свързани с паметта, обикновено губят обем и свързаност. Лицето има пропуски на паметта, не може да се концентрира, не може да взема решения с ясен ум. От друга страна чувството, че нещата са нереални, също е много често. Това е защитен механизъм, при който вашият ум създава дистанция от реалността, за да го де-персонализирате, така че можете да си помислите, че „това не се случва с мен„.     Има моменти, в които се надявате нещата да се променят, когато мислите, че нещата могат да се подобрят, а щастието, целостта и равновесието са достижими. Въпреки това не минава много време, преди да се върнете в дупката. Потискане и гняв се появяват отново, заедно с безнадеждност и страх. Обичайно е да изживеете цял калейдоскоп от чувства и емоции. Чувствате, че нямате контрол върху собствения си живот.    4. Злоупотреба и повтаряща се физическа болка       Жертвата на психологическото насилие не е физически нападнат, но страданието, което рано или късно ще преживее в тялото също боли. Хроничното емоционално неразположение се проявява в характерни симптоми като умора, безсъние, главоболие, мускулна и ставна болка, проблеми с храносмилането и повтарящи се инфекции,дължащи се на отслабена имунна система. Това без съмнение е често срещан ефект.    Безпомощността е друг често срещан симптом. Лицето, с което е злоупотребено по този начин, в крайна сметка ще мисли, че нищо, което прави, не е от никаква полза. Според тях често пъти това, което правят, няма да може да спре тази злоупотреба. Това е още едно напомняне за основното, съществено значение да се отнасяме с всеки, който проявява признаци на всякакъв вид злоупотреба с чувствителност и топлина. Никога не изразявайте съмнения като „Но какво говориш? Сигурна ли си, че ти правят това, или просто драматизираш?    Когато човек започне да казва, че няма изход, мислите за самоубийство могат да започнат да се появяват. Отначало те са неясни идеи, преминаващи желания. Но съдбоносният момент може да дойде, когато изглежда, че това е единственото решение.  Ако има някой около човека, той трябва да бъдат много внимателен към всички признаци, думи, език на тялото, поведение.  Психологическото насилие оставя белези в поведението на човека.", "date": "2018.04.15", "title": "6 ефекта от психологическото насилие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380870-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D1%82%D0%B0%D0%BA%D1%81%D0%B8%D0%B4%D0%B6%D0%B8%D1%8F-%D0%B8%D0%B7%D0%B1%D0%B8-%D1%80%D0%B8%D0%B1%D0%B0%D1%82%D0%B0", "text": "Пловдивски таксиджия изби рибата със свое нововъдение! На таблото в автомобила му се появи скандална табела: Който говори различен от български език, плаща двойно! Преди няколко дни на грък, пребиваващ в Пловдив, му се наложило да ползва такси. Мъжът, заедно със своите родители, се качил в жълтата кола и какво било удивлението му, когато насреща му се пръкнал този надпис. Той бил възмутен от дъното на душата си и веднага поискал обяснение от таксиджията.      Понеже обаче говорел перфектен български, в крайна сметка заплатил действителната сума, а не двойно, разказа самият той пред TrafficNews.bg. Огорчението му обаче, както и напиращият въпрос\" \"Защо?\", останали.     Междувременно гъркът е направил снимки на въпросния шедьовър в таксито. Те са категорични - табелата я има, автомобилът е на фирма \"Елма такси\", а номерът на колата е 502. Свързахме се с таксиметровата фирма, откъдето заявиха, че \"такова нововъведение в нашата фирма няма и никога не е имало, тарифите и услугите са еднакви за всички\", пише TrafficNews.bg. И изразиха съмнение, че това е кола на тяхната фирма, тъй като номера с 5-ица отпред техните автомобили нямат. За съжаление, пътникът не се е сетил да снима и регистрационния номер на автомобила, за да се установи кой точно е неговият шофьор. За което готовност имат и от фирмата.      Що се отнася до изцепката на въпросния таксиджия, не ни се иска да се опитваме да влизаме в главата му и да разбираме по какви причини точно е решил, че тези, които не говорят български, трябва да плащат двойно. Просто защото абсурди от такъв род няма как да бъдат проумени...  ", "date": "2018.04.15", "title": "Пловдивски таксиджия изби рибата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380871-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Ще трябва да вземете важно решение, от което ще зависи много в живота. Имайте предвид, че няма да има на кои да разчитате за помощ, така че внимателно претегляйте всичко. Неудачно, ще се развиват нещата във финансовата сфера, ако сте инвестирали без предварително обмисляне. Вечерта не трябва да се заемате с домакински дела, по-скоро си починете. ТЕЛЕЦ ( 21 април - 21 май )  Препоръчително е да се обърнете за подкрепа в работата към бивши партньори. Дори конкурентите могат да ви помогнат с нещо, ако сте умели в общуването. В личния си живот не трябва да разчитате на късмет, защото става въпрос за чувства. Въз основа на ревност, може да направите много грешки и разрушите всичко. Дръжте темперамента си под контрол. БЛИЗНАЦИ ( 22 май - 21 Юни ) Трябва да се подсигурите от ранно сутринта, никой да не нахлува в личното ви пространство. В противен случай, няма да може да обмислите вашите идеи и планове. Възможен е служебен роман, който отдавна е назрявал и накрая, е прераснал във връзка. Покупките и финансовите авантюри, трябва да отложите, за да не изпаднете в критична ситуация.   РАК ( 22 юни - 23 юли ) Препоръчва се, да гледате далеч напред, ако въпросът е тривиален и лесно решим. Това се отнася повече за професионалните въпроси, отколкото за личните. Смирете се с амбициите на шефа, за да не попаднете в списъка на \"слабите\". Предстоят ви много харчове, но не съжалявайте за парите. Особенно ако са изхарчени, за добри цели и достойни хора. ЛЪВ ( 24 юли - 23 август ) Ще се наложи да \"пресявате\" информацията,която сте получили от колега. Ако нещо ви притеснява, тогава е по-добре да го проверите. Плодотворен ден за тези, които планират да вземат заем, да купят ваучери за почивка, да продадат недвижим имот. Всичко ще се окаже перфектно, ако не се разсейвате от дреболии. ДЕВА ( 24-ти август - 23 септември ) Търсете съмишленици, за да може успешно да изпълните планираните планове. На лесни печалби не трябва да разчитате, но да дадете пари на заем на приятел – е добре и необходимо. В личния живот, обмисляйте всяка стъпка, за да избегнете тъжните спомени. Вечерта, ще трябва да се занимавате с проблемите на роднина. ВЕЗНИ( 24 септември - 23 октомври) Днес, ще критикувате всички и няма да дадете покой на никой. За какво ви е такова представяне и лоша слава? Заемете се по-добре с това, което отдавна е на първо място, в списъка ви с задачи. В противен случай ще останете без работа. Ще ви помогне, мъдрият съвет на приятел, както и пълната почивка. Може да се разходите сред природата или срещнете с приятели.   СКОРПИОН ( 24 октомври - 22 Ноември ) Очаква ви прекрасен ден, когато никакви провокации и приключения, няма да създадат проблеми. Не се отдръпвайте от хора, които просто искат да поговорят с вас от сърце. По време на разговора, може да научиъте много нови и ценни неща. Връзките с шефа и колегите, ще са напрегнати, но не бива да предизвиквате конфликти.   СТРЕЛЕЦ ( 23 Ноември - 21 Декември ) Не трябва да изяснявате отношенията си хора, които първоначално не са подкрепяли вашата гледна точка. Прекарайте този ден, заети с работа. Това ще ви открие, нови перспективи в бизнеса, творчеството и личната сфера. От спортни занимания трябва да се въздържате, но умствената работа ще ви донесе голяма полза. КОЗИРОГ (22 Декември - 20 януари ) Не се препоръчва да нервничите и притеснявате, особено ако проблемите, които имате, могат скоро да се решат. Няма смисъл, да хабите нервите си. По-добре се заемете с актуалните въпроси, проблеми с домакинството или търсене на допълнителна работа. Не е лошо да се вслушвате във възрастните членове на семейството, ако сами не може да вземете решение.  ВОДОЛЕЙ ( 21 януари -  19  февруари ) Трябва да обръщате внимание на всичко, което има голямо значение за бъдещето ви. Взимането на изпити или курс за преквалификация не са далеч, затова внимателно се подгответе. Избягвайте конфликти с близките, за да не подкопавате нервната си система. Вечерта, ще получите вдъхновение от нещо, което по-рано, дори не сте приемали.   РИБИ ( 20 февруари - 20 март ) Ще получите много ценна информация, която скоро ще ви бъде от полза в работата. Най-добре си я запишете в бележник или телефон, за да не забравите дори и нюансите. С хората, общувайте приятелски и без нерви, за да не се скарате за нищо. Ако мечтаете да срещнете, сродната си душа, тогава не си заслужава да седите у дома вечерта.", "date": "2018.04.15", "title": "Дневен хороскоп 15 април"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380867-%D0%BF%D1%80%D0%BE%D0%BF%D0%B8%D1%89%D1%8F%D1%85%D0%B0-%D0%BE%D1%82-%D0%BF%D0%BE%D1%80%D0%BD%D0%BE%D1%82%D0%BE-%D0%B2-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F-%D1%84%D1%80%D0%B5%D0%BD%D1%81%D0%BA%D0%B8-%D1%81%D0%B5%D1%80%D0%B8%D0%B0%D0%BB-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE-18", "text": "В десет серии от втория сезон на \"Версай\" има повече от 30 сексуални сцени с рейтинг Х (17+), пише Дейли Мейл.  \r\n   \r\n   \"Версай\" проследява времето на управление на крал Людовик XIV и построяването на резиденцията на френските крале - Версайския дворец. Бюджетът на сериала съставлявал около 30 милиона долара и през 2015 г. той стана един от най-скъпите телевизионни проекти в историята на Франция.  \r\n   \r\n   Сериалът изобилства с порнографски сцени, в това число и сцени на насилие. Съдейки по реакцията на френските и английските зрители, това не допада особено. Рейтингът паднал на 650 000 души.  \r\n   \r\n   Един от тях пише: \"За двадесет минути - само един лошо написан диалог. И защо всички са голи?\" \r\n   \r\n   Скоро на екран се очаква новият сезон. Както се съобщава, в него крал Людовик XIV в изпълнението на Джордж Благден има страстен романс с мадам Ментентон (Катрин Уолкър). Предстои му също така интригуваща среща с важен политически затворник -Човекът с желязната маска. \r\n   \r\n    Първо сериалът вървеше по Canal Plus, после бе закувен от компанията ВВС. \r\n", "date": "2018.04.15", "title": "Пропищяха от порното в най-скъпия френски сериал (СНИМКИ/ВИДЕО 18+)"}
