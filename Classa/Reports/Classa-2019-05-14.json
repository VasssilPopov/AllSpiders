{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395516-%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D1%89%D0%B5-%D0%BD%D0%B8-%D1%81%D1%82%D1%80%D1%83%D0%B2%D0%B0-%D0%B2%D1%81%D1%8F%D0%BA%D0%BE-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D0%BF%D1%8A%D1%82%D1%8F,-%D0%BA%D0%B0%D1%82-%D0%BF%D1%83%D1%81%D0%BD%D0%B0-%D1%86%D0%B5%D0%BD%D0%BE%D1%80%D0%B0%D0%B7%D0%BF%D0%B8%D1%81", "text": "Глобите ще бъдат доста солени     За всички, които се интересуват какви точно ще бъдат новите глоби, Блиц публикува ценоразпис на нарушенията на пътя:   Превишена скорост   В населени места за превишаване  с: 10 км/ч - глоба 20 лв.;  от 11 до 20 км/ч - глоба 50 лв.;  от 21 до 30 км/ч - глоба 100 лв и отнемане на 2 контролни точки;  от 31 до 40 км/ч - глоба 400 лв и 6 точки; над 40 км/ч - глоба 600 лв и 12 точки;  над 50 км/ч - глоба 700 лв,  за всеки следващи 5 км/ч превишаване над 50 км/ч глобата се увеличава с 50 лв и три месеца без книжка и 16 точки.    Извън населено място за превишаване с: 10 км/ч - глоба 20 лв.;  от 11 до 20 км/ч - глоба 50 лв.;  от 21 до 30 км/ч - глоба 100 лв, и отнемане на 2 контролни точки;  от 31 до 40 км/ч - глоба 300 лв и 6 точки;  от 41 до 50 км/ч - глоба 400 лв и 12 точки;  над 50 км/ч - глоба 600 лв, за всеки следващи 5 км/ч превишаване над 50 км/ч глобата се увеличава с 50 лв и 16 точки.   Паркиране   Паркиране на място за инвалиди, без водачът да има това право - глоба 200 лв.  Паркиране в паркове, градини, детски площадки, площи, предназначени само за пешеходци, и на тротоари - глоба от 50 до 200 лв.  Паркиране в зоната на пешеходна пътека - глоба 50 лева и 3 контролни точки.  Престоява или паркира като втори ред в активна лента за движение - глоба 50 лева и 4 точки. Паркиране на спирка - глоба от 20 до 150 лева и 3 контролни точки.  Неправилно паркиране - 20 лева.   Без винетка   Лек автомобил - 300 лева.  Превозно средство за превоз на пътници с 8 места, без мястото на водача - 600 лв.  Превозно средство, предназначено за превоз на пътници с повече от 8 места за сядане, камиони с допустима максимална маса 12 или повече тона - 1500 лв.  Камион с две и повече оси с технически допустима максимална маса 12 или повече тона - 3000 лв.   Маневри и разположение на пътното платно   Неправилно престояване - глоба 20 лева.  Нарушение на правилата за разположение на превозно средство върху платното за движение - глоба 20 лева.  Нарушава правилата за движение назад - глоба 20 лева.  Неправилно престояване - глоба 50 лева.  Движение в BUS лента - глоба 50 лева.  Каране по релси и нарушаване на правилата за преминаване през железопътен прелез - глоба от 20 до 150 лв и 4 контролни точки.  Необозначено спряло на платното превозно средство - глоба 150 лв и 6 точки.  Неосигуряване на преминаване на превозно средство със специален режим на движение - глоба 150 лева и 6 контролни точки.  Каране в насрещното по автомагистрала и скоростен път - без книжка за срок от три месеца и глоба 1000 лв.  При повторно нарушение половин години без книжка и глоба 4000 лв.   Неспазване на знаци   Не спира на знак STOP - глоба 20 лева и глоба 7 точки.  Неправилно включване в движението, неправилно престрояване, неправилно изпреварване, не спазване на предимството - глоба 20 лева.  Навлиза след знак, забраняващ влизането на съответното пътно превозно средство, или се движи в забранената посока на еднопосочен път - глоба 30 лева.  Неправилно изпреварване без опасност за движението - глоба 30 лева и 4 точки. Не спазване светлинните сигнали на пътните светофари и сигналите на регулировчика - глоба 50 лева и 4 точки.    Неспазване на пътни знаци, пътната маркировка и другите средства за сигнализиране, правилата за предимство, за разминаване, за изпреварване или за заобикаляне, ако от това е създадена непосредствена опасност за движението - глоба 150 лева и 6 контролни точки.  Преминаване на червен сигнал на светофара - 100 лева и 10 контролни точки.  При повторно нарушение глобата е 200 лева и книжката се взима за месец.  Не осигурява предимство, когато преминава през пешеходна пътека - глоба 100 лева.  При повторно нарушение глобата е 200 лева и книжката се взима за месец. Катастрофа Катастрофа заради движение с несъобразена скорост и неспазване на дистанция - глоба до 200 лв и 3 точки.   Гуми   Глоба 50 лева се налага за управление на моторно превозно средство с износени или разкъсани гуми и 6 контролни точки .В периода от 15 ноември до 1 март колите трябва да са с предназначени за зимни условия гуми, или с гуми с дълбочина на протектора не по-малка или равна на 4 мм.   Документи и проверка   Не носи свидетелство за управление, контролен талон и талон на превозното средство - глоба 10 лева.  Не носи документ за сключена задължителна застраховка \"Гражданска отговорност\" - глоба 10 лева.  При отказ да се предадат документите за проверка - отнемане на книжката за срок от 1 до 6 месеца и с глоба от 50 до 200 лв.  Управление на моторно превозно средство при отнета книжка - глоба от 100 до 300 лв.  Управление на моторно превозно средство без книжка - глоба от 100 до 300 лева.  Осуетяване на извършването на проверка от органите за контрол - отнемане на книжката за срок от 1 до 6 месеца и с глоба от 50 до 200 лв.  Отказ да се изпълни нареждане на органите за контрол и регулиране на движението - отнемане на книжката за срок от 1 до 6 месеца и с глоба от 50 до 200 лв.   Алкохол   При концентрация над 0.5 до 0.8 промила включително - 6 месеца без книжка и глоба 500 лв, отнемат се и 10 контролни точки.  При концентрация над 0.8 до 1.2 промила включително - година без книжка и глоба 1000 лв.  При повторно нарушение книжката се отнема за една до три години и се налага глоба от 1000 до 2000 лв.  При отказ за проверка за алкохол и/или наркотици - отнемане на книжката за до две години, глоба 2000 лв и отнемане на 12 точки.  Предоставяне на моторно превозно средство на лице, което не притежава съответното свидетелство за управление, употребило е алкохол и/или наркотични вещества или техни аналози - глоба от 100 до 300 лева.   Участие в гонки   Водач, който организира или участва в нерегламентирани състезания по пътищата, отворени за обществено ползване, или ги ползва за други цели, освен в съответствие с тяхното предназначение се наказва с лишаване от право да управлява моторно превозно средство за срок 12 месеца и глоба 3000 лв.  За повторно нарушение санкцията е без книжка за срок от три години и глоба 5000 лв.   Други   Неправилно използване на звуков сигнал в населено място - глоба 10 лева.  Изхвърля от превозно средство предмети или вещества, които замърсяват пътя - глоба 30 лева и 5 контролни точки.    Закъснение за технически преглед - глоба до 50 лв.  Управление на моторно превозно средство с емисии на вредни вещества над нормите или с неизправно шумозаглушително устройство - глоба до 50 лева  Използване на антирадар - глоба до 50 лева  Поставен на неправилно място номер - отнемане на книжката за срок от 1 до 6 месеца и с глоба от 50 до 200 лв. Управление на превозно средство, което не е регистрирано по надлежния ред или е без номера - без книжка от 6 до 12 месеца и с глоба от 200 до 500 лв.  Използване на сигнали, предвидени за автомобил със специален режим на движение - отнемане на книжката за срок от 1 до 6 месеца и с глоба от 50 до 200 лв.  Използване на мобилен телефон по време на управление на превозно средство - глоба 50 лева и 6 контролни точки. Непоставен предпазен колан - глоба 50 лева и 10 контролни точки.  Превоз на деца в нарушение на изискванията - глоба 50 лева  Управление на превозно средство с нечетлив или закрит регистрационен номер - глоба 50 лева. Глоби за велосипедисти, пешеходци и пътници Управление на велосипед без светлоотразителна жилетка - глоба 10 лева.  Преминаване от пешеходец през огражденията от парапети или вериги - глоба 50 лева.  Всички други нарушения на пешеходците се санкционират с глоба от 20 лева  Пътуване без колан или каска - глоба 50 лв.  ", "date": "2019.05.14", "title": "Ето колко ще ни струва всяко нарушение на пътя, КАТ пусна ценоразпис"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395512-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D1%88%D0%B5%D1%84-%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%B5%D0%BD-%D1%89%D0%B0%D0%B1-%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D1%82%D0%BE%D0%B9-%D0%BD%D0%B5-%D0%B5-%D0%B1%D0%B8%D0%BB-%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D1%81%D1%8A%D0%B1%D0%B8%D1%82%D0%B8%D0%B5", "text": "Борисов не е бил на предизборно събитие, каза Габриел. Радев е бил на празник на града, контрира Йончева  и заяви, че президентът не може да спре да говори тогава, когато \"властта се е сляла  с организираната престъпност\"           Водачите на листите на ГЕРБ и на \"БСП за България\"  Мария Габриел и Елена Йончева кръстосаха саби ожесточено още в началото на предизборния си деба т по Нова телевизия. Те влязоха в спор, отговаряйки още на първия въпрос - за атаките към премиери и президента, че участват в предизборната кампания. Йончева показа разпечатка от сайта на ГЕРБ, където пише, че премиерът е шеф на предизборния щаб на коалицията, което е в нарушение на Закона за администрацията.  Затова социалистите искат да излезе в отпуск по време на кампанията.     Мария Габриел веднага репликира, че Борисов не е бил на предизборно събитие, а държавата не може да спре да функционира по време на кампанията.  Докато президентът, който ГЕРБ атакува, говори политически, а трябва да бъде обединител на нацията, смята Габриел.     Радев е бил на празник на града,  контрира Йончева и заяви, че президентът не може да спре да говори тогава, когато \"властта се е сляла с организираната престъпност\".     В отговор на въпроса защо искат да станат евродепутати, двете дами отговориха така: Моето мото е работа, работа и пак работа.  Никога не съм прекъсвала връзките си с хората. Две неща ме отличават - дипломация и твърдост. Познавам отлично европейската политика и  знам как да отстоявам интересите на България\", подчерта българският еврокомисар. \" Моята битка в последните две години е с несправедливостта и бедността в България.  Ние сме член на ЕС от 12 години и за съжаление ни най-малко не сме се доближили до нивото на живот на другите държави членки на ЕС. Корупцията е основния проблем. Тук се наляха милиарди, а българските граждани продължават в живеят в бедност. Това сочи доклад на ЕК. Там ясно е написано, че над 40% от българите живеят на прага на бедността и сигналите за корупция са срещу висшите политици в България\", разкри Елена Йончева. Тя специално акцентира на доклада на Държавния департамент, според който 2/3 от сигналите за корупция у нас на висши политици не се разследват. \" В това няма капка истина. От БСП четат доклада на ЕК като дяволът евангелието.  В България се спазва върховенството на закона. Аз мога да говоря за други доклади - на Фич, на Мудис, в които рейтингът на България непрестанно се повишава и инвестиционният климат се определя като много добър. Нарушения има навсякъде в ЕС. К орупция има навсякъде и в 14 страни от ЕС тя е в повече, отколкото е в България . Ясно е разписано в правилата на ЕС, че нарушителите ще връщат евросредствата. Категорично трябва да обявим, че  българският народ няма да плаща никакви глоби\", отвърна Мария Габриел. Според нея е важно България да не се опитва да замаже скандалите.  Тя обяви, че при нарушения плащат не хората, а нарушителят чрез т.нар. финансова корекция на проектите. \"Има ли потенциал да е по-добре? Да, с прозрачност. Ако имаше система ИСУН преди години, днес нямаше да има проблеми като с къщите, каза Габриел. ИСУН е националната система за наблюдение и управление на евросредствата у нас, в която има информация за проектите.   Елена Йончева не реагира по темата с къщите. Според нея е голям проблем, че 70% от евросредствата за земеделие са изразходвани само от 100 фирми, а трябвало да се дават и на малки производители. В Родопите например 70% от картофите според журналиста били внос. \"В България се създава герберски капитализъм, а не пазарна икономика\", смята водачът на листата на \"БСП за България\". В отговор Габриел каза, че 90 490 стопанства са получили плащания и има над 5 хил. млади стопани. \"Аз се надявам в следващия европарламент да има една силна група от леви партии и следващият председател на ЕК да бъде ляв. Големият проблем на Европа е, че в момента тя няма обща външна политика и обща отбранителна сила. Ние трябва да разберем каква Европа искаме.  Моят филм показа ясно как за оградата по българо-турската граница са отпуснати милиони, а тя се прескача със стълба.  Има камери за наблюдение, но те не работят. Факт е, че през България има мигрантски поток\", обяви Йончева.  \"Ние уважаваме избора на българските граждани. За нас е прекалено рано да се говори за следващия български еврокомисар и състав на ЕК.  Нашата цел е да не се допускат популисти и хора, които искат да рушат ценностите на ЕС.  Европейската обща отбрана е реалистична цел, но тя ще отнеме още време и не трябва да заблуждаваме хората. Най-важното е да се изгради обща европейска политика спрямо мигрантската криза. Всички европейски партньори признават, че българската граница се охранява най-добре. Нашата цел е това да продължи да се случва.  В момента има нулева миграция в България. Трябва да бъдем коректни с фактите\", категорична беше Мария Габриел. \"България е с най-ниско ниво на усвояване на еврофондовете. Съгласна съм, че в България безработицата спада.  Приносът на Бойко Борисов е голям по тази тема. Той успя да изгони над 2 млн. българи от страната, защото, за да успееш в България трябва да си член на шайката на ГЕРБ\",  заяви Йончева.  \" За първи път миналата година успяхме да обърнем тренда. В България се върнаха повече българи, отколкото я напуснаха.  Ясно е, че имаме още много работа, но нас не ни е страх от това. Не искам да влизам в ненужни спорове, но на всички е ясно кога имаше най-голямо напускане на България - по време на управленията на БСП\", отговори й Мария Габриел.  \"Готова съм да работя по всички теми. Но за мен най-големите проблеми са справедливоста, корупцията и демографската криза.  В България се крадат над 60% от публичните средства. Това е нещо, което трябва да прекратим\", категорична беше Йончева. \"В тези твърдения няма абсолютно нищо вярно. Най-големият факт, който оборва тези твърдения е, че  Световната банка ще открие своя логистиочен център тук. Това е достатъчно, за да се оборят всички фалшиви новини.  Аз ще се боря срещу фалшивите новини. Ако нямаше свобода на словото и медиите всички скандали от последните два месеца нямаше как да се случат и да станат обществено достояние. Аз искам да благодаря на всички  български журналисти, които доказаха, че в българия медиите са свободни.  Все пак тук трябва да дебатираме за европейските политики, защото предстоят европейски избори, а не национални\", даде пример Габриел.  \" Ако стана евродепутат, бих искала да работя във финансовата комисия в ЕП. Целта ми ще бъде да проверя и да следя как се харчат парите от еврофондовете.  Това е основният проблем. В г-жа Габриел харесвам много това брюкселско говорене, което не разбирам много, но звучи добре\", каза Йончева.  \"Единство и отговорност. Имаме една Европа и една България. Ние работим за интересите на България и ще ги отстояваме. Европа трябва да се усети във всяко едно кътче в България. Трябва да направим Европа глобален лидер. Много е важно да имаме един набор от теми, по които всички ще работим заедно. Говоря за Шенген, двойния стандарт при храните, еврозоната. За това призовавам всички бъдеще колеги в ЕП.  За мен говореното на г-жа Йончева е на ниво за избори за национален парламент и лидер на БСП, а не за евроизбори\", завърши Мария Габриел. След края на разговора в студиото двете си стиснали ръцете и се запознали официално, съобщиха водещите по-късно. Оказва се, че Йончева и Габриел за пръв път се срещат.  ", "date": "2019.05.14", "title": "Елена Йончева: Борисов е шеф на предизборен щаб! Мария Габриел: Той не е бил на предизборно събитие!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395513-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2", "text": "Проверявам много неща.   след като ясно се разпоредих за отстраняване на човек в програмата, се оказа, че днес той още е на работа.  \r\n Така премиерът   обясни подадената днес от земеделския министър   оставка, която той прие. \"Ако някой иска да си пази своя човек, то аз съм разпоредил където има нарушители, да си отговарят пред закона. Още утре ще извършим смяната, ясно е кой ще го замести, ще уведомим коалиционните партньори, а и самия човек\", добави премиерът, който присъства на представянето на ново техническо оборудване за служителите на полицейските структури в МВР. \r\n \"Такива къщи за гости има във всички европейски държави. Те са много нужни за туризъм извън големите курорти и всеки, който е злоупотребил, ще му се вземат парите и ще му се търси отговорност. А и е добра превенция за всеки, който иска да нарушава правилата в бъдеще\", заяви премиерът. \r\n \"Желаещи за министри все още има, не се притеснявайте\", отговори   на журналистически въпрос, след което изчака нови въпроси от репортерите, но тъй като не последваха, се подсмихна: \"Много семпло днеска - човек като бяга, го гоните, като стои - не\". \r\n", "date": "2019.05.14", "title": "Борисов с първи коментар за оставката на Порожанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395514-%D0%BB%D0%B8%D0%BA%D0%B2%D0%B8%D0%B4%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BE%D0%B1%D0%BB%D0%B0%D1%81%D1%82-%D0%B2%D0%B8%D0%B4%D0%B8%D0%BD-%E2%80%93-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%B0-%D0%B8-%D0%BE%D0%B1%D0%B5%D0%B7%D0%BB%D1%8E%D0%B4%D1%8F%D0%B2%D0%B0%D0%BD%D0%B5-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%B7%D0%B0%D0%BA%D1%80%D0%B8%D1%82%D0%B8%D1%82%D0%B5", "text": "Видин е областта с най-висок относителен дял на лица над 65-годишна възраст – 26.4 на сто при среден дял за страната от 19.2 процента  Видин е областта с най-голяма смъртност, ниска раждаемост, висока миграция и т. н. Средната възраст във Видин е 47.2 години докато за страната е 43 години.  Средната възраст във видинските села е още по-отчайваща с 54.3 години докато средно за страната е 45.9.  Общо взето, във Видинско сме на първо място във всичко негативно и сме на последно място във всичко положително.  Към 15 юни 2011 година жителите на града са 54 218 души или поне така казва ГРАО, а НСИ оценява населението на 46 068 жители към 31.12.2013 г.  Според мен реалното население на град Видин е не повече от 25 000 в най-добрия случай 30 000 и то около Коледа и Великден.  В разцвета си град Видин през 1986-1988 година е бил около 63 000-70 000, но по-възрастните хора казват, че е стигал до 85 000-88 000.  Градовете и селата в област Видин са били в своя апогей, като са имали всички предпоставки за развитие като заводи, предприятия, фабрики и т.н.  От близките села са работили в заводите на Видин. Автобусният превоз (Държавното автомобилно предприятие – ДАП) е бил развит.  За да си отговорим всички на въпроса – защо област Видин е пред закриване, се опитах да намеря имената на фабриките, заводите, цеховете, филиалите и тн., давали работа на всички. Химкомбинат, химическите заводи („Видахим“ и др.) и ТЕЦ-ът Включваше завод за изкуствени влакна, за пластмасови изделия и др. И завод за автомобилни гуми. В т. нар. завод за гуми „Видинки“ хубавото качество беше за износ, а останалите гуми бяха за местния пазар.  Гумите бяха известни в цяла България и много хора са излизали отпуски от казарамата, влизали са с предимство при лекари, уреждали са си хубави места за почивка и т. н., щом са носили нужната бройка дефицитни гуми.  В този завод е работил всеки втори видинчанин, около 9000-10 000 души.  След ерата на комунизма, съдбата на завода е ясна. Масови съкращения, огромни задължения след това приватизация за 2 стотинки и край. Има много слухове, верни и неверни за предложения за купуване на „Химията“ от големи заводи за автомобилни гуми от типа на „Пирели“, „Фулда“ и т. н., но или тогавашния кмет на град Видин е искал пари под масата или някой от парламента оглавяван тогава от всенародния любимец, особено във област Видин, Иван Костов. Заводът за металорежещи инструменти (Завод за режещи инструменти – ЗРИ) „Преди години видинският завод за режещи инструменти произвеждаше свредла, райбери и зенкери за вътрешния пазар и за износ, като качеството им бе сравнимо с това, в най-добрите предприятия от бранша у нас и в чужбина. Всичко беше сигурно – изпълняваше се плана, получаваха се добри заплати, хората бяха доволни… Персоналът бе около 750 човека. Заводът беше оборудван с вносни съвременни машини. За персонала на завода работеше стол за хранене.  Заводът се славеше като едно от проспериращите предприятия навремето, където работеха едни от най-добрите специалисти в града. Той бе и школа, която помогна на голяма част от преминалите през нея, да се адаптират успешно към новите реалности в живота.   Заводът за режещи инструменти, впоследствие – „Видия-В“, затвори врати през 2000 г., две години след приватизацията му. През 1998 г. Министерството на промишлеността по време на управлението на Иван Костов продаде завода на американската фирма „Карбис“. Платени бяха 820 000 долара. В същото време само готовата продукция в складовете на завода бе за 2 500 000. Новият собственик веднага продаде част от модерните машини, предназначени за изработване на свредла, зенкери и райбери, след което достави собствени. Не е известно защо „Карбис“ се отказа от производството. Преди това ЗРИ-Видин бе единственият завод за видии в България с пазари из цял свят. Порцелановата фабрика През 20-те години на миналия век във Видин е имало две порцеланови фабрики „Изида“ и „Бонония“. Първият, или един от първите порцелани, произведени в България, е във фабрика „Бонония“ през 1925 г. Суровините са внасяни от чужбина. Тази фабрика я сполетя същата участ като горните два завода. Цигарена фабрика “Дунав” (Видин-БТ) Фабриката е с над 120-годишна история и е една от най-старите в България. Правиха някакви опити за спасяване дори и съвместно дружество „Вида-Табак“ в сръбския град Парачин, но не можа да избяга от съдбата си. През 2004 година е обявена ликвидация и отива в архивите и спомените на бившите работници и пушачи. Държавно индустриално предприятие “Вида“ (ДИП „Вида“) По известно като „дипа“. Предприятието съществува от 1962 година, като до 1990 година преминава през различни трансформации.  До промените през 1989 г. е най-голямото предприятие в страната за лека конфекция, с основна производствена гама мъжки и детски ризи и дамски блузи, водещо в отрасъла “Шивашка промишленост” и на територията на Югоизточна Европа.  През 1995 година фирмата е приватизирана и леко по-леко отиде в небитието.  Жалко за дипа, там шиеха доста качествени дрехи и ако не се лъжа преди години се шиеха дрехи за българския контингент в Афганистан.   „Випом“ – помпи Заводът за помпи във Видин е заработил в началото на 50-те години. През 80-те години произвеждаше годишно 100 000 помпи, вкл. за големите дунавски помпени станции. Експортираше 95% от продукцията си и конкурираше световни фирми, в т. ч. и “Сигма”.   И други закрити заводи, предприятия и цехове: Оцетна фабрика  Тухлена фабрика  Керамична фабрика – „Катюша“  Драгажен флот  Държавни угоителни стопанства  Държавно автомобилно предприятие  Държавно стопанско предприятие “Млекопреработване” (Млекоцентрала)  Държавно предприятие за зърнени храни “Септември”  Държавно индустриално предприятие “Текстилни влакна”  Държавно индустриално предприятие “Бдин”  Държавно индустриално предприятие “17 партизани”  Държавно индустриално предприятие “Украйна”  Държавно предприятие “Пренос – превоз”  Държавно земеделско стопанство  Държавно стопанско предприятие “Винпром”  Държавно стопанско предприятие “Булгарплод” “17 партизани”  Държавен машиностроителен завод “Георги Димитров” (ДМЗ)  Ремонтен технически завод – филиал на ДМЗ  Трудово-кооперативно земедeлско стопанство “Ернст Телман”  Трудово-кооперативно земеделско стопанство  Трудово-производителна кооперация “Червения септември”  Трудово-производителна кооперация “Тройка”  Трудово-производителна кооперация “Бор”  Трудово-производителна кооперация “Мир”  Окръжно предприятие “Автотранспред”  Окръжно изкупвателно предприятие  Окръжно търговско предприятие  Окръжно търговско предприятие “Топливо”  Промкомбинат “Мико Нинов”  Промкомбинат “Метал”  Промишлен комбинат “Възход”  Месокомбинат “Родопа”  Мебелен комбинат „Бдин“  Градско търговско предприятие “Здрава храна”  Градско търговско предприятие “Градска търговия”  Градската мелница  Шивашка трудово-производителна кооперация “Боян Чонос”  Шившко предприятие – „Димитър Благоев“  Хлебозавод (Градско стопанско предприятие “Хлебни изделия”)  Вакуумната фабрика за производство на консерви  Завода за строителни конструкции “Крум Бъчваров”  Стопанско предприятие “Сортови семена и посадъчен материал”  Научно-изследова­телски институт по млекарство  Екарисаж  Машинно-тракторна станция  СМК  БКС  СЕП  АПК  Наркооп  Обществено хранене  Водно стопанство  ДСО „Кореком  „Пристанищен комплекс ,,Видин“  СО МАТ (филиал)  Фабриката за безалкохолни напитки (Лимонадената фабрика)  Ремонтстрой  Химремонтстрой  Водстрой  Бирената фабрика  Растителна защита  Химическо чистене  Градско стопанско предприятие “Комунални услуги” с. Кошава  МПК – Кошава град Брегово  ДАП  Филиал на завода за помпи от Видин  Аграрно-промишлен комплекс “Тодор Петров” с. Антимово  АПК-Златорожие град Дунавци  Свинекомплекс  Две овцеферми  Две кравеферми  Люплна  Дърводелски цехове  АПК  Фуражен завод  Лимонадена фабрика  Построен цех за производство на Пепси но след 10 ноември всичко отиде в историята. с. Страцимир  Месопреработвателно предприятие „Върголия“ град Кула  Птицекомбинат – филиал на „Върголия“  Завод за технически каучукови изделия – Кула  Завод „Единство“ за пресукване на коприна  Хлебозавод  Млекоцентрала  АПК  Промкомбинат  БКС  Шивашки цех  ДАП  Растителна защита  Военен завод  Сладкарски цех  Лимонадена фабрика  Дърводелски цех  Химическо чистене  Бозаджийски цех  Картонажна фабрика  Печатница с. Цар Петрово  Филиал на шивашкия цех от Кула с. Старопатица  Филиал на военния завод от Кула с. Киреево  Филиал на завода за технически каучукови изделия от Кула с. Раковица  Леярен завод  Бивш завод за металорежещи машини „Васил Коларов“ – филиал на софийския завод с. Бойница  Филиал на завода за технически каучукови изделия от Кула  ТПК-Боян Чонос с. Раброво  Филиал на завода за технически каучукови изделия от Кула с. Чупрене  Шивашки цех „Асен Балкански“  Цех за лимонада  Филиал на завода „Миджур“ от с. Горни Лом  Бубинажен цех  Дърводелски цех  АПК, с развито животновъдство и растениевъдство, шилеугоителен комплекс, в който са се отглеждали агнета и са изнасяни в арабските страни и Италия  МТС, състояща се от три тракторни парка в Чупрене, Търговище и Средогрив  Горско стопанство с дърводобив  ЛКМ и животновъдство с. Горни Лом  Завод „Миджур“ град Белоградчик  Завод за телефона техника  Полимерни керемиди „Ведерник“  Мебелен завод  Завод „Ведерник“  Завод за производство на юргани с. Ново село  Филиал на завода за помпи „Видапомп“  ТПК Ракета  Предприятие за безалкохолни напитки „Панема“  „Новоселска гъмза“ град Димово  Филиал на завода за помпи от Видин  Млекоцентрала  Военен завод  ТПК  Наркооп  АПК  ДМЗ с. Ружинци  Содо-лимонадена фабрика  АПК  МТС  Хлебокомбинат     Това не са всички предприятия съществували по онова време.  В селата е имало филиали на някои предприятия и цехове и във всяко едно село е имало ТКЗС-та със зеленчукови и овощни градини.  Нека да знаем, че много от заводите са имали готов пазар и в по-голямата си част пазарът е бил в СССР. В днешно време единствено се развиват гробищните паркове. Във Видин има два гробищни парка – старото гробище и новото, а като гледам на къде вървим с пълна сила, до 10-на години ще има „най-новото гробище“ тъй като новото вече ще е запълнено.  Умиращите са два пъти повече от новородените. 90% от студентите не се връщат, а търсят препитание в града дето са учили висшето си образование, най-често в София.  Като споменах София, трябва също да спомена, че сега в Костинброд има повече заводи и предприятия от всички заводи взети заедно от Западна България.  Представете си само как един завод с 600-700 работни места ще раздвижи Видин … но на тоя етап няма как да стане и всичко е в бъдещите ни фантазии.   От   с малки съкращения. Оригинално заглавие „Изгубеният Видин“  ", "date": "2019.05.14", "title": "Ликвидацията на област Видин – производства и обезлюдяване (+ списък на закритите)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395515-%D0%B1%D0%B0%D0%B1%D1%85-%D1%83%D1%81%D1%82%D0%B0%D0%BD%D0%BE%D0%B2%D0%B8%D0%BB%D0%B8,-%D1%87%D0%B5-%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%D0%B4%D0%B2%D0%BE%D0%B5%D0%BD-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0", "text": "От Българската агенция по безопасност на храните (БАБХ)направили три етапа на разследване на стандарта на храните в периода 2017-2018 г.От тях установили, чеима съществени различия в състава на продуктите и феноменът двоен стандарт на храните съществува. Резултатът от направените изследвания на Агенцията отчете д-р Любомир Кулински от БАБХ на пресконференция, посветена на оповестяване на резултатите от проведено проучване на пазара на храни и спиртни напитки и на големите им дистрибутори в Европейския съюз. Той припомни, че през 2017 г. БАБХ започнала проучвания на феномена двоен стандарт при храните. От БАБХ подходили рационално преди взимането на проби, защото било важно пробите, които се взимат от България и страните-членки на ЕС да бъдат еднакви като производство, опаковки и наименование на храната. В началото на 2017 г. били взети 30 продукта от Германия и Австрия.Анализът на съдържанието в 7 продукта показал различия, при някои от които съществени. В 15 от изследваните 30 продукта, стоките били по-евтини в Европа, отколкото в България. В края на 2017 г. била направена нова подготовка за второ разследване. Взети били 31 проби от 6 храни, а резултатът показал големи разлики в цените, както и съществени различия в храните. Трети етап на разследване обхванал периода от февуари до април 2018 г. Взети били 51 проби от 4 държави. От изследването БАБХ открили различен състав в 13 продукта. Така стигнали до констатацията, че има съществени различия в състава на продуктите и феноменът двоен стандарт на храните съществува. От БАБХ се надяват Комисията на защита на потребителите (КЗП) да предприеме набор от мерки за установяване на нелоялни търговски практики.", "date": "2019.05.14", "title": "БАБХ установили, че феноменът двоен стандарт на храните съществува"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395507-%D0%B8%D0%B7%D1%87%D0%B5%D0%B7%D0%BD%D0%B0-%D0%B8%D0%B4%D0%B5%D0%B0%D0%BB%D0%B8%D0%B7%D0%BC%D1%8A%D1%82,-%D0%BD%D0%B0-%D0%BA%D0%BE%D0%B9%D1%82%D0%BE-%D0%BD%D0%B8-%D0%B2%D1%8A%D0%B7%D0%BF%D0%B8%D1%82%D0%B0%D0%B2%D0%B0%D1%85%D0%B0", "text": "  – За съжаление, вече едва ли можем да говорим за „народна памет“ в онзи смисъл на думата, който ни е останал от миналото – нещо, запомнено и предавано от уста на уста, докато се превърне в убеждение на повечето българи. Този сравнително бавен, но създаващ твърди убеждения процес, днес е заменен от пропагандни медийни клишета, които ни заливат от всички страни – многобройните телевизии, радиостанциите, вестниците, а за младите българи от социалните мрежи. Това означава, че в бъдеще едва ли ще можем да говорим за народна памет, а за моментни сензации. И като имам предвид как политиката господства в медиите, по-вероятно е в историята да остане Цветан Цветанов, само дето не е ясно с каква оценка. Справедливо би било тя да е със силно критична, но и това не е сигурно. Моят голям упрек към Цветанов е за неговата роля в срива на обществения морал – направи го с арогантните си обяснения за апартаментите си и за това, че няма кой да го накаже. Докато дядо Добри от Байлово е символ на мълчаливото служене на доброто, но той едва ли ще бъде последван в нашите прекалено материални и егоистични времена.     –  Вече казах, че живеем в материални и егоистични времена, така че трудно мога да си представя, че България може, поне в близко бъдеще, да си върне облика на държава на духа. За мен е тъжна тази еволюция на демократизираща се България. Предполагам, че по-възрастните българи, каквито са и читателите на този вестник, добре си спомнят времето на социализма, когато господстваше диалектическият материализъм. При това положение много от нас очакваха, че след промените материализмът ще бъде заменен от едно по-духовно общество, в което полетът на духа ще има по-голяма тежест от войнстващата еснафщина, която ни заливаше – за нея е достатъчно да си припомним сатиричния филм „Вилна зона“ на Едуард Захариев по сценарий на Георги Мишев. Не зная какво мисли днес Георги Мишев за сегашното общество, но на мен ми се струва, че в надпреварата за вещи изчезна и онзи идеализъм, на който тогава ни възпитаваха в училище – в необходимостта да жертваме личния си интерес в името на по-високите обществен цели. Това изчезна от училището и настъпи времето не просто на личния интерес, а на грубото налагане на по-богатите и по-силните над по-бедните и по-слабите. Погледнете българските „бизнесмени“, които непрекъснато се оплакват от липсата на квалифицирана работна ръка, но не си и помислят да я задържат с по-привлекателни условия на труд или заплати. Предпочитат да си внесат работници от по-изостаналите страни само защото ще се съгласят на по-ниски заплати. За каква държава на духа можем да говорим при това положение? Живеем по-скоро в държавата на безогледната надпревара за по-големи печалби.     –  За логично, логично е, но не е съвсем вярно. Идеализирането на времето на Живков е резултат от огромното разочарование на значителна част от българите от резултатите на прехода. Особено при интелигенцията и образованата средна класа – това са социалните групи, които най-живо се интересуват от културния облик на страната и от качеството на духовния живот в нея. А едва ли трябва да убеждавам някого, че т.нар. пазарна икономика, наложена в годините на прехода като основен разпоредител не само в икономиката, но и в цялото общество, удари много тежко културните институции – кина, театри, книжарници, галерии, оркестри, опери. Една след друга те фалираха или едва кретаха, докато в края на краищата тръгнаха по пътя на „комерсиализацията“, за да се спасят. Сега пак имаме културни институции, но в тях толкова широко навлезе бизнеса, така се подчиниха на масовия вкус за сметка на „високата“ култура, че трудно изпълняват истинските си функции – да възпитават в духовни цености. Ярък пример за тази еволюция ни дава театърът, който все повече прилича на забавление, а не на носител на послания, какъвто беше. Достатъчно е да си спомним знакови постановки от миналото като „Човекоядката“ на Иван Радоев или „Последната нощ на Сократ“ на Стефан Цанев, за популярността на пиесата „Образ и подобие“ на Йордан Радичков (макар и само публикувана), за да стане ясно за какво става дума. Тогава търсехме скрит политически смисъл във всеки текст, а днес търсим просто мисъл и често не я намираме. Но дали можем да говорим за златен век при Живков, когато цензурата беше навсякъде? Едва ли. Това, което липсва днес, е материалната сигурност на творците, за да могат да мислят не само как да се харесат на публиката, а и какво ще оставят за бъдещето.     – Този въпрос може да получи кратък и дълъг отговор. Ако предпочета краткия, както приляга на вестник, ще кажа: Преход от държавен социализъм от съветски тип към първоначален капитализъм, характеризиращ се с криминално натрупване на капитал, безогледна експлоатация и дива конкуренция. Надеждата ми е в това, че този първоначален период завършва и можем да се надяваме на очовечаване на нашия капитализъм по подобие на западноевропейския. Но при всички случаи ще си остане капитализъм.     – Отговорът да голяма степен се съдържа във въпроса – разбира се, че не можем, защото тази политическа класа се провали напълно, а както ни показват никнещите като гъби след дъжд непрекъснати скандали – и зрелищно. Откровено казано, не вярвам, че можем да накараме тези хора да заработят за националното оцеляване, защото вече са добили рутина в използването на властта за лични цели и дори не разбират защо хората са възмутени. Бих предложила всеобхватна операция „чисти ръце“, ако бях сигурна, че ще помогне. Но зависимостта на съдебната ни система от силните на дена е такава, че надеждите са малко. Достатъчно е само едно свидетелство: възгласът на адвоката на Десислава Иванчева, че ако бяха убили Ваклин, вероятно щяха да им дадат по-малки присъди. То показва за какво става дума: за пълно господство на мафията. За мен основният проблем е общественият морал. Ако не започнем да възстановяваме моралните устои на обществото, нищо добро не ни чака. И не можем да очакваме моралното оздравяване да започне отгоре. То трябва да започне отдолу, от възпитанието на децата – ако от малки ги научим какво е редно и какво не, има надежда за бъдещето на обществото ни.     – Даже не мисля, че държавата следва някаква съзнателна политика по отношение на селата и малките градове. Всичко е подчинено на политическия интерес, зад който се крие финансовият. Ето тук може да се даде за пример политиката от епохата на социализма – например програмата „Странджа – Сакар“. При всичките си неуспехи, тя поне се опита да съживи тази погранична област и да ангажира младите. От такива действия имаме нужда днес, но за тях е необходим държавен ангажимент.     –  И този въпрос има ясен и еднозначен отговор. Няма как да ми хареса цензурата и влагането на преднамерени идеологически постановки в учебните програми, които са много далеч от реалния исторически процес. Подобно нещо помним отпреди 1989 г. и след като тогава се борихме срещу него, няма как сега да си мълчим. Става дума за постановки, с които политици се опитват да пренапишат историята на Българското възраждане, на Третото българско царство, на социалистическата епоха и на прехода. Най-схематично нещата изглеждат така: за османското владичество и за царството да се смекчат, за социализма да се ожесточат, а за прехода – да се говори само хубаво. Това не само не отговаря на реалностите, но и създава погрешна представа у младите хора за миналото, което може да има последици в настоящето.     – Недостатъците на висшето образование са като в цялото ни общество – дълбока морална криза и комерсиализация. Не мисля, че със забрани можем да спрем младежите да заминават. Това може да стане само ако тук те получат перспективи за професионално и научно развитие. Защото почти никой не напуска родината си без болка в сърцето.     – Няма нищо лошо в това начинаещите учители да получават високи заплати, проблемът е в ниското заплащане на университетските преподаватели, което удря по престижа им. Но живеем в общество, където парите решават всичко, а образованието е подчинено на пазара . И ако има търсене на млади учители, а и много университетски преподаватели, икономическата сметка излиза така. Само че в тази сметка не влизат обществените ценности, които не бива да зависят от пазара. Докато финансови министри като Симеон Дянков и Владислав Горанов питат какви са пазарните печалби от науката, включително и от фундаменталната, ще съществуват и такива аномалии. Но подценяването на образованието, науката и културата никога не е завършвало добре за което и да било общество. Нашето няма да направи изключение. ––––––––– * Заглавието е на „24 май“   Интервю на Георги Асьов за в. „Минаха години“. Оригиналното заглавие е „Разочарованите от прехода идеализират времето на Тодор Живков“.", "date": "2019.05.14", "title": "Изчезна идеализмът, на който ни възпитаваха*"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395508-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Министърът на земеделието, храните и горите Румен Порожанов подаде оставка пред премиера Бойко Борисов. В мотивите за решението си Порожанов посочва, че не желае атаката срещу него да влияе на работата на правителството.     Оставката на министър Порожанов е приета от министър- председателя Бойко Борисов.  ", "date": "2019.05.14", "title": "Порожанов подаде оставка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395509-%D0%B1%D0%BE%D0%B3%D0%BE%D0%BC%D0%B8%D0%BB-%D0%B1%D0%BE%D0%BD%D0%B5%D0%B2,-%D0%B1%D0%B8%D0%B2%D1%88-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BC%D0%B2%D1%80-%D0%BA%D0%BE%D1%81%D1%82%D0%BE%D0%B2-%D0%B7%D0%B0%D0%B1%D1%80%D0%B0%D0%BD%D0%B8-%D1%81%D1%8A%D1%81-%D0%B7%D0%B0%D0%BA%D0%BE%D0%BD-%D0%B4%D0%B0-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0%D0%BC%D0%B5-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "През 1997 г. имаше обществена енергия и обществен кредит за операция ЧИСТИ РЪЦЕ.  Опитах, направих всичко възможно.  Главният прокурор беше адвокат на мафията,  На софра решаваше кой да бъде окръжен прокурор.  В Кърджали, примерно. Заедно с Роко.  Бандитите кадруваха. Като сега.  СДС правеше избори, разчитайки на мафията.  Костов забрани със закон да наблюдаваме приватизацията.  Било полицейщина.  Съжалявам още веднъж! Не успях…  Направихме много неща за по-модерни технологии в криминалистиката. Като ДНК лаборатория и база данни, и Автоматизирана дактилоскопна система; Нулева толерантност към престъпността, махане на просяците и миячите на стъкла по кръстовищата, Стратегията за отворения прозорец…    Къде по-успешно, къде не толкова.  В последно време тези понятия се преоткриват от някои с къса памет и недостатъчно образование.  И за журналистите важи.  Спряхме рекета – този бич за дребния бизнес. И не само. Започнахме с най-простото:  Махнахме маркерите на рекетьорите по търговските обекти и им разрушихме картата на “бизнеса”. Всичко изброено е през яростната ирония и съпротива на медиите.  Медиите не ни помагаха срещу мутрите.  Същото правят и сега. Помагат на същите тези мутри, но те вече са на власт.  Но ние продължихме.  Първа стъпка: Кой знае защо наречена “Комар”.  Свалихме мутрите от крадените скъпи коли.  И им завряхме носа в прахта, защото се бяха взели за държава. Прокуратурата им върна колите, които бяха крадени, защото не сме ги съхранявали добре. За удоволствие на журналистките, любовници на мутрите. Които сега по Нова и БТВ се правят на разследващи.  Но никой вече не смееше да се появи с кортеж от скъпи коли и да наглее на улицата.  Все пак в нещо успяхме.  Успяхме да махнем визите. И това беше работа на МВР.  Решението беше взето от вътрешните министри в ЕС.  Благодарение на конкретни резултати.  Сега виждам, че гласовити търтеи от външно министерство, които тогава даже не знаеха какво се прави за визите, си приписват заслуги.  Като Тафров, например.  Надка го направи преди това, написвайки в книга, че била с бяла риза. Като Шибил преди разстрел. Така ги склонила.  Такава обида за стотиците служители на МВР, които свършиха работа…!  Българските “дипломати” в Брюксел пращаха бус за кремвирши до Люксембург всяка седмица. И после се редяха на опашка.  За по-евтино. Нещастници!  Това беше участието им в преговорите за визите.  Омерзен съм от гласовитите “дипломати”, но призовавам десномислещи, които участваха активно тогава, да се включат.  Владо Шопов от “Редута”., няма да те тагвам, но е обидно да си мълчиш заради Тафров.  Взех те от висшето училище в Лондон и те направих представител на МВР в Брюксел.  Надя Димитрова – съпруга на Константин Димитров, доскорошен посланик в Лондон, която беше шеф на международния отдел на МВР – тя има огромен принос.  Просто трябваше да я слушам, защото съветите ѝ бяха безценни.  Това са ценните хора за визите, а не Тафрофци, Надки и пр.  И, разбира се, всички останали, които изпълниха онези 56 критерия по Будапещенския процес, благодарение на които паднаха визите.  Няма да позволя мърди от външно да си приписват заслуги!  Нямат никакви. Напротив!  ", "date": "2019.05.14", "title": "Богомил Бонев, бивш министър на МВР: Костов забрани със закон да наблюдаваме приватизацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395510-151-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%B2%D0%B0%D0%B7%D0%BE%D0%B2", "text": "Владимир Минчев Вазов ръководи българските части по времето на успешната отбранителна операция при Дойран през Първата световна война. Владимир Вазов е роден на 14 май 1868 г. Сопот, в семейството на Минчо Вазов и Съба Хаджиниколова. Неговите братя са Иван Вазов, генерал Георги Вазов и политикът Борис Вазов. По времето на Руско-турската освободителна война частите на генерал-лейтенант Гурко стигат до Сопот, но след това се оттеглят и Сопот е опожарен. Част от населението напуска града; по това време е убит Минчо Вазов. Децата и жените в семейство Вазови заминават за Пловдив. Но Владимир, майка му и баба му са заловени от турците и изпратени на заточение в Араповския манастир край Асеновград.     След Освобождението Владимир и майка му се преместват в Стара Загора, където се е установил като лекар по-големият му брат Кирил. Там бъдещият военачалник завършва трети клас – днешният седми, след това заминава за Пловдив. В Пловдивската гимназия Владимир Вазов завършва четвърти и пети клас – днешните осми и девети клас. Когато през септември 1885 г. е обявено Съединението, а по-късно избухва Сръбско-българската война, Владимир, който е на 17 години, се явява пред наборната комисия, но тя отхвърля желанието му да замине на фронта поради малката му възраст и поради факта, че четирима от братята му вече са записани в редовете на войската. След като завършва успешно гимназията, Владимир се явява и успешно взема изпита във Военното училище в София. На 14 януари юнкер В. Вазов влиза в първия специален клас в училището. Той се обучава 15 месеца и на 27 април 1887 г. старши портупей юнкер Вазов завършва осмия випуск и е произведен в чин подпоручик. Той е четвърти по успех, което му дава правото да избира оръжието си и гарнизона, в който да служи. След като е произведен, Вазов е зачислен във втори артилерийски полк в Шумен. През май 1890 г. Владимир Вазов е произведен в чин поручик. През 1891 г. той командва новосформираната в полка планинска полубатарея. През 1893 г. Вазов и майор Калин Найденов са командировани в заводите Круп, в Есен, Германия, за купуване на германски оръжия. По това време се поставя началото на планинската артилерия в българската армия; за целта са сформирани две планински батареи, едната от които е поверена на поручик Вазов. През 1894 г. Вазов е произведен в чин капитан; след това е приведен като старши офицер в батарея в четвърто артилерийско отделение в София. През следващите години Вазов служи като командир на първа батарея в четвърти артилерийски полк, началник на отдел в същия полк, като стига до длъжността командир на бригада. В периода 1902 г. – 1903 г.Вазов е командирован в Стрелковата артилерийска школа в Царское село в Русия.  През 1904 г. той е избран за член на специалната комисия, която прави опити в Германия и Франция; през 1905 г. завършва курс за обучение по стрелба във Франция. На 31 декември 1906 г. е произведен в чин подполковник. На 17 февруари 1906 г. със заповед на военния министър генерал Михаил Савов е създадена специалната Артилерийска школа; Вазов е назначен за помощник-началник. През 1907 г. той заема длъжността началник на строево-домакинското отделение в Артилерийската инспекция; през 1909 г. е приведен за командир на артилерийско отделение в четвърти артилерийски полк; през есента на 1910 г. е преместен в пети артилерийско полк като командир на артилерийско отделение, по-късно е повишен в длъжност помощник-командир на полк. През 1912 г. Вазов е произведен в чин полковник. По времето на Балканската война полковник Вазов командва четвърти скорострелен артилерийски полк в Първа пехотна софийска дивизия. На 5 октомври Фердинанд с манифест обявява войната с Турция и под командването на Вазов са приведени 21 офицери и 1168 подофицери и войници. На 9 октомври частите му участват в боевете при Гечкенли, в които българите удържат победа въпреки превъзхождащия ги противник. На 17 и 18 октомври Вазов участва в боевете при Люлебургас, а на 4 и 5 ноември – в щурма на Чаталджанската позиция. По времето на Междусъюзническата войска Вазов отново като командир на четвърти скорострелен артилерийски полк участва в боевете между Цариброд и Пирот. Най-големите успехи на Вазов са по времето на Първата световна война. В началото на войната той е назначен за командир на Пета артилерийска бригада, с която участва в битката при Завоя на Черна. През март 1917 г. е назначен за командир на Девета пехотна плевенска дивизия, която е част от Първа армия. Дивизията под командването на генерал-майор Стефан Нерезов заема участъка от река Вардар на изток до Дойранското езеро. Под ръководството на Вазов се създава дълбокоешелониран район за отбрана. Благодарение на големите си познания по фортификация той отдава голямо значение за укрепването на позицията. За четири дни – от 22 април до 26 април 1917 г., 86 тежки и 74 полеви оръдия изстрелват над 100 хиляди снаряда. Врагът дава над 1000 жертви и много пленници. След атаките през май само 34-ти Троянски пехотен полк ликвидира над 2 хиляди вражески войници и 40 офицери. През май 1917 г. Вазов е произведен в чин генерал-майор. През лятото на 1918 г. Дойранският укрепен район е съставен от четири разположени в дълбочина позиции и е укрепен още по-добре поради факта, че преодоляването му открива най-прекия възможен път към долината на река Вардар, която е изключително важна стратегическа позиция. Боевете на 16,17 и 18 септември 1918 г. са известни в българската история като Дойранската епопея. Срещу българските части воюват три английски, две френски дивизии, една гръцка тежка артилерийска бригада и един гръцки конен полк. Противникът превъзхожда български части многократно. Започва и газова атака. Генерал Вазов казва на българските офицери и войници: На 16 септември генералът обхожда позицията за последни наставления преди епичната битка. На следващия противникът започва интензивна артилерийска подготовка, която на 17 септември преминава в подготовката за атака. На следващия ден артилерията изстрелва снаряди с бойни отровни вещества. След ожесточените боеве противникът е отблъснат и дава над 10 хиляди жертви. На 29 септември 1918 г. идва Солунското примирие, армията е демобилизирана и генерал Вазов е назначен за началник на Плевенската Девета дивизионна област в Пловдив. През следващите години заема различни длъжности в Министерството на войната. На 24 февруари 1920 г. Вазов е произведен в чин генерал-лейтенант, преминава в запаса и става председател на Съюза на запасните офицери. През октомври 1922 г. с група офицери генералът основава опозиционното формирование Български народен съюз „Кубрат“, за противопоставяне на следвоенните революционни заплахи, политическата криза, за съпротива срещу режима на Стамболийски и борба с комунистическото движение. Съюзът съществува до 9 юни 1923 г., след което се легализира и участва в Народния сговор и потушаването на Септемврийското въстание. През октомври 1923 г. Вазов е избран в ръководството на комитета „Народна признателност“, чиято цел е помощ на жертвите на „комунистическия метеж“. През 1926 г. е кмет на София. По времето на управлението му е реорганизирана пожарната, изградени са рилският и витошкият водопровод, разширена е електрификацията, усъвършенстван е градският транспорт. През 1936 г. английски ветерани канят своя най-достоен противник на бойното поле. Вазов е поканен в Англия да присъства на конгреса на организацията Британски легион, който чества победата на имперската армия през Първата световна война. Посрещат го с най-големи почести. На гара „Виктория“ в Лондон българският офицер е посрещнат от кмета на града, настаняват го в замъка на лорд Харболи, където е отсядал Наполеон Бонапарт. Когато той минава, е строен почетен легион със знамена. Генерал Хамилтън, който придружава Вазов, командва: „За почест, мирно!“ На парада участват 3 хиляди военни и 200 бойни знамена. Когато се явява делегацията с българския генерал, лорд Милн заповядва: Председателят на Британския легион майор Готли го представя с думите: Генерал-лейтенант Владимир Вазов изкарва последните дни от живота си в село Рибарица. Умира на 20 май 1945 г. Вазов е женен за Мара Горанова. В семейството се раждат трима синове – Георги – химик, изпратен в концлагера на мина „Бобовдол“, Иван – адвокат, който е изселен със семейството си и възрастната си майка, и третият е кръстен на баща си – Владимир; той продължава офицерската професия, кавалер е на ордена „За храброст“ от боя при Стражин, осъден от Народния съд на десет години затвор. Вълко Червенков го помилва и освобождава през декември 1950 г. В ПОВЕСТТА „АНГЕЛИ НАД ДОЙРАН“ НА ПЛАМЕН ГРИГОРОВ ДОЙРАНСКАТА ЕПОПЕЯ Е ПРЕДСТАВЕНА ПО ЕДИН УНИКАЛЕН ХУДОЖЕСТВЕН НАЧИН          ", "date": "2019.05.14", "title": "151 години от рождението на генерал Владимир Вазов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395511-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD-%D0%BA%D0%B0%D1%83%D0%B7%D0%B0%D1%82%D0%B0-%D0%BD%D0%B0-%D0%B4%D0%BF%D1%81-%D0%B5-%D1%82%D0%B2%D1%8A%D1%80%D0%B4%D0%B5-%D0%B3%D0%BE%D0%BB%D1%8F%D0%BC%D0%B0,-%D0%B7%D0%B0-%D0%B4%D0%B0-%D1%81%D0%B8-%D0%BF%D0%BE%D0%B7%D0%B2%D0%BE%D0%BB%D0%B8%D0%BC-%D0%BB%D1%83%D0%BA%D1%81%D0%B0-%D0%B4%D0%B0-%D1%81%D0%B5-%D0%B1%D0%BE%D1%80%D0%B8%D0%BC-%D0%BF%D0%BE%D0%BC%D0%B5%D0%B6%D0%B4%D1%83-%D1%81%D0%B8", "text": "Каузата на ДПС е твърде голяма, за да си позволим лукса да се борим помежду си и да спъваме развитието на младите хора да живеят по-свободни в един по-добър свят, който те имат куража да изградят за себе си. Този избор на визия за развитие е техен.     Това казва в свое лично обръщение към членовете и симпатизантите на ДПС почетният председател на партията д-р Ахмед Доган.   Две седмици преди изборите той призова партията си към    Дооган подчертава, че евроизборите   Доган специално изтъква, че ДПС винаги е залагало на младите и на бъдещето.   За първи път почетният председател се обръща към разочарованите и разсърдените, от които иска прошка  за допуснати грешки в близкото минало. Ето пълният текст на обръщението на д-р Доган, публикувано на сайта на Движението   Тези евроизбори за Европейски парламент са изключително важни за ДПС, защото трасират пътя за доброто ви представяне на следващите местни и парламентарни избори в България. Политическият код на ДПС се основава на постоянното подмладяване и непрекъснато движение към по-добри условия на живот с по-голяма свобода, отговорност и толерантност. От възникването си ДПС винаги е залагало на младостта и бъдещето.  Затова се обръщам към разсърдените и разочарованите: ако има допуснати грешки в близкото минало – Простете! Каузата на ДПС е твърде голяма, за да си позволим лукса да се борим помежду си и да спъваме развитието на младите хора да живеят по-свободни в един по-добър свят, който те имат куража да изградят за себе си. Този избор на визия за развитие е техен. И ако искаме да имаме европейски път на развитие, ние трябва да ги подкрепим и насърчим!  Пожелавам ви да постигнете пълна мобилизация и успехи, които да ви удовлетворят! Бъдете благословени!    ", "date": "2019.05.14", "title": "Ахмед Доган: Каузата на ДПС е твърде голяма, за да си позволим лукса да се борим помежду си!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395505-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%80%D0%B0%D1%81%D0%B8%D0%B2%D0%B8-%D0%B6%D0%B5%D0%BD%D0%B8,-%D0%B5%D0%B2%D1%82%D0%B8%D0%BD-%D0%B0%D0%BB%D0%BA%D0%BE%D1%85%D0%BE%D0%BB-%D0%B8-%D0%B4%D0%B5%D0%BD%D0%BE%D0%BD%D0%BE%D1%89%D0%B5%D0%BD-%D0%BA%D1%83%D0%BF%D0%BE%D0%BD", "text": "Красиви жени, евтин алкохол и денонощен купон: българското Черноморие се прочу като дестинация за изгодна парти-почивка. Ето какво пишат няколко чуждестранни издания:       Парти-почивка в България - с наближаването на летния сезон тази тема все по-често привлича вниманието на чуждестранните медии. Тук сме подбрали по-важното от няколко публикации. „Яките Златни пясъци\" - под това заглавие булевардният германски вестник „Билд\" публикува на сайта си поредица от видеорепортажи за „якия купон\", който тече в българския черноморски курорт. „Най-красивите жени на Европа разкриват своите тайни\" и „Лято, слънце, сангрия\" - с такива обещания изданието се обръща към потенциалните германски туристи. Вече от няколко години германските медии наричат Златни пясъци „новия Балерман\" - по аналогия с легендарния клуб в Майорка, който служи и като събирателно понятие за купона на този испански остров. Берлинският „Тагеспшигел\" тези дни определи „Златните\" като отдавна утвърден наследник на „Балерман\", а друг германски вестник, „Франкфуртер Алгемайне Зонтагсцайтунг”, публикува пътепис от 19-годишен младеж, който споделя своите непосредствени впечатления от българския курорт. \"Златни пясъци по нищо не отстъпват на Балерман\" Защо ли някому ще хрумне да отиде на почивка точно там? - риторично пита 19-годишният германец Бен Кьорте. И си отговаря: „Много е просто. След матурите исках си изкарам с приятели една хубава лятна парти-почивка. Важно беше да намерим най-изгодната оферта, която обаче въпреки това да ни предлага всичко полагащо се\".     На Бен и приятелите му бързо им става ясно, че онова, което търсят, са тъкмо Златни пясъци. Абитуриентите научават още, че българският курорт е новият „Балерман\" и че тъкмо натам се отправят мнозина техни връстници от Германия. Авторът на пътеписа добросъвестно разказва как са подбрали офертата и каква е била организацията на почивката им: „Трансфер от летището, осигурена храна и нещо, което за нас беше изключително важно - безплатен алкохол. Всичко това влизаше в офертата\". Бен Кьорте пише накратко и за Варна - град с международно летище и голямо пристанище, който някои дори наричали „тайната столица на България\". За Златни пясъци той обяснява: „По пътя дотам си принуден да прекосиш едни не толкова атрактивни предградия, очевидно изграждани по социалистически времена. Но когато те останат зад гърба ти и се озовеш на Златни пясъци, пред очите ти се разкрива една гледка, която много наподобява на двояко прочутата „Шинкенщрасе\" на Майорка. Казано с две думи: откъм клубове, купон, щандове за сувенири, туристически атракции и гастрономия Златни пясъци по нищо не отстъпват на „Балерман\". (…) Противно на очакванията ни и на рецензиите в интернет, според които плажът бил мръсен, а водата - пълна с боклуци, изхвърлени от многобройните туристи, ние се натъкнахме на един чист плаж и на кристално бистра вода. Но ако си търсите спокоен и не толкова претъпкан плаж, Златни пясъци определено не са за вас\", пише абитуриентът и описва един свой ден в българския курорт: „В зависимост от това как е протекла предишната вечер, човек се събужда сутринта или по обяд. Това се случва в някой от еднотипните хотелски комплекси, край които - в зависимост от местоположението им - обикновено вече се разнася силна музика, а на улицата тече бурен живот. Когато закусите (или пък обядвате, в зависимост от формата си), имате няколко избора. Много от парти-туристите прекарват деня си край хотелския басейн или пък се излежават на плажа директно пред хотела. Вечерта идва ред на купона, организиран от туроператора - партита, посещения в клубове и други мероприятия. Това е класическият кръговрат за всеки турист на Златни пясъци, който се повтаря всекидневно до края на почивката. Заедно с приятната среща с трилитрова бутилка бира.\"     В края на своите впечатления абитуриентът предупреждава, че всеки, който отива на Златни пясъци, трябва да е наясно с едно: „Освен вече изброените възможности, курортът не предлага почти нищо друго, а ваканционните му приоритети са ясно дефинирани: колкото е възможно по-евтин купон. Онези, които искат през почивката си да опознаят културната специфика или населението и неговия начин на живот, не бива да ходят на Златни пясъци. Защото, също като „Балерман\", този курорт е ориентиран преди всичко към парти-туристите и бързата печалба. С други думи: Златни пясъци осъществяват в пълна мяра своята главна цел, формулирана от медиите и от съответните власти в България. Също като на „Балерман\", тук човек може да си изкара типичната евтина парти-почивка\", пише абитуриентът Бен Кьорте във „Франкфуртер Алгемайне Зонтагсцайтунг”. \"Голи партита и пиянски изстъпления\" И други чуждестранни медии информират за възможностите за евтина почивка в България. Франс прес например цитира статистика, според която в България туристите плащат за храна и подслон 58% по-малко, отколкото в Германия. А британският „Дейли Мейл\" посочва, че за втора поредна година Слънчев бряг държи първото място в класацията за най-изгодна почивка. Тази класация оценява туристическа кошница с осем продукта, сред които храна за двама, напитки и слънчева козметика. Дневната ѝ цена в България е 36 паунда, а на Сейшелите - цели 182 паунда. Друг британски вестник, \"Сън\", също публикува обширна статия за Слънчев бряг, в която се казва, че хиляди любители на купона, които се интересуват от дроги, алкохол и проститутки, насочват поглед към този български курорт. Голи партита и пиянски изстъпления - това са само част от \"събитията\", с които булевардният вестник свързва Слънчев бряг. Миналата година 281 000 британци посетиха България, като много от тях заминаха директно за Слънчев бряг, пише вестникът, като пояснява, че в България вече се взимат мерки срещу разюздания парти-туризъм.", "date": "2019.05.14", "title": "В България: красиви жени, евтин алкохол и денонощен купон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395506-%D0%BD%D0%B5-%D1%81%D0%B0%D0%BC%D0%BE%D0%BE%D1%82%D0%B1%D1%80%D0%B0%D0%BD%D0%B0,-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B8%D1%81%D0%BA%D0%B0%D0%BC%D0%B5", "text": "Когато четат  , прегазил крадец-рецедивист, вероятно много хора ще заемат страната на фермера. Обяснимо е чувството за въздадена справедливост спрямо онзи, който неведнъж е нанасял вреди на същото стопанство, а съдебните наказания не са го възпрели от нова подигравка със закона. Само дето разликата между право и справедливост е, че правото е едно и възможно най-обективно, докато справедливостта в очите на всеки е различна. И за това си деяние фермерът почти по всяка вероятност ще бъде осъден, а мнозина ще се възмутят отново.     Ако не друго, този случай идва като перфектен пример за разразилия се миналата седмица дебат за допустимите граници на неизбежната отбрана и промените в Наказателния кодекс, които я засягат.  Факт е, че нито според сегашните, нито според предложените текстове този фермер би бил оправдан за действията си. Той съвсем целенасочено преследва с автомобила си, а след това блъска крадеца, оставяйки го на място. Това просто не е самоотбрана, не и по смисъла на закона. Това са действия, продиктувани от насъбран гняв и недоверие в системата, която не го е защитила. И сега той ще трябва да поеме отговорност за постъпката си. Това е и големият проблем зад промените в Наказателния кодекс. Нито един уважаван специалист юрист не се е изказал в тяхна подкрепа. Нещо повече - предишният председател на правната комисия в парламента и сегашен правосъден министър Данаил Кирилов, главният прокурор и Висшият съдебен съвет дори са се изказвали срещу тях. Промените, в този им вид поне, са лишени от особен смисъл в съдебната практика, където логиката е да се остави поле за тълкуване на всеки един казус от съда. Допълнително с това - сегашната рамка на закона до голяма степен защитава жертвите на нападения, когато те превишат пределите на допустимата отбрана (стига, разбира се, това да е оправдано). И все пак промените са горещо приветствани от мнозина.  Причината за това, както и за гнева на фермера от Болярино, е другаде и тя не опира до употребата на сила за самоотбрана и границата, която отделя допустимата от недопустимата. Тя се корени в цялостното недоверие към полицията, съда и цялата държава дори. Това е онази неприятна идея, че институциите у нас са безсилни да спрат дребната престъпност по малките населени места. Че дори и заловени, подобни крадци и насилници скоро след това отново излизат на свобода и продължават с набезите си, сякаш въобще не е имало нещо друго. А за жертвите на такива престъпления - дребни кражби, побои и дори понякога убийства, остава да трупат горчивина и гняв. И те искат справедливост - тежки закони, брутално прилагане и извършителите да страдат така, както те самите са страдали. И тук нещата са символни - хората искат да знаят, че този проблем е взет под внимание и по него се прави нещо. Какво обаче е това нещо... В един голям процент от тези случаи дори и драконови мерки, даващи пълна свобода у дома за самозащита (подобна на американската в това отношение), няма да помогнат, защото става въпрос за лица, които така или иначе нямат силата да се защитят сами - възрастни, болни и самотни хора. Затова и решението не е в промените на Наказателния кодекс, а в прилагането му. В повишаване на броя на полицаите по малките населени места, ограничаването на корупцията и на властовите чадъри върху отделни личности. Ако щете в организирането на повече публични акции срещу представители на такива дребни групи от крадци. Това, от което обществото има нужда, е знак, че полицията и съдът си вършат работата и вкарват \"лошите\" зад решетките, че ги има и работят. Има нужда не от разширяване на допустимата отбрана, а от това на първо време въобще да не става жертва на нападения. Трябва да се вземат реални и най-вече видими мерки срещу широката дребна престъпност.  Иначе нещата само ще продължат да се влошават, а един не малък дял от хората у нас ще продължат да таят горчивина и недоверие към институциите. А с това ще растат и подобни грозни инциденти като този от Болярино.  ", "date": "2019.05.14", "title": "Не самоотбрана, сигурност искаме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395500-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B8%D1%81%D0%B8%D0%B4%D0%BE%D1%80-%D1%85%D0%B8%D0%BE%D1%81%D0%BA%D0%B8", "text": "  През времето на император Декий (249–251 г.) Исидор бил насила взет във войската. От малък той бил християнин и прекарвал живота си пост, молитва и добри дела. Когато се узнало, че той е християнин, войводата го съветвал да се отрече от Христа и да принесе жертва на идолите. Исидор му отговорил:     - Макар и да убиеш тялото ми, над душата ми нямаш власт. Аз имам истинния и жив Бог Иисуса Христа, Който и сега живее в мене и след смъртта ми бъде с мене; и аз самият съм в Него и ще остана в Него, и няма да престана да изповядвам неговото свято име, докато духът ми е в тялото ми. Войводата наредил най-напред да бият Исидор с волски жили, а след това му отрязали езика. Но и без език Исидор чрез Божия Дух говорел и изповядвал името Христово. Между това войводата бил постигнат от Божие наказание и той изведнъж онемял, но при все това не се вразумил от това наказание. Той дал знак да отсекат главата на Исидор. Това станало в 251 година.", "date": "2019.05.14", "title": "Св. мъченик Исидор Хиоски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395501-14-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1027 г.  - Анри I е коронясан за крал на Франция.     1610 г.  - Анри IV е убит и на трона застава 9-годишният му син Луи XIII.     1643 г.  - Четиригодишният Луи XIV става крал на Франция след смъртта на баща си - Луи XIII.     1871 г.  - Свиква се Третият църковно-народен събор, по време на който се изработва устав за управление на Българската православна църква.     1899 г.  - Основан е уругвайският футболен тим Насионал Монтевидео.     1925 г.  - Гео Милев е осъден на една година тъмничен затвор, глоба от 20 000 лева и лишаване от граждански и политически права за 2 години.     1928 г.  - Образувана е Самарската област.     1931 г.  - След едномесечна правителствена криза е сформиран коалиционен кабинет на Демократическия сговор и Националлибералната партия, като министър-председател на България остава Андрей Ляпчев.     1948 г.  - Израел се обявява за независима държава и избира временно правителство. Непосредствено след това страната е нападната от съседните арабски страни, с което започва Арабско-израелската война (1948).     1955 г.  - България заедно с Албания, ГДР, Полша, Румъния, СССР, Унгария и Чехословакия участва в създаването на Военно-политическата организация на Варшавския договор.     1972 г.  - В Литва Ромас Каланта се самозапалва на публично място в знак на протест срещу потисничеството от страна на съветското правителство.     1973 г.  - Изстреляна е първата американска космическа станция - Скайлаб.     2003 г.  - Самоубийствена атака на жена-камикадзе в Чечня отнема живота на 18 души.     2010 г.  - Открит е стадиона Авива Стейдиъм в Дъблин, Ирландия.  ", "date": "2019.05.14", "title": "14 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395502-%D0%B1%D0%B8%D0%B2%D0%B0-%D0%BB%D0%B8-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D1%80%D0%B0%D0%B4%D0%B5%D0%B2%D0%B0-%D0%B4%D0%B0-%D0%BF%D0%B8%D1%88%D0%B5-%D1%82%D0%B0%D0%BA%D0%B8%D0%B2%D0%B0-%D0%BD%D0%B5%D1%89%D0%B0", "text": "Десислава Радева, съпругата на българския президент, е гневна на Луфтханза. \"Lufthansa never again!\", написа тя във Фейсбук и завърши с многозначителното \"Дойчланд, Дойчланд, убер алес\". Редно ли е да пише такива неща?         Десислава, съпругата на президента Румен Радев, се ядосва във Фейсбук на германския авиопревозвач Луфтханза заради отменен полет от Франкфурт за Валенсия, където трябвало да участва в събора на български фолклорни групи „На мегдана на другата България\". Раздразнението ѝ е разбираемо. Но заканата ѝ никога повече да не използва услугите на компанията, както и цитатът (впрочем, с малка грешка) „Дойчланд, Дойчланд, убер алес\" са леко странни за една съпруга на държавен глава. \"Откраднахте много офицери от моите ВВС\" Нека да припомним, че Луфтханза е сериозен инвеститор в България. По време на посещението на германския държавен глава Франк-Валтер Щайнмайер в България президентът Румен Радев също имаше кратък диалог с представител на концерна. На икономическата Кръгла маса в София Йоханес Бусман, шеф на „Луфтханза Техник АД\", говори с много комплименти за работата на фирмата в България.      „Ние продължаваме да растем. Радваме се, че в България намерихме родина.\" Наред с добрия опит на фирмата си в България, той спомена и нуждата от висококвалифицирани специалисти по въздушна сигурност. Тук българският президент Румен Радев се пошегува, и то на немски език: „Откраднахте много офицери от моите ВВС\". Лоши последици няма да има, но редно ли е? Шегата на господин Радев няма да се отрази отрицателно на отношенията с германския инвеститор. Същото важи и за гневния пост на г-жа Радева, още повече, че като пътник тя има право да се ядосва. Но бива ли като съпруга на държавния глава да критикува поименно определена фирма, че и да прехвърля вината на тази фирма върху цяла Германия?    ", "date": "2019.05.14", "title": "Бива ли Десислава Радева да пише такива неща?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395503-%D0%B7%D0%B0%D1%89%D0%BE-%D0%B1%D0%B5%D1%88%D0%B5-%D1%82%D0%B0%D0%B7%D0%B8-%D0%B3%D1%8E%D1%80%D1%83%D0%BB%D1%82%D0%B8%D1%8F-%D0%BE%D0%BA%D0%BE%D0%BB%D0%BE-%D0%B8%D0%B7%D1%83%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%81%D0%BA%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Едно изказване на турския посланик Хасан Улусой предизвика в България буря от възмущение. В крайна сметка се оказа, че Улусой не е казал точно това, което някои са чули.  Но въпреки това: защо беше цялата тази гюрултия?         На 26 октомври 1999 в небето над Източните Родопи полетяха десетки бели гълъби, а хората, придошли от Кърджали, Ардино и околните села, посрещнаха с бурни ръкопляскания турския премиер Бюлент Еджевит, пристигнал заедно с българския си колега Иван Костов за първата копка на хидроенергийната каскада „Горна Арда“. Каскадата така и не се реализира, но 20 години по-късно турските инвестиции в България вече надхвърлят 2 милиарда долара в рамките на общо 38 бизнес проекта. Няколко думи  -  и бурята след тях На откриване в Кърджали на (пред)последния от тези проекти няколко изречения от приветствието на турския посланик Хасан Улусой предизвикаха мексиканска вълна от единия до другия край на политическия спектър. Препоръката му българите да учат турски език, за да има повече турски инвестиции, доведе до буря от недоволство през уикенда, а днес посланикът бе поканен в МВнР, за да даде обяснение за думите си. От своя страна турското посолство разпространи изявление, в което изрази разочарованието си от факта, че думите на Улусой са били разбрани погрешно. За да го докажат, от посолството публикуваха текста на речта му, в която той между другото казва: „Накрая бих искал да изкажа и едно общо желание на турските фирми, които инвестират в България. (...) Те искат да наемат български граждани, които освен български владеят и турски език. В тази връзка смятам, че колкото е по-голям броят на българските граждани, които редом с български владеят и правилен устен и писмен турски език, толкова повече това ще насърчи турските инвестиции в страната. Пожелавам усилията на българските власти за надлежното изучаване на турски език от страна на българските граждани и най-вече на сънародниците ни да продължат и бих искал да подчертая, че сме готови на сътрудничество в тази насока“. Макар че в речта на посланик Улусой не се говори за задължително изучаване на турски език, минути след нея раздразнение демонстрира премиерът Борисов, който също присъства на събитието и очевидно под влиянието на папската визита дори определи инвестицията като „мост между християни и мюсюлмани“. „Да кажеш на една държава задължително да изучава език, при положение, че ние сме се произнесли в парламента ясно и точно…“, заяви премиерът и подчерта, че който иска, може да учи турски език. И че не е работа на посланика да дава такива съвети. Мигновено последваха още реакции: лидерът на БСП Корнелия Нинова определи изявлението като „намеса във вътрешните работи на България“, а президентът Румен Радев заяви, че „всеки опит за намеса отвън в българската образователна система, в българското семейство, за нашата история, за нашия език, за това как да възпитаваме децата си, трябва да бъде пресичан решително и безкомпромисно”. В същата тоналност бяха и изявленията на вицепремиера Красимир Каракачанов и водача на листата на ВМРО за евроизборите Ангел Джамбазки, който дори стигна до фортисимо, настоявайки всички кандидати за евродепутати да декларират, че няма да подкрепят членство на Турция в ЕС. Но дори да не е говорил за „задължително“ изучаване на турски език, защо изобщо турският дипломат повдига този въпрос, след като е наясно какви реакции ще предизвика в България? Предвид инвестиционната активност от турска страна изявлението буди недоумение - защото сред факторите за тези инвестиции са и българските турци, най-голяма етническа група след българите. Потвърждават го данните за турските инвестиции на Балканите - ако в България са за 2 милиарда долара, а в Албания възлизат на 2,5 милиарда, в Гърция преките турски инвестиции са само за 500 милиона долара.     В България повечето предприятия, изградени с турски вложения, са в региони с компактни групи български турци. Но не само това е причината - роля играе и близостта до суровинни находища, както и фактът, че се купуват стари производства. Четирите предприятия на „Теклас“ са в Кърджали, друго се прави в Крумовград, предвиден е завод и край Враца, а работещите са общо 2 550 човека. В Търговище, Шумен и Нови пазар работят „Шишеджам“, „Алкомет“, „Акгюн Керамик“ и „Енпай“, като освен това производствени мощности, предимно за компоненти от автомобилостроенето, са изградени в районите на Пловдив, Димитровград и Стара Загора. Езикът на парите Въпреки рекламния слоган на няколко правителства за „евтин труд и ниски данъци“, в периода 2008-2018 преките чуждестранни инвестиции в България силно са намалели. Но това едва ли може да се нареди сред сериозните основания за изучаване на турски език - в международните компании на българския пазар работният език е английски, а това едва ли е пречка за турския бизнес, който изнася над 50% от продукцията си на пазарите в Европа. А що се отнася до българските политици - вместо да разпалват антитурски настроения, те би следвало да се заемат с по-отговорни дейности. Чуждестранните инвестиции са елемент от националната сигурност и в много държави от ЕС, но не и в България, са разработени механизми за оценка на възможните рискове от преките чуждестранни инвестиции. Такъв скрининг определено би бил от полза с оглед на факта, че предстои най-голямата сделка за България - концесията на летище София за 3,9 милиарда евро без ДДС за срок от 35 години. При отварянето на офертите се оказа, че най-висока цена предлага френско-турски консорциум. Но никой от управляващите не говори за „филтър“ за инвеститори. Изглежда, че с изявлението си за изучаването на турски език посланик Улусой просто хвърли димка - защото кризата в турската икономика е всъщност най-големият катализатор за ръста на инвестициите от южната ни съседка. Така както кризата в Гърция доведе до пререгистрация на гръцки фирми в България. Всички разбират езика на парите, а чуждите езици са просто бонус.  ", "date": "2019.05.14", "title": "Защо беше тази гюрултия около изучаването на турски в България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395504-%D0%B1%D1%8A%D0%BB%D0%B3%D0%B0%D1%80%D0%B8-%D0%B8-%D1%80%D1%83%D0%BC%D1%8A%D0%BD%D1%86%D0%B8-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%BD%D0%BE%D0%B2-%D0%BF%D0%BE%D1%8F%D1%81-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0", "text": "В един средноголям германски град са разтревожени заради прилива на български и румънски мигранти. Местни хора се оплакват от хигиенните навици на новодошлите и се опасяват от още  по-голям приток след Брекзита.       Българските и румънските граждани, заселващи се в германския град Хаген, на няколко пъти попадат в полезрението на медиите. Според „Дойчландфунк\", те са вече близо 5000. За един град със 190-хилядно население това не е малко. А тези мигранти се заселват главно в един хагенски квартал, който местните наричат „пояс на бедността\". \", а децата им често пъти не са записани на детска градина и не ходят редовно на училище. Габриеле Шванке, която в общината отговаря за жилищното настаняване на мигрантите, разказва пред „Дойчландфунк\": Експлозивен проблем за един град, който не разполага с много пари „Тъжно е, но понякога във вестниците ще прочетеш, че ромските деца ходят по нужда в къщичките на площадките за игри. Това е вярно. Само че във вестника не пише, че в техните жилища отдавна няма вода, макар наемателите да са си платили (…) И веднага трябва да се запитаме дали е редно да повтаряме „ромите не са по чистотата\", или трябва да признаем, че те правят това, което би направил всеки друг в тяхното положение“. В репортажа на радиото става дума и за възрастен човек, който доброволно участва в почистването на едно площадче в проблемния квартал.  , казва той пред радиото. Репортерът на медията е разговарял и с Райнхард Голдбах, друг представител на общината, който добре познава проблемите. Голдбах осъзнава експлозивния заряд на този проблем, защото знае още, че градът финансово не е добре, че липсват милиони за детски градини и училища. А мигрантите допълнително усложняват нещата. Сега в града се тревожат, че след Брекзита от Великобритания към Хаген ще поемат още българи и румънци, пишат два регионални вестника. Смята се, че ще се завърнат онези хора, които вече прекарали известно време в Хаген, но в периода 2016-2017 година са заминали за Обединеното кралство. И че ще дойдат нови, които обикновено се насочват именно към градове, където вече има солидни техни общности.   А след Брекзита - още по-голям наплив на българи и румънци?     Общинските власти официално не споделят тези опасения, но представители на администрацията неофициално ги потвърждават пред журналисти от вестник „Вестфаленпост\". Вестникът припомня, че във Великобритания живеят около 400 000 граждани на двете балкански държави. Какво ще стане с тях след Брекзита? В отговор на този въпрос говорителят на министерството за Брекзита Сам Кокс казва пред германския вестник, че всички граждани на ЕС, които в деня на излизането на Великобритания от ЕС живеят на нейна територия, ще получат право на престой – независимо от това дали Лондон е сключил договор с ЕС. Германското правителство информира вестника, че не разполага със сведения за плановете на тези мигранти след Брекзита. Същият отговор идва и от Министерството на интеграцията в Северен Рейн-Вестфалия. А говорителка на Еврокомисията казва: „Ситуацията с Брекзита е неясна, затова нека не спекулираме.\" Въпреки това общинските власти в Хаген се тревожат. Още повече, че засега никой не може да им отговори дали ще получат допълнителни средства от Берлин или от Брюксел, ако обратната миграция на българи и румънци от Великобритания им наложи допълнителни разходи.  ", "date": "2019.05.14", "title": "Българи и румънци създават нов \"пояс на бедността\""}
{"url": "http://www.classa.bg/%D1%81%D0%B2%D1%8F%D1%82/item/395497-%D0%BF%D0%BE%D0%B2%D0%B5%D1%87%D0%B5%D1%82%D0%BE-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%B0-%D0%B7%D0%B0-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0", "text": "Според резултатите от социологическо проучване, проведено от Държавния институт на Националната асоциация на Република Корея, следва, че повече от половината южнокорейски граждани подкрепят продължаването на диалога и стремежа за намиране на компромис с КНДР. За продължаване на диалога и търсене на компромис с КНДР са 51,4% от анкетираните 1000 респонденти от Южна Корея. Така броят на поддръжниците на сближаването с Пхенян сред южнокорейските граждани за първи път в историята надвишава броя на опонентите. В същото време 72,4% от респондентите са убедени, че КНДР никога няма да се откаже от ядрената си програма и няма да се стигне до пълно ядрено разоръжаване. 65,6% са убедени в необходимостта от обединяване на двете корейски държави, разделени от войната от 1950-1953 г., което е с 8% повече от 2017 г.     Институтът за национално обединение отбелязва, че промените в нагласите на гражданите се дължат на активната политика на правителството и на южнокорейския президент Мун Джей-ин, насочени към обединяване и нормализиране на отношенията с КНДР. Проучването е проведено от 5 до 25 април. Статистическата грешка при обработката на данните е 3.1%. По-рано бившият ръководител на Пентагона Робърт Гейтс заяви, че е малко вероятно властите на Северна Корея да се откажат от ядрените оръжия, от които страната се нуждае за оцеляване. Лидерът на КНДР Ким Чен-ун преди преговорите с американския президент Доналд Тръмп обяви прекратяването на ракетните и ядрените изпитания. Въпреки това, срещата на високо равнище през февруари между лидерите на САЩ и КНДР в Ханой свърши напразно, тъй като Тръмп се опита да убеди Ким Чен-ун да предаде на САЩ ядрените си оръжия.   Превод: В.Сергеев ", "date": "2019.05.14", "title": "Повечето жители на Южна Корея са за сближаване със Северна"}
{"url": "http://www.classa.bg/%D1%81%D0%B2%D1%8F%D1%82/item/395498-%D1%82%D1%80%D1%8A%D0%BC%D0%BF-%D0%BD%D0%B0-%D0%B3%D0%BE%D0%BB%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D1%8F", "text": "Тръмп скъса с дългогодишен международен консенсус на 25 март, когато призна претенцията на Израел за суверенитет над частта от Голанските възвишения, която е окупирана през Шестдневната война през 1967 година     Израелският премиер Бенямин Нетаняху каза, че е избрано мястото за обещаното ново селище на името на президента на САЩ Доналд Тръмп, съобщава БГНЕС. \"Обещах, че ще създадем общност на името на президента Тръмп\", каза Нетаняху в началото на седмичното заседание на кабинета. \"Бих искал да ви информирам, че вече сме избрали място на Голанските възвишения, където ще бъде създадена тази нова общност, и ние започнахме процеса\", добави той. Нетаняху обеща подобен ход миналия месец, като оцени признанието на Тръмп за претенциите на Израел за суверенитет над част от стратегическото плато. Тръмп скъса с дългогодишен международен консенсус на 25 март, когато призна претенцията на Израел за суверенитет над частта от Голанските възвишения, която е окупирана през Шестдневната война през 1967 година. През декември 2017 г.  американският президент каза, че Вашингтон ще признае оспорваният като статут Йерусалим за столица на Израел, което предизвиква възмущение сред палестинците, които претендират за анексирания от Израел Източен Йерусалим като столица на собствената си бъдеща държава. Американското посолство е преместено от Тел Авив в Йерусалим и е открито на 14 май 2018 година. Нетаняху каза, че ще представи планът за новото селище на кабинета, когато новото правителство встъпи в длъжност след предсрочните парламентарни избори миналия месец. Нетаняху провежда срещи с ръководителите на партиите, които се очаква да се присъединят към неговата коалиция. До края на май той трябва да сформира коалиция.    ", "date": "2019.05.14", "title": "Тръмп на Голанските възвишения"}
{"url": "http://www.classa.bg/%D1%81%D0%B2%D1%8F%D1%82/item/395499-%D0%BA%D0%BE%D0%B3%D0%B0%D1%82%D0%BE-%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0%D1%85%D0%B0-%D0%BD%D0%B0%D1%86%D0%B8%D1%81%D1%82%D0%BA%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8", "text": "През октомври 1946 в Нюрнберг са били изпълнени смъртните присъди на основните обвиняеми в Нюрнбергския процес. На бесилото увисват 11 нацистки военнопрестъпници. Смъртта на някои от тях е била особено мъчителна.         На 30 септември и 1 октомври 1946 година са произнесени  срещу 12 от тях (Борман е осъден задочно) присъдата гласи: смърт чрез обесване. Половин месец по-късно - през нощта на 16 октомври - те са изпълнени: на бесилото увисват 11 души. Дванадесетият осъден - Херман Гьоринг - се самоубива само три часа преди изпълнението на присъдата, поглъщайки капсула с цианкалий. И до днес не е ясно кой точно е успял да внесе отровата в строго охранявания затвор. Останалите 11 осъдени на смърт са екзекутирани в бившата спортна зала на затвора в Нюрнберг, специално преустроена за случая. Най-напред на въжето увисва бившият външен министър Йоахим фон Рибентроп.  В 1 часа след полунощ на 16 октомври в килията на Рибентроп влиза началникът на затвора, американският полковник Ендрюс, който прочита още веднъж смъртната присъда, след което Рибентроп е отведен със завързани зад гърба ръце до ешафода. Там завързали и краката на осъдения, след което го попитали дали иска да каже нещо. Рибентроп произнесъл високопарна тирада за спасението на душата си и за световния мир. После старши сержант Джон Уудс нахлузил чувал върху главата на престъпника и затегнал въжето около шията му. След което бил задействан механизмът – капакът под краката на осъдения се отворил и той увиснал на въжето.   Мъчителна смърт     Професионалният палач на американската армия - тексасецът Джон Уудс до този момент бил изпълнил повече от 300 смъртни присъди. Независимо от това екзекуциите на основните нацистки военнопрестъпници били твърде лошо подготвени: отворът в ешафода бил прекалено тесен и много от осъдените, пропадайки в него, се удряли в стените и капака на отвора. На снимки, направени след екзекуцията, личи добре, че цялата глава на бившия главнокомандващ на Вермахта - генерал фелдмаршал Вилхелм Кайтел - е окървавена.     Лошо са били изчислени също дължината на въжето и дълбочината на отвора под ешафода, защото смъртта на осъдените не настъпвала незабавно - в резултат на счупването на шийните прешлени - а от задушаване. Така например Рибентроп се мъчил цели 15 минути, преди да настъпи смъртта. На екзекуциите присъствали общо 40 свидетели, сред които и 8 журналисти (по двама от страните-победителки във войната - СССР, САЩ, Франция и Великобритания), но на тях са им били спестени предсмъртните агонии на осъдените, защото между тях и ешафода е имало опънат тъмен брезент.    Поради това, че екзекуциите се бавели повече от предвиденото, а било планирано всички те да бъдат изпълнени през въпросната нощ, палачът и неговите помощници започнали да бързат: сваляли безжизненото тяло на един обесен, а в същото време вече докарвали и следващия осъден на смърт. След като била изпълнена и последната екзекуция, трупът на самоубилия се Гьоринг бил поставен на носилка под бесилото - като символична екзекуция. Прахът им е бил разпръснат над река Изар Труповете на Гьоринг и останалите обесени били снимани - първо с дрехи, а после - без, след което били увити в чаршафи и поставени в запечатани ковчези. Придружени от въоръжена охрана, ковчезите били откарани до крематориум край Мюнхен. Работещите там не са знаели кого кремират - казано им е било, че става дума за загинали американски войници. Всеки ковчег е бил отварян преди кремацията - за уверение, че трупът не е подменен. Самата кремация продължила няколко часа, а след това пепелта била събрана в кутия и откарана в неизвестна посока. Два дни по-късно - през нощта - пепелта била разпръсната над река Изар от един мост в Мюнхен. Така не е била оставена никаква възможност да се появи място за поклонение пред паметта на основните нацистки престъпници.  ", "date": "2019.05.14", "title": "Когато екзекутираха нацистките престъпници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395494-%D0%B2%D0%BB%D0%B0%D1%81%D1%82%D1%82%D0%B0-%E2%80%93-%D0%B8-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8", "text": "Нашите властници не се умориха да плещят за фалшивите новини – макар че те също ги произвеждат усърдно.  Един от изворите е самият Парламент. Там законите ги драскат сякаш на пияна глава. Все едно са качени на някакво виенско колело – и са ги оставили оттам да гледат с изцъклени очи към Живота. Ако сте видели разговора на Веселин Дремджиев /ТВ Плюс/ с бившия военен министър Тодор Тагарев отпреди няколко дни, със сигурност сте се убедили, че досега нищо съществено не сте научил за пазарлъците около изтребителя Ф-16/блок 70.  Нищо, че от месеци ви пълнят главите с всевъзможни глупости – и главно, кой е най-мазният тукашен американофил. В това мазнотене колхозникът Ненчев се оказа по-голям специалист по авиационните дела от пилота Радев, сетне го замести фатмака Цветанов, а пък опасният глезльо Соломон и в този случай е на разположение.  Той става все по-истеричен. Никой не му обръща внимание, но той може да докара големи бели. Пуснаха покрай ушите си искането му за ядрени бази в България – това няма да мине метър, все ще ни го напомнят един ден.  Дайте му на тоя една ядрена бомба да си я държи у дома. Обаче от Тагарев научихме, че Ф-16/70 си е чист фантом засега, има го само на хартия и ще стане реалност, ако го платим – и то предварително, това било елемент от процедура, която американското правителство неизменно спазва.  И трябва да си пълен недорасляк, за да кажеш, че ще преговаряме да плащаме разсрочено.  Ами, ако този недорасляк е министър – тогава какво? Схемата била следната: плащаш предварително и тогава започват работа по поръчката ти, американците могат да отпуснат заем на държавата ни – толкова, никакви други пазарлъци. Добре бе, хубавци ненагледни, тогава всички приказки, които бяха изприказвани досега, не са ли чисто и просто фалшиви новини?  Да, разбира се. И кой ги произвежда – калпаци от Властта, разбира се. Сега нейна делегация щяла да „преговаря“ за самолетите – така ли се нарича вече напъна да мигаш послушно на парцали?  И в случая американците нямат никаква вина, условията им са ясни предварително, но нали нашите аркашки трябва да симулират някаква активност. В тази история обаче има поне една новина, която не е фалшива.  И тя е, че покрай поръчката ни ще бъдат осигурени 4 хиляди работни места за американските работници.  Джон Болтън, съветник на президента Тръмп, вече изразил в Туитър благодарността си. Сигурно е искрена.  И ние ще сме на кяр: ще предложим сигурна /с Божията помощ/ работа на петдесетина български пилоти, все е нещо.  Пък и парадите на Гергьовден ще изглеждат по-внушителни. Покрай сделката ще остане и един наистина уникален, безпрецедентен факт.  Два централни вестника поместиха реклама на Ф-16/70, платена от Локхийд Мартин.  Американците вероятно ни смятат за завършени тъпунгери, за да рекламират по този начин самолета – или може би са разбрали, че нашите Властници нищо не могат сносно да обяснят на тукашните „аборигени“, и затова са предприели този абсолютно налуден ход. Пак хубаво, че не купуваме ядрени ракети – текстът на рекламата сигурно щеше да е още по-прочувствен, и онагледен с фотоси от Хирошима. В дните, когато вървеше фамозната реклама на Ф-16/70, излезе и друга реклама, далеч по-реалистична – на нещо, което го има в живота, а не само на хартия.  Според данни на Световната банка, през 2018 година българите от чужбина са изпратили на своите близки тук 2 милиарда и 130 милиона евро – без да се вземат предвид парите, дадени в брой, които със сигурност са внушителна цифра. Браво, Българи юнаци! И сега следва най-важното: кървавите пари на нашите клетници, прокудени в чужбина, са с 40% повече от преките инвестиции в страната за 2018 година, които са 1 милиард и 532 милиона евро.  Всичко е правилно: натирвайте българите в чужбина, купувайте самолети и не си губете времето да говорите за икономика. Следващият път рекламата на Ф-16/70 може да бъде гарнирана и с две подробности от нашия Рай, така ще стане още по-убедителна.  Според Националния статистически институт 27% от българското население няма достатъчно средства, за да покрие основните си нужди.  А 22% процента пак от същото евроатлантическо население – един милион и петстотин хиляди клетници – има доходи под 351 лева/под линията на бедността.  Гледайте нагоре към небето и бодро си свиркайте. Медиите са в капана на фалшивите новини – и затъват все повече.  Колкото повече пригласят на оплакванията на Властта от фалшивите новини, толкова повече ги произвеждат самите те. Вижте сега една от най-срамните истории.  Но преди това пребройте сърцераздирателните репортажи, коментари, интервюта с малки и големи лъжци за „чумата“ в Странджа. Стотици са.  И, след месеци на сълзи и сополи, преди десетина дни Българската агенция по безопасност на храните признала, че не разполага с информация за щама на откритото заболяване – „чума по дребни преживни животни в Странджа“.  Иначе казано, не могат да изолират щам, защото просто е нямало заболяване.  Четири хиляди животни обаче отидоха под ножа. Сега ще проумеят ли най-сетне в Поднебесната Шарлатания, че трябва повече да вярват на народеца, на хора като баба Дора?  Но докато това не се случи, на такава държава да те е страх да продаваш дори дървени самолети. Медиите, заети да обогатяват портфолиото си с фалшиви новини, не обърнаха внимание на тази дребничка, но истинска новина.  Само „Труд“ я оповести. Една специална чума върлува по някои хора от властта: те са чумосани да говорят без задръжки каквото им падне, защото знаят, че никой няма да им търси сметка за фалша, който ръсят.  В края на миналата година енергийният министър Теменужка Петкова обяви, че „Турски поток“ ще минава през България – един милион процента гаранция.  Хайде сега, пет месеца по-късно, залагайте – ще я бъде ли тази тръба? Залагайте – макар че коефициентът на Теменужка е някъде около нулата. Най-много нелепости се ръсят в енергетиката. Щяха да развалят договора за американските централи – от години все се лигавят с тази фалшива новина.  Нищо не развалиха пъзльовците, макар че това е една от най-срамните сделки – специално направена, за да се харесат на американците.  Е, Костов им пробута авантата, обаче пак не го приеха. В новата си книга той се хвали, че не е пуснал руските самолети за Косово.  Обаче не ни казва, защо въпреки този жест, все пак не изсветля поне малко за американците. Просто е: учил е в летателно училище в Съветския съюз.  Дребна работа, обаче знае ли човек – по-добре го дръжте настрани. Американците не усложняват излишно нещата. В крайна сметка, „техните“ централи толкова години така и си останаха забулени от фалшиви закани и изсилвания.  А когато се появи истинската новина за тях, все едно, че я няма.  Тия дни стана ясно, че Европейската комисия е оценила договорите за централите като прекомерна държавна помощ и е разрешила прекратяването им. Хубаво – а кой ще отговаря за „прекомерната помощ“, поне една фалшива новина могат да съчинят за това.  ", "date": "2019.05.14", "title": "Властта – и фалшивите новини"}
{"url": "http://www.classa.bg/%D1%81%D0%B2%D1%8F%D1%82/item/395495-%D1%80%D1%83%D1%81%D0%BD%D0%B0%D1%86%D0%B8-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-bentley-%D0%B2-%D1%82%D0%B0%D0%BD%D0%BA", "text": "Автомобилни механици от Санкт Петербург превърнаха спортен автомобил Bentley Continental GT в гъсенично чудовище Ultratank, предаде “Российская газета”. Видеото с първите ходови изпитания на машината се появи в интернет. След половин година работа в гаража от британската спортна кола са останали само купето – и то с редица видоизменения – и салонът. Двигателят W12 с мощност 600 к.с. е подменен с по-прост и икономичен аналог, а емблемата на “Волга” на капака на багажника намеква, че в гордия англичанин са се появили множество руски детайли.     Воланът е останал на мястото си, но вече се отклонява с малък ъгъл като този на БМП-3. Ходовата част с меки амортисьори напомня на леките танкове от предвоенната епоха: на нея Ultratank-ът прави енергичен старт, но не става ясно как се справя със спирането, защото още няма спирачки. Изпитанията показват и добрата проходимост на разработката – от първи опит Ultratank-ът преодолява двуметрово препятствие. Ясно е и че са нужни настройки на ходовата част и двигателя. Целта на проекта е Ultratank да бъде доведен до работно състояние и да може да вдига до 100 км/ч. Засега максималната му скорост е 50 км/ч.     ", "date": "2019.05.14", "title": "Руснаци превърнаха Bentley в танк"}
{"url": "http://www.classa.bg/%D1%81%D0%B2%D1%8F%D1%82/item/395496-%D1%83%D0%B5%D0%BB%D1%81-%D0%B8%D1%81%D0%BA%D0%B0-%D0%BE%D1%82%D1%86%D0%B5%D0%BF%D0%B2%D0%B0%D0%BD%D0%B5-%D0%BE%D1%82-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Хиляди демонстрираха в Кардиф с настояване за независимост на Уелс от Обединеното кралство, като според организаторите това е първата подобна демонстрация в историята на Уелс, съобщава “Гардиън”. Част от протестиращите са изтъкнали, че през целия си живот са били поддръжници на независимостта, докато други са коментирали, че са стигнали до тази позиция заради Брекзит и строгите мерки за икономии. Скорошно социологическо допитване показа, че 12 на сто от хората в Уелс подкрепят автономията от Обединеното кралство.     След като демонстрацията е приключила с изпълнение на националния химн на Уелс, Адам Прайс, който е лидер на националистическата партия Plaid Cymru, заяви, че проблемите на Уелс могат да бъдат по-лесно разрешени, ако решенията се взимат в рамките на страната. “В продължение на много години желанието ни да видим независим Уелс изглеждаше далечно. Ала ходът на събитията се променя, демонстрациите се увеличават и гласовете стават по-силни”, изтъкна Адам Прайс.    ", "date": "2019.05.14", "title": "Уелс иска отцепване от Великобритания"}
{"url": "http://www.classa.bg/%D1%81%D0%B2%D1%8F%D1%82/item/395487-%D1%80%D0%BE%D0%B4%D0%B6%D1%8A%D1%80-%D1%83%D0%BE%D1%82%D1%8A%D1%80%D1%81-%D1%82%D1%80%D1%8A%D0%BC%D0%BF,-%D0%BF%D0%BE%D0%BC%D0%BF%D0%B5%D0%BE-%D0%B8-%D0%B0%D0%B1%D1%80%D0%B0%D0%BC%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D1%81%D0%BF%D1%80%D0%B5%D0%BD%D0%B8", "text": "Британският музикант Роджър Уотърс излъчи в социалните медии видеозапис, записан на 11 май, в който показва подкрепата си за активистите, които остават в посолството на Венецуела във Вашингтон, в защита на президента Николас Мадуро, за да се предотврати влизането в сградата. на персонала, назначен незаконно от самопровъзгласилия се „президент\" Хуан Гуайдо. В записа той се появява на тъмно и със свещ, за да покаже своята солидарност с хората, които остават без светлина във венецуелския политически щаб в американската столица. Артистът потвърди, че извън посолството \" има хора, които заплашват тези активисти и се опитват да създадат блокада на посолството - суверенна територия на Венецуела\". В този контекст Уотърс припомни мерките, които вече са предприети, за да ги принудят да напуснат сградата – възпрепятстване на доставката на храна до сградата и прекъсването на електричеството, поръчано от държавния секретар на САЩ Майк Помпео, последвано от прекъсване на снабдяването с питейна вода. Действията на американските власти са \"напълно незаконни и изцяло противоречат на всички международни закони\", заяви музикантът и повтори \"Венецуелското посолство е суверенна собственост на венецуелския народ и властите на тази южноамериканска страна.\" „Всички опити за преврат се провалиха, защото венецуелският народ вярва в Боливарската революция и няма абсолютно никакво намерение да предава тази система на марионетка като Гуайдо\", каза Уотърс. Музикантът обвини опозиционния депутат, че \"действа като марионетка в полза на американското правителство, което не е преодоляло факта, че техните корпорации са загубили контрол над венецуелския петрол с идването на Уго Чавес и се опитват да го възстановят\".", "date": "2019.05.14", "title": "Роджър Уотърс: \"Тръмп, Помпео и Абрамс трябва да бъдат спрени\""}
{"url": "http://www.classa.bg/%D1%81%D0%B2%D1%8F%D1%82/item/395488-%D1%82%D1%83%D0%BB%D1%81%D0%B8-%D0%B3%D0%B0%D0%B1%D0%B0%D1%80%D0%B4-%D1%82%D1%80%D1%8A%D0%BC%D0%BF-%D0%B4%D0%BE%D0%B1%D0%BB%D0%B8%D0%B6%D0%B8-%D1%81%D0%B0%D1%89-%D0%B4%D0%BE-%D0%B2%D0%BE%D0%B9%D0%BD%D0%B0-%D1%81-%D0%B8%D1%80%D0%B0%D0%BD%E2%80%9C", "text": "Тулси Габард, кандидатка за президент на САЩ от Демократическата партия и ветеран от войната в Ирак, заяви в петък, чрез своя профил в Twitter, че президентът на Съединените щати, Доналд Тръмп, \"подкопава националната сигурност и води страната към война с Иран.\" „Главната отговорност на президента е да запази американците в безопасност. Тръмп не успя, подкопавайки националната ни сигурност, като напусна иранското ядрено споразумение. Той заплашва с военни действия, които ни приближават до война с Иран, която ще бъде много по-лоша от войната в Ирак\", каза конгресменката. Миналата сряда президентът на Иран, Хасан Рохани обяви, че страната му ще намали спазването на споразумението JCPOA. САЩ го напуснаха на 8 май 2018 г. на основание, че то не е попречило на Иран да обогатява уран, като го обвиняват в нарушаване на условията на пакта и активен стремеж да придобие ядрени оръжия. Миналия четвъртък американският президент Доналд Тръмп призова иранските власти към диалог за изоставяне на ядрената програма от Ислямската република. Освен това той заяви, че не може да изключи военна конфронтация поради нарастващото напрежение между двете страни. От своя страна държавният секретар на САЩ Майк Помпео заяви на 9 май, че страната му ще отговори на всяка атака на Иран срещу американските интереси. или нейните граждани. Той каза \"Режимът в Техеран трябва да разбере, че всяка атака от тях или техните съюзници ще получи бърз и решителен отговор от САЩ.\"", "date": "2019.05.14", "title": "Тулси Габард: \"Тръмп доближи САЩ до война с Иран“"}
{"url": "http://www.classa.bg/%D1%81%D0%B2%D1%8F%D1%82/item/395489-%D0%BF%D0%BE%D0%BC%D0%BF%D0%B5%D0%BE-%D0%BE%D1%82%D0%BC%D0%B5%D0%BD%D1%8F-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B2-%D0%BC%D0%BE%D1%81%D0%BA%D0%B2%D0%B0", "text": "Държавният секретар на САЩ Майк Помпео реши да отмени посещението си в Москва на 13 май, но въпреки това възнамерява да проведе среща с руския президент Владимир Путин и външния министър Сергей Лавров в руския град Сочи днес, заяви представител на Държавния департамент, пред Ройтерс. Дипломатът трябваше да пристигне в Москва на 13-ти, за да се срещне с екипа на американското посолство, както и с американски бизнесмени и студенти по обмена. Освен това в руската столица той планираше да положи венец на гроба на Незнайния воин. Съобщава се, че вместо в столицата на Русия, Помпео ще пристигне в Брюксел, където ще обсъди с членовете на Европейския съюз ситуацията около Иран.", "date": "2019.05.14", "title": "Помпео отменя посещението си в Москва"}
{"url": "http://www.classa.bg/%D1%81%D0%B2%D1%8F%D1%82/item/395491-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%BE%D1%84%D0%B5%D1%81%D0%BE%D1%80-%D0%BF%D0%BE-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3%D0%B8%D1%8F-%D0%B8-%D0%B8%D1%81%D1%82%D0%BE%D1%80%D0%B8%D1%8F-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D1%80%D0%B0%D0%B7%D0%BF%D0%B0%D0%B4-%D0%BD%D0%B0-%D1%81%D0%B0%D1%89", "text": "Стивън Коен, уважаван професор по история и политически науки в университетите в Ню Йорк и Принстън, САЩ, прогнозира разпадането на тази страна. Коен прави директни аналогии между най-важните проблеми в късния Съветския съюз и проблемите на съвременна Америка, като твърди, че САЩ ще повторят този конкретен сценарий. Прогнозата на Коен е публикувана в лимитирано издание на американското списание TheNation. По-пълно неговата статия е представена в големия политически обзорен сборник за Китай под заглавие QQ. Икономически въпроси Професорът твърди, че от доста време Съединените щати се сблъскват с цяла поредица от остри и принципни вътрешни политически, външни и икономически проблеми. Ръководството на страната не само не може да реши тези задачи, но дори не се опитва да се справи с тях. . Проблемите са взаимосвързани, един генерира друг, резонира с него, укрепва го. В същото време, Щатите се разкъсват от вътрешни противоречия, за които мълчат по принцип, не говорят за тях на глас, от което те стават дори по-остри.     САЩ отдавна са престанали икономически да осигуряват сами себе си. От една страна, както в късния Съветски съюз, това се маскира с раздути, не съответстващи на действителността отчети. Бившите промишлени региони отдавна са загубили своя статут, при това са запазили амбиции, все едно изхранват цялата страна и фондов сектор, който, фактически, паразитира над икономиката. Геополитически блок Второ, Съединените щати се издържат от на практика целия свят, а желаят да получат още повече. Недоволството нараства, желанието да се продължи попълването на американската икономика отдавна е пропаднало у държавите. В крайна сметка, според Коен, след като отказа на Русия и Китай да инвестират, ситуацията ще се развие според принципа на доминото. Както преди страните от социалистическия лагер отказват да поддържат Съветския съюз, така и сега икономиките по света ще престанат да изхранват Вашингтон. Професорът също така свързва външната политика на хегемона с това, че все повече и повече противоречия, геополитическите поражения на САЩ се случват все по-често, те стават все по-болезнени. Вашингтон не е в състояние да осигури собствените си геополитически амбиции. Кризата в Сирия и Венецуела Коен нарича „американски Афганистан“. Междувременно разпръсквайки останките от икономическите и геополитическите си ресурси, Америка се е заела с надпревара във въоръжението, която отрано е загубена. Логичният резултат е опустошаването на хазната и глобална криза в отношенията с бившите съюзници, които просто не искат да издържат корумпираната машина на американския военно-промишлен комплекс. Вътрешна криза Повечето американци не се интересуват от тези геополитически амбиции на Белия дом. Те са напълно незаинтересовани от доминирането на целия свят, те са много по-загрижени за вътрешните проблеми - на които Вашингтон предпочита да не обръща внимание. Икономическото разслояване в САЩ достига своя исторически връх. Малка част от елита е несравнимо по-богата от останалата част от населението. Освен това, дори средната класа продължава да става по-бедна, скоростта на обедняване като цяло се увеличава. Непопулярността на политическото ръководство отново, както в късния Съветски съюз, е достигнала своя апогей. Лидерите (това не се отнася единствено до Тръмп), все по-често стават обект на присмех, на най-зли шеги. Самото политическо ръководство сега живее в „Огледалния свят“. От негова гледна точка няма вътрешни кризи, всички проблеми са изкуствено премълчавани, следвайки примера, както казва Коен, на „пропагандата на Суслов” - в резултат на това те стават неразрешими. В заключение, нека кажем: По-рано статия на същата тема, с много близки заключения, беше написана от руския журналист и политолог Михаил Леонтьев - той също беше игнориран от американските медии, което само потвърждава последната теза на Коен.   Превод: В.Сергеев ", "date": "2019.05.14", "title": "Американски професор по политология и история прогнозира разпад на САЩ"}
{"url": "http://www.classa.bg/%D1%81%D0%B2%D1%8F%D1%82/item/395492-%D0%BA%D0%B8%D1%82%D0%B0%D0%B9-%D0%BD%D0%B0%D0%BB%D0%B0%D0%B3%D0%B0-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%B7%D0%B0-60-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Китай заяви, че ще наложи от 1 юни мита върху вноса на американски стоки за 60 млрд. долара, ескалирайки допълнително търговската война със САЩ, съобщава BBC. Ходът на Пекин следва решението на американските власти да увеличат митата върху китайски внос за 200 млрд. долара от 10% на 25%, като в същото време предупредиха, че могат да наложат допълнителни налози, които да покрият цялото количество китайски стоки, внасяни в САЩ. „Китай не трябва да отвръща – така ще стане по-лошо“, предупреди Тръмп в съобщение в Twitter. Според него американските потребители могат да избегнат въздействието на митата, като купуват засегнатите продукти от други източници. Тръмп написа в Twitter в събота, че Китай е бил сразен в неотдавнашните преговори и вероятно Пекин ще предпочете да изчака до президентските избори през 2020 г. с надеждата, че демократите ще победят и по този начин азиатската страна ще продължи да вреди на американската икономика. \"Единственият проблем е, че те знаят, че ще спечеля\", пише Тръмп в Twitter, добавяйки: \"... и сделката ще стане много по-лоша за тях, ако трябва да бъде договорена по време на моя втори мандат. Би било разумно за тях да действат сега, но предпочитат да събират ГОЛЕМИ МИТА! ” Двете страни са постигнали съгласие по редица теми, но продължават да висят нерешени въпроси, които са важни за Китай, посочи от своя страна китайският вицепремиер Лю Хъ след визитата си във Вашингтон, която отбеляза нов кръг от търговски преговори, който приключи безрезултатно.  ", "date": "2019.05.14", "title": "Китай налага мита върху американски стоки за 60 млрд. долара"}
{"url": "http://www.classa.bg/%D1%81%D0%B2%D1%8F%D1%82/item/395493-%D0%B5%D1%80%D0%B4%D0%BE%D0%B3%D0%B0%D0%BD-%D0%B3%D1%83%D0%B1%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B2-%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D1%85%D0%B0%D0%B7%D0%B0%D1%80%D1%82", "text": "След решението на Висшата избирателна комисия на Турция да анулира изборите за кмет на Истанбул, Турция навлиза в нова територия. Можем да очакваме допълнително потискане на инакомислието и дори насилие, за да се оформи климат, който да осигури победа на партията на турския президент Реджеп Тайип Ердоган на повторното гласуване. Макар и не изненадващо, решението на ВИК за повторение на изборите в Истанбул докосна някои струни. То е обезпокоително не само за истанбулския електорат, но и за всички турци, както и за международната общност, която наблюдава Турция изкъсо. Изборите на 31 март, сложили край на продължилия над две десетилетия контрол на ПСР над главния търговски център на страната, ще бъдат повторени на 23 юни, благодарение на седем членове на ВИК, гласували в полза на повторението на вота. Четирима се противопоставиха, аргументирайки се с върховенството на закона.     Решението идва повече от месец, след като Ердоган и ултранационалистическият му съюзник – лидерът на Партията на националистическото действие Девлет Бахчели, поискаха изборите да бъдат повторени. Турската опозиция видя два светли лъча в решението: Първо, решението на ВИК е последният пирон в ковчега на турската демокрация и ПСР повече не може да претендира за демократическа легитимност. Второ, ако има човек, който да може да управлява кораб в тези бурни вълни, това е Екрем Имамоглу, който бе избран за кмет като кандидат на алианс, воден от основната опозиционна Народнорепубликанска партия (НРП). Общото усещане сред избирателите на опозицията е, че Имамоглу ще спечели отново, дори с по-голяма разлика, като се има предвид, че гласоподавателите са вбесени от това, че правосъдието на страната е отстъпило пред все по-авторитарния президент. Макар че много опоненти призоваха за бойкот на повторните избори, НРП отхвърли идеята след заседание, свикано веднага след обявяването на анулирането на изборите. Решението на основната опозиционна сила е ясно: Няма да има бойкот и тя ще участва на повторението на изборите въпреки гнева си заради решението на ВИК. Лидерът на НРП Кемал Кълъчдароглу поиска оставката на някои членове на Комисията, окачествявайки решението като „черно петно“ върху историята на демокрацията в страната. ВИК непреднамерено засили позициите на една политическа фигура, която може да победи и замести Ердоган. Имамоглу показа много спокоен, трезв и оптимистичен мироглед в обръщението си към медиите непосредствено след съобщението. Той вече не е кмет на Истанбул, но офанзивата на неговото обаяние преминава отвъд границите на града. Той е най-заплашителният кандидат досега, който да се изправи срещу Ердоган, смятан някога за непобедим. Сега този имидж е разклатен. Решението на ВИК обаче разкрива друг факт: Ердоган няма да остави поста мирно и избори може да не са достатъчни за промяна на властта в Турция. Никога преди губещ кандидат в Истанбул не е отказвал да признае изхода от избори. Но изкачването на Ердоган на власт започна именно в Истанбул и той не може да си позволи да го загуби. По тази причина обществеността се опасява, че той ще направи всичко в своята власт, за да спечели, дори и това да значи нечестна игра. Мнозина смятат, че една измама ще е по-лесна отвсякога, като се има предвид позорната липса на независимост на ВИК. Петте месеца между общите избори на 6 юни и на 1 ноември през 2015 г. показаха на какво е способен той. На изборите на 6 юни партията на Ердоган загуби парламентарното си мнозинство. Вместо обаче да се примири, Ердоган настоя за повторение на изборите. Страната бе тласната към политическа криза с жестоко насилие, включително терористични нападения. На 1 ноември властта на Ердоган бе възстановена. Подобна траектория може да се очаква и преди изборите на 23 юни. Машинациите на Ердоган може да включват ескалация на насилието по отношение на кюрдския въпрос, така че да се прекрати електоралният съюз между прокюрдската Демократична партия на народите, НРП и „Добра партия“. Като се има предвид че Ердоган държи контрола над медиите в преобладаващата им част, подобни провокации и насилие може да подхранят пориви за стабилност сред истанбулските избиратели и той би могъл да яхне тези страхове към победата. Тактиката „разделяй и владей“ може да се окаже печеливша, дори и по този начин те да разрушат социалната тъкан на турското общество. Турция ще остане приклещена в цикъл на насилие, потисничество и погазване на фундаменталните свободи в обозримото бъдеще. Въпреки всичко, като се има предвид влиянието на икономическата криза и общественото негодувание заради сторената изборна несправедливост, има възможност Ердоган да бъде отново и много по-зле победен на повторното гласуване. Ако това стане, доверието в него и властта му като президент на страната ще понесат вреда много по-сериозна отколкото след 31 март.     БТА", "date": "2019.05.14", "title": "Ердоган губи повече от Истанбул в изборния хазарт"}
{"url": "http://www.classa.bg/%D1%81%D0%B2%D1%8F%D1%82/item/395490-%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B6-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D1%80%D0%B0%D0%B7%D0%B1%D0%BE%D0%B9%D0%BD%D0%B8%D0%BA%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Идеята, че Найджъл Фараж е най-вероятният победител на предстоящите избори за евродепутати във Великобритания, звучи най-малкото странно. На фона на цялата драма около излизането на страната от ЕС и покрай всичките разкрития за манипулации в кампанията за референдума в страната, Фараж определено не е най-симпатичното лице във Великобритания. И все пак проучванията на социолозите показват именно това. Неговата \"Партия за Брекзит\" излиза начело с 34% подкрепа - значително повече и от основната опозиционна партия на лейбъристите (21%) и от управляващите консерватори (едва 11%) - според най-новото проучване на Opinium по поръчка на седмичника Observer. В кампанията си за Европейския парламент Фараж дори успя да привлече към себе си един от най-големите спонсори на консерваторите - Джерами Хоскинг, който дари около 200 хил. паунда за каузата на вечния антиевропейски бунтовник. И ако хаосът е стълба към успеха, както се изразява лукавият герой от Game of Thrones Петир Белиш, то Найджъл Фараж се катери по нея с изумителна ловкост.     Той смело \"краде\" последователи и гласоподаватели от торите, възползвайки се от вътрешнопартийните им разделения и домогвания за власт, и до момента успява въпреки всичко да излезе на преден план за изборите. Фараж залага на радикалното скъсване с ЕС и напускането на всяка цена, вместо проточващите се опити на консерватори и лейбъристи да намерят компромис за прокарване на сделката на премиера Тереза Мей през парламента - послание, на което откликват около 4 на всеки 10 британци. Основното, от което той се възползва, е цялостното объркване, което цари в британския политически живот към момента и липсата на яснота коя партия за какво се бори (поне по отношение на Брекзит).  Двете най-големи формации - консерваторите и лейбъристите, все още преговарят за това как и при какви условия да прокарат вече постигнатата от екипа на премиера Тереза Мей сделка за излизането на Великобритания от ЕС. Същевременно обаче в двете формации се чуват гласове както за оставане в ЕС и свикване на нов референдум по темата (повече при лейбъристите), така и гласове за твърд и безкомпромисен Брекзит (повече при торите). Така партии като Либералните демократи и Зелените (които са твърдо проверопейски), както и \"Партия за Брекзит\" и бившата формация на Фараж UCIP (които са за категорично излизане от ЕС) успяват да натрупат активи. И докато вотът в подкрепа на Европейския съюз се разпилява на повече места (включително към тори и лейбъристи), за Найджъл Фараж, който години наред беше лицето на евроскептицизма във Великобритания, сега настъпва време да се жънат позитиви. А такива неминуемо се появяват. Самият той много целенасочено представя вота за Европейския парламент през призмата на \"втори референдум\" за Брекзит. По този начин той успява да събере максимума подкрепа за идеята за напускането за общността, докато за опонентите му е много по-трудно да успеят да фокусират върху себе си толкова изборен потенциал. По този начин дори и поддръжниците на напускането да не са мнозинство, толкова фокусирани върху неговата партия, те ще му дадат челното място във вота, както и възможността да предяви по-сериозни претенции върху политиката на Великобритания по този въпрос. Нещо, което той вече прави. В интервю за BBC Найджъл Фараж обяви, че ако неговата \"Партия за Брекзит\" спечели европейските избори, тя трябва да бъде включена в преговарящия екип по сделката на Тереза Мей с Брюксел за напускане на ЕС, въпреки че самият той няма депутати в парламента.        \"По отношение на легитимността, ако спечелим тези избори с позиция за твърд Брекзит, и получим значителна подкрепа, мисля, че ще имаме демократичната легитимност за право на глас в това как ще се продължи оттук насетне\", заявява Фараж. \"Новата дата, която имаме, е 31 октомври. Ние абсолютно вярваме, че Обединеното кралство трябва, трябва, трябва да напусне на тази дата. И ако бяхме част от тази дискусия, мисля, че можем да им предложим много разумен път напред\", допълва той. Фараж обвинява за голяма част от неразбориите покрай Брекзит премиера Тереза Мей и нейният отказ да поеме курс към ясно разграничаване от ЕС като вместо това се е фокусирала по-скоро върху близко сътрудничество с общността, което на практика (според него) оставя страната в почти същото положение, както и досега. Въпреки това самият той отказва евентуално да поеме ролята на премиер, а просто желае място за неговата партия на масата за преговори - навигатор, но не и капитан на кораба. И все пак какво би могло да спре Найджъл Фараж по пътя към поредното му завръщане в британската политика - този път победоносно и на бял кон? Отговорът е един - самият Найджъл Фараж.  По време на интервюто си в BBC в \"Шоуто на Андрю Мар\" Найджъл за пореден път показа буйния си нрав и напомни на избирателите за скандалния си характер и за слабостта си към влизане в излишни конфронтации - било то с чуждите възгледи, или с медиите, задаващи неудобни въпроси.     По време на интервюто лидерът на \"Партията за Brexit\" се раздразни значително, когато Андрю Мар започна да го пита за предишни изказвания - коментари по теми като руския лидер Владимир Путин, контрола над оръжията във Великобритания, Националната здравна служба и дали например на хората, живеещи с ХИВ, трябва да бъде забранено да влизат във Великобритания. Но Фараж искаше да говори за демокрация и тръгна да обвинява водещия (а заедно с него цялата BBC, торите и лейбъристите), че е неподготвен да проведе интервю с него и че отказва да прозре моментното състояние на британската политика. С това си поведение той само засили гласовете на критиците, обвиняващи го, че \"Партия за Брекзит\" няма реално какъвто и да е манифест, каквато и да е политическа позиция, извън излизането от Европейския съюз. Големият въпрос обаче е друг - каква част от обществото въобще не се интересува от това и въпреки всичко ще подкрепи Найджъл Фараж, просто защото е Найджъл Фараж и обещава директни и лесни отговори във време, когато никой друг почти във Великобритания не го прави. И този въпрос до голяма степен може да повлияе на британската политика оттук насетне.", "date": "2019.05.14", "title": "Найджъл Фараж - голямото завръщане на \"разбойника\" на британската политика"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395482-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D1%80%D0%B5%D1%88%D0%B8-%D0%B4%D0%B0", "text": "Порнозвездата Кирсти Колинс (Kirsty Collins) разказа как е била хоспитализирана след операция за увеличаване на устните. Както съобщава \"Сън\", 33-годишната жена взела решение за процедурата, но не е била готова за усложненията. Колинс, известна сред феновете си под псевдонима Bambi Black, се подложила на инжекции, защото искала да коригира последиците от неуспешната операция. След процедурата, обаче, на нея й станало лошо.      \"Секунди след инжектирането в горната ми устна аз усетих парене по цялото ми лице\", отбелязва порноактрисата. Според думите й, козметичната интервенция на стойност 300 паунда също така е довела до алергична реакция, в резултат на която устните станали много подути.      Колинс пояснява, че веднага се обадила на своя мениджър, който уредил спешна хоспитализация. Колинс подчертава, че е много благодарна на феновете, които я подкрепили в социалните мрежи.      Около седмица била нужна на актрисата от филмите за възрастни, за да възстанови здравето си. \"Бях трогната от броя на феновете, които ме подкрепиха\", казва тя.      Въпреки това, имало и такива, които й се присмяли и се подиграли на порнозвездата заради нейния вид. Колинс обаче обяснила, че сама решава как да изглежда и не възнамерява да отговаря на такива коментари.      Порнозвездата признава, че се страхувала да не умре след усложненията и сега вече винаги проверява медикаментите за алергични реакции. Въпреки това, тя възнамерява да продължи да се подлага на пластични операции.     \"Обичам и винаги ще обичам пластичната хирургия\", подчертава порноактрисата. Колинс разказва, че в близко бъдеще тя иска да промени формата на задните си части и да извърши трета операция на гърдите си.", "date": "2019.05.14", "title": "Порнозвезда реши да ..."}
{"url": "http://www.classa.bg/%D1%81%D0%B2%D1%8F%D1%82/item/395483-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%B7%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B5%D1%84%D0%B5%D0%BA%D1%82%D0%B0-%D0%BE%D1%82-%D0%BF%D1%80%D0%B5%D0%B4%D0%BE%D0%B7%D0%B8%D1%80%D0%B0%D0%BD%D0%B5-%D1%81-%D0%BA%D0%BE%D0%BA%D0%B0%D0%B8%D0%BD", "text": "Екип от изследователи от Федералния университет Гояс в Бразилия е разработил наночастици, способни да абсорбират кокаина в кръвта. Това избягва ефектите на дрогата, дори при консумацията на количества, които могат да причинят предозиране. Проучването показа, че частицата има способността да улавя 70% от дрогата, предотвратявайки разпространението й в мозъка или други области на тялото, бързо обръщайки типичните симптоми на наркотичното средство, като високо кръвно налягане, което често води до смърт поради сърдечна недостатъчност. След абсорбиране на дрогата, частицата се задържа от черния дроб при преминаването й през кръвния поток и накрая се унищожава, като се метаболизира от органа.", "date": "2019.05.14", "title": "Бразилия разработва механизъм за преодоляване на ефекта от предозиране с кокаин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395485-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%BC%D0%B0%D0%B9", "text": "ОВЕН ( 21 март - 20 април ) Трябва да изпълнявате обещанията си, не само пред себе си, но и към близките си хора. Възможно е децата-тийнейджъри, да ви създадат много проблеми. Парите от небето няма да паднат, така че работете за тях. Тези, които са решили да продават или купуват имот, трябва грамотно да попълнят документите. Всяка грешка, може да донесе загуби. ТЕЛЕЦ ( 21 април - 21 май )  Днес избягвайте хитруването и лицемерието, вие не сте такива хора, но именно тези качества може да проявите в общуването с другите. Опитайте се, да се държите деликатно и сдържано, в противен случай ще затънете в конфликти. Може смело да инвестирате пари, за да направите качествен обрат. Печалбата ще бъде малка, но значително ще укрепи вашият бюджет. БЛИЗНАЦИ ( 22 май - 21 Юни ) Ако искате да видите увеличаване на приходите по личната си сметка, тогава трябва да работите упорито. Дори едно хоби може да бъде печелившо, имайте това на предвид. В работата за известно време ще има затишие, не насилвайте нещата изкуствено. Но в любовната сфера се очаква море от емоции, похвали и нежни прегръдки. Явно не напразно сте променили тактиката си към любимия.   РАК ( 22 юни - 23 юли ) Очаква ви съдбовен ден. Ще застанете лице в лице с конкурентите, което ще доведе до рязък скок в бизнеса и финансите. Старайте се, да си записвате всичко, не само в ума, но и в бележник. Новите идеи и интересни мисли, ще бъдат полезни в бъдеще. Външният ви имидж изисква трансформация, запишете се в салон за красота. ЛЪВ ( 24 юли - 23 август ) Днес ще имате отлично здраве, пълен портфейл и много любов. Накратко, животът ще е успешен, но за колко време? Не снижавайте самочувствието си, пестете положителна енергия и я използвайте за добри дела. Ако се появят болки в гърба, тогава се откажете от спорта. Отдиха сред природата, ще има прекрасен ефект, организирайте го след обяд. ДЕВА ( 24-ти август - 23 септември ) Трябва по-често да си организирате почивка, дори без причина. Именно това ще помогне да се отървете от тъжните мисли, да се изпълните с позитивизъм и да очертаете нещата за бъдещето. Спрете да седите пред компютъра, времето зад прозореца шепне – отдъхнете си пълноценно. За пътувания и активни спортове е отличен ден, но внимавайте с вдигането на тежести. ВЕЗНИ( 24 септември - 23 октомври) Не се препоръчва да се оплаквате на всички, за вашето ужасно финансово положение. Парите от това няма да станат повече, но ще съсипете мнението на другите за себе си. В семейната сфера назрява криза, опитайте се да говорите откровено с вашия партньор. Влюбените двойки, ще трябва да се подготвят за важно и ярко събитие - сватба или раждане на дете. СКОРПИОН ( 24 октомври - 22 Ноември ) В личния живот ще успеете да направи това, което преди не сте успели да реализирате. Любимият ще ви гледа с други очи, меки и нежни. Ако приемете, че парите са отвратителни, тогава цялото вълнение за тях ще приключи. Работното настроение ще бъде нормално, но не трябва да изоставяте новите и креативни проекти.   СТРЕЛЕЦ ( 23 Ноември - 21 Декември ) Ще трябва да направите труден избор, по отношение на близки отношения. Богат приятел, може да намекне, че пътищата ви трябва да се разделят. Успокой се и действайте така, сякаш нищо глобално не се е случило. Материалната ситуация не е толкова критична, че да се откажете от елементарни радости, забавления и приятни покупки. КОЗИРОГ (22 Декември - 20 януари ) Отговорността и грижата за тези, които обичате, ще лежи върху силните ви плещи. Но такава мисия ви харесва, дори се гордеете с нея. За изпълнението на вашите планове, ще са необходими надеждни партньори, пари и разбира се, свободно време. Без ущърб за здравето и отношенията с роднините, ще направите пробив в кариерата.  ВОДОЛЕЙ ( 21 януари -  19  февруари ) Може без усилие, да получите всичко за което сте мечтали. Главното е, да се откажете от интриги и изкушения на страна. Изгодна оферта ще дойде от приятел, който работи в друг град или държава. Телефонното обаждане, ще бъде вдъхновяващо, но ще ви накара доста да мислите. Бройте калориите, ако искате да отслабнете и влезете във форма.   РИБИ ( 20 февруари - 20 март ) Очакват ви интриги и клюки, след което дори няма да искате да погледате в очите някои хора. Такива тестове, не сте изпитвали от дълго време, сега ще трябва да защитавате позициите си. Конфликти са възможни в семейството, когато роднини ще започват да воюват помежду си. Не се намесвайте, ако не сте добре запознати със ситуацията.  ", "date": "2019.05.14", "title": "Дневен хороскоп 12 май"}
{"url": "http://www.classa.bg/%D1%81%D0%B2%D1%8F%D1%82/item/395484-%D0%BC%D1%8A%D1%81%D0%BA-%D0%BF%D0%BE%D0%BA%D0%B0%D0%B7%D0%B0-60-%D1%81%D0%B0%D1%82%D0%B5%D0%BB%D0%B8%D1%82%D0%B0-%D0%B2%D1%8A%D0%B2-falcon-9-%D0%BD%D0%B0-spacex-%D0%B8-%D0%BE%D0%B1%D1%8F%D0%B2%D0%B8-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%BE%D1%82%D0%BE-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5", "text": "В неделя, Илън Мъск, основател и изпълнителен директор на компанията SpaceX, публикува в своя Twitter акаунт снимка на 60 спътника, поставени в ракетата \"Falcon 9\". \"Плътно пасват\", каза той по отношение на пратката, която ще излезе на орбита следващия вторник. Оборудването ще бъде част от Starlink, обширна мрежа от хиляди комуникационни спътници, които се очаква да осигурят интернет до всички краища на света при много по-бързи скорости, отколкото в момента. Основателят на компанията предупреждава, че не следва да очакваме мрежата да работи от следващата седмица. Той също така твърди, че е \"много вероятно да има проблеми с първото пускане и е необходимо да се изпратят още 6 ракети, пълни със сателити, за да се създаде малко покритие и 12 ракети - за достигане на умерена връзка.\" Като цяло, според проекта на Мъск, Starlink ще се състои от 4,425 спътника, които ще обикалят на 1100 и 1300 километра над земната повърхност. От тях два прототипа бяха пуснати през февруари миналата година и вече са на орбита.", "date": "2019.05.14", "title": "Мъск показа 60 сателита във  Falcon 9 на SpaceX и обяви предстоящото изстрелване"}
{"url": "http://www.classa.bg/%D1%81%D0%B2%D1%8F%D1%82/item/395486-%D0%B0%D0%BB%D0%B8%D1%81%D0%B0-%D0%BC%D0%B8%D0%BB%D0%B0%D0%BD%D0%BE-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D1%81%D0%B5%D0%BA%D1%81%D0%B0-%D0%B2-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B0%D0%B1%D0%BE%D1%80%D1%82%D0%B8%D1%82%D0%B5", "text": "Американска актриса и активистка Алиса Милано призова жените да участват в \"сексуална стачка\", за да протестират срещу новия закон за абортите в щата Джорджия. \"Нашите репродуктивни права се заличават. Докато ние жените, не получим законен контрол над собствените си тела, просто не можем да рискуваме да забременеем. Присъединете се към мен и да не правим секс, докато не си възвърнем автономността на телата си. Призовавам за #SexStrike (сексуална стачка)\", написа актрисата в своя Twitter. Туитът се появява малко след като Джорджия прие закон за забрана на абортите, след като бъде открит сърдечен ритъм на плода, което може да бъде и в шестата седмица, дори преди много жени да узнаят, че са бременни. От своя страна, друга актриса Евън Рейчъл Ууд призова за задължителна вазектомия за мъжете, в отговор на строгите законопроекти за абортите, които се въвеждат в САЩ. Тя обясни, че това е начинът за предотвратяване на нежеланата бременност, когато абортът не е опция. \"Задължителна вазектомия, докато не поискаш да имаш деца! Хайде, момчета, нека спасим живота!\" призова тя.", "date": "2019.05.14", "title": "Алиса Милано се отказва от секса в протест срещу закона за абортите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395479-%D1%82%D1%8F-%D0%B5-%D0%BD%D0%B0-53-%D0%B8", "text": "Вярвате или не, но този австралийка е на 53 години. Казва се Дона Омански и живее в Гоулд Коуст.    Хубавицата не спира да радва последователите си с горещи снимки в мрежата. А гледайки кадрите и стегнатото й тяло, трудно можем да си представим, че наистина е на тази възраст.    Дона Омански е модел. Започва кариерата си на 15-годишна възраст. \"Като малка всеки уикенд се занимавах с конен спорт и нямах никакво време за други увлечения. Винаги съм водела много активен начин на живот. Не съм от хората, които обичат да гледат много телевизия или да четат книги\", споделя красавицата.    53-годишната австралийка често посещава спортната зала, но се старае да не превръща тренировките в рутина. Напоследък се е запалила по бокса. А когато не й остане време за фитнес, гледа да си отдели поне половин час за разходка.      Вече 5 години моделката не яде храни от животински произход. Всеки ден пие зелен чай и признава, че през живота си не е близвала кафе. \"На вечеря мога да си позволя малко алкохол. Обичам да опитвам необичайни вина\", разказва Омански.      За тези, които се стремят към подобна физика, моделът препоръчва да сведат до минимум всякакви храни с наситени и транс мазнини.    Тя добавя, че диета с високо съдържание на тези вещества не прави нищо добро с тялото и само ще го състари по-бързо.     Тя препоръчва диета с високо съдържание на фибри.      \"Това е нещото, което ще съхрани младостта ви и ще накара организма ви да функционира по-добре. Ако вътрешностите ви са щастливи, това се вижда отвън\", казва тя.        Австралийката твърди, че никога през живота си не се е подлагала на пластични операции с цел подобряване на външния вид.   \"Преди 10 години претърпях операция на клепачите, но тя ми бе назначена от лекари. Нуждаех се от корекция\", обяснява жената.      За кожата си започва да се грижи през последните няколко години. Единственото, което използва, е почистващ гел и овлажняващ крем.   Нищо чудно прекрасната й кожа да се дължи на климата, на който се радват в Австралия.       По думите й, освен тренировките и правилното хранене, тайната на вечната младост се крие в липсата на стрес. ", "date": "2019.05.14", "title": "Тя е на 53 и...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395480-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%80%D0%B0%D0%B7%D0%BE%D1%80%D0%B8-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5", "text": "Бременността на Меган Маркъл излезе доста солено на британците. И докато целият свят продължава да е в еуфория от раждането на поредното кралско бебе, медиите на Острова трескаво пресмятат колко пари е пръснала съпругата на принц Хари, докато чакаше да стане майка.   Оказва се, че за британските данъкоплатци това са били много скъпи девет месеца и появата на последния правнук на кралица Елизабет II им струва цели 1,1 млн. паунда.   Неслучайно пресата във Великобритания бързо му лепна етикета \"бебе за милион\".          По време на бременността си само за дрехи, дело все на прочути дизайнери, Меган е дала над половин милион паунда.         И както всяка бъдеща майка, и тя си е правила скъпоструващи процедури, една от които - акупунктура. Посещението й в луксозния СПА салон в Западен Лондон струва 9 000 паунда.      След това стана ясно за бляскавото бебешко парти в Ню Йорк, на което присъстваха световноизвестни личности като Амал Клуни и Серена Уилямс.     Полетът, охраната, организацията на купона и вкусните дизайнерски сладкиши - всичко това е струвало на британците около 388 000 паунда, пише \"Дейли мейл\".        Не по-малко средства са отишли за реконструкцията на Фрогмор Хаус в Уиндзор, където от известно време живеят Меган и Хари. Само за детската стая, за която, според слуховете, е използвана боя с екстракти от розмарин и евкалипт, са платени повече от 50 000.    Няколко седмици преди раждането на малкия Арчи пък херцогът и херцогинята на Съсекс си подариха почивка в луксозния хотел Heckfield Place в Хемпшир. Двойката се е настанила в най-скъпия апартамент, който струва 10 000 паунда на ден. Той разполага със собствена трапезария и самостоятелни тераси. Раждането на бебето в частна болница също е излязло доста скъпо на данъкоплатците. Първоначално Маркъл смяташе детето й да се появи на бял свят в домашни условия. Малко по-късно обаче здравият разум надделя над емоцията и тя реши да роди в болница. По данни на The Mirror, първородната й рожба е проплакала в известната лондонска болница Portland Hospital.   Според източници на изданието, раждането там струва около 22 000 паунда. Храната на бъдещите майки и придружителите им се поднася върху сребърни подноси.     В менюто са включени омари, шампанско, гъши дроб и стриди.     Във Portland Hospital е раждала съпругата на принц Андрю, певицата и дизайнерка Виктория Бекъм, актрисите Кейт Уинслет и Ема Томпсън, както и манекенката Джери Хол.     Здравното заведение предлага разнообразни услуги. При желание, бъдещите родители могат да наемат до 36 стаи за гостите си. Срещу съответната сума медицинска сестра може да е на разположението им 24 часа.   Също така им се предоставя възможност да си организират фотосесия или да направят сребърна отливка на крачето на новородената си рожба. Директорката на болницата признава, че една родилка е пръснала 500 000 паунда по време на престоя си.      \"Тук жените са като на почивка. Носим им бебетата само за да ги накърмят. След 2-3 дни те излизат здрави, отпочинали и готови за всички предизвикателства на майчинството\", споделя директорката Джанин Мадън.     Тоалетите, в които Меган и Хари представиха сина си пред целия свят, както и всички съпътстващи разходи около събитието, пък възлизат на близо 2 000 паунда.", "date": "2019.05.14", "title": "Меган Маркъл разори британците!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395481-%D0%BF%D1%80%D0%B5%D1%81%D0%BF%D0%B0%D0%BB%D0%B0-%D1%81-%D0%B4%D0%B5%D1%81%D0%B5%D1%82%D0%BA%D0%B8-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8-%D0%B7%D0%B0%D0%BA%D1%8A%D1%81%D0%B0", "text": "Сексбомбата Кати Прайс, която носи прозвището Джордан, закъса за пари. Едрогърдата британка, която прекара през леглото си десетки футболисти, има финансови проблеми, но е измислила начин как да се справи с тях.  Джордан предлага услугата \"пеене на погребения\" за сумата от 5000 паунда. 40-годишната сексбомба има богат певчески опит зад гърба си и е готова да успокои скърбящите с песен по избор. \"Ако тя може да накара няколко страдащи да се усмихнат, тогава защо не?\", обяснил близък на Джордан пред \"Сън\".  ", "date": "2019.05.14", "title": "Преспала с десетки футболисти закъса"}
