{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377656-%D0%B0%D0%BA%D0%BE-%D0%BD%D0%B5-%D0%B2%D0%B8-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%BC%D0%BE%D0%B8%D1%82%D0%B5-%D0%BF%D1%80%D0%B8%D0%BD%D1%86%D0%B8%D0%BF%D0%B8,-%D0%B8%D0%BC%D0%B0%D0%BC-%D0%B8-%D0%B4%D1%80%D1%83%D0%B3%D0%B8", "text": "Баща - журналист, майка - ПР, баба в Икономическа полиция, баща в ГДБОП, близки на кмета на района. Това са част от \"надарените\" родители, чиито деца са приети с протекции в прословутата детска градина в Горна баня. Става дума за над .   В интерес на истината и те като всички останали имат право да посещават детска градина. Въпросът тук не е за това обаче, а за отговорността.       Уволнената директорка Мариана Иванова твърди (вече повече от месец), че е била под натиск, получавала е SMS-и от районния кмет, както и обаждания от други ръководни фигури в Столична община с искане определени деца да бъдат приети. Разбира се, твърди го чак след като Анушка вече е разсипала олиото, а на Иванова е поискана оставката.   Отскоро директорката има и политическата подкрепа на \"Да, България\" - с други думи целият Фейсбук е неин, а от партията дори са направили бърза форма да се праща писмо до Йорданка Фандъкова. Предстои да видим дали информацията, че и кадри на партията са записвали децата си при директорката, ще е конфликт на интереси, или когато си опозиция това не важи?   Казусът отвори кутията на Пандора, напомняйки наболелия и нерешим проблем на София - в детските градини места за всички деца няма. Когато имa дефицит, ще има и преразпределение на дефицита под масата. Това се знае още от социализма - цялата икономика почиваше на \"нямането\", на \"пускането\" и на \"връзките\".   Но да се върнем на темата - чудим се дали е ок, когато си на власт да си затваряш очите пред \"протоколите за хронични заболявания\" на приятелски деца, а когато ти \"свърши\" преждевременно мандата, да го удариш на демокрация. Не че не познаваме казуси като Румяна Ченалова и други подобни, които за една нощ обличат новите дрехи. Но не са виновни те, виновна е т.нар. публичност, която автоматично започва да симпатизира на \"падналите\" и започва да дава трибуна на всеки, който обърне палачинката.   Въпреки усилията на Столична община през последните години местата да бъдат увеличени, да се построят нови детски градини и да се намерят решения, всяка година близо 3 000 деца остават неприети. Част от тях отиват в частните детски градини, другите при бабите си или с гледачки. Това обяснява и неистовите напъни на родители, фалшивите бележки, които да осигурят предимство в класирането, даренията за детските градини, използването на връзки в общината, многото болни от алергии и т.н.   Когато знаеш, че си с злоупотребил със системата обаче, била тя и несъвършена и не напълно справедлива, правото да се възмущаваш и да правиш от това политика, започва да поизбледнява и някак не е удобно да си в първите редици на протеста.", "date": "2018.01.20", "title": "Ако не ви харесват моите принципи, имам и други"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377646-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%B2%D0%BB%D0%B8%D0%B7%D0%B0%D1%82-%D0%B2-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5", "text": "          От едно кратко съобщение на Министерството на образованието преди дни научихме, че са утвърдени и публикувани новите учебни програми за 10-и клас. Наред с новостите в природните науки, литературата и изкуствата, съобщението изрежда и новите понятия по история, където след много други се появява думата \"комунизъм\". Промяната обаче е революционна и това определение изобщо не е пресилено. За първи път учебната програма, която е задължителна, казва на учителите по история, че трябва да обясняват на децата за комунистическия режим, култа към личността, народния съд, репресиите и лагерите.     Промяната е революционна, защото 29 години след свалянето на Тодор Живков и края на еднопартийния режим на БКП, българските ученици знаят за онзи период само това, което чуват у дома от родители, близки или роднини. Така много млади хора не знаят нищо за годините от 1944 до 1989, а някои са придобили \"розовите очила\" на своите носталгични баби и дядовци, привърженици на Комунистическата партия. Резултатът е, че когато изследователският център \"Тренд\" попита през ноември \"В кой период бихте искали да живеете\", 41% от анкетираните посочиха годините на комунизма.     Комунистическият период и досега присъстваше в някои учебници по история, но точно като период - без понятия като \"Народен съд\" и \"Възродителен процес\", без зависимостта от СССР и без характеристиките на тоталитарната държава. Комунизмът присъстваше в някои учебници, но това зависеше от конкретните автори - сега е част от задължителната програма и това трябва да бъде отразено във всички следващи учебници.   Учениците сега ще се запознават с \"ролята на СССР за налагане на комунистическия режим\", \"култа към личността\", \"едноличната власт на Тодор Живков\", \"политически терор и репресии\", \"съпротива срещу комунистическия режим\", \"политиката на БКП към българите от Пиринска Македония\", \"дисидентски прояви\", както и \"технологичното изоставане на България спрямо Запада\". В час ще се обсъждат понятията \"диктатура на пролетариата\", \"насилствено коопериране\", \"репресивен апарат\", \"изселване\". Всичко това е качествено ново и ще премахне един срамен за страната ни факт: България бе единствената сред бившите комунистически държави, които днес са в НАТО и ЕС, където тоталитарното минало не е подробно изучавано в училище.     Включването на комунизма в учебната програма не стана от само себе си. През 2014 г. проф. Евелина Келбечева от Американския университет в България написа петиция за това. Тя бе подкрепена от свои колеги, граждани и политици. Трима президенти застанаха зад каузата - Росен Плевнелиев, Петър Стоянов и покойният д-р Желю Желев. Съпротивата срещу тази промяна бе огромна - както от самата образователна система, която по принцип приема трудно всяко нововъведение, така и от историци с по-леви убеждения, които са склонни да оправдават престъпленията на комунистическия режим.   Има и гласове против - някои историци изразяват недоволство, че този период е представен в негативен контекст. Други им отговарят, че нима нацизмът се представя някъде в позитивен контекст? Припомнено бе също, че от 2000 г. в България действа закон за обявяване на комунистическия режим за престъпен.   Без спорове не може - това също е част от демокрацията. По време на обсъждането е имало и компромиси: от програмата са отпаднали \"съветска окупация\" и подготвяното присъединяване на България като шестнайсета република към СССР. Промяната обаче е факт и тя наистина е значима. Така след още едно поколение може и да не се стряскаме, че повечето българи свързват комунизма преди всичко с работа, спокойствие, безплатни здравеопазване и образование и икономически подем, и като че ли са забравили за отнетите човешки права, убийствата без съд и присъда и национализацията.             Едни копаят, други строят. Накрая нищо не излезе. А кое беше старото? Да преизпълним плана, да станем ударници! Труд и война - тъжният мироглед на социалистическия човек Ох, тази сложна дума им-пе-ри-а-ли-зъм! Ограмотяване на пролетариите Човек и сам може да се сети, но ние да припомним... А воалетка и дамска чантичка? Маниакален страх от пожари Хората ходеха на баня веднъж в седмицата Представете си тази табелка в някой от днешните СПА-центрове! \"Теляшки услуги\" - що е то? Конфузно И още насекоми, които подриват основите на социализма Неграмотността не е от вчера Кратко и ясно За финал: наздраве!", "date": "2018.01.20", "title": "Престъпленията на комунизма влизат в учебниците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377647-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%BF%D0%BB%D0%B0%D0%BA%D0%B0%D1%82%D0%BD%D0%BE,-%D0%B5%D0%BB%D0%B5%D0%BC%D0%B5%D0%BD%D1%82%D0%B0%D1%80%D0%BD%D0%BE", "text": "Американското посолство подкара продължението на телевизионната си кампания за „Силата на българския дух“ – то се казва „Силата е в теб!“  Първата кампания бе озаглавена „Те ще променят България“.   Обаче в самия подход на кампанията към публиката има нещо наивно, да не кажа съмнително.  Или авторите й не познават българския манталитет – или са консултирани от хора, които толкова са се заплеснали по някои миражни чужди стандарти, че са загубили всякаква представа за българската бъркотия.  Може би главно заради това, кампанията парадоксално излъчва дъх на акция от времената на соц-пропагандата, която притворно примираше по мечтите, без изобщо да има предвид реалностите.   Казват ни, че Еди кой си ще промени България – и веднага непредубеденият зрител ще си каже, че това твърдение е фалшиво и дори глупаво.  И как ще се случи“промяната“?  Нали повече от четвърт век всичко е в ръцете на Политическата Секта – за да може тя спокойно да изкористява самата представа за политиката, да обезчовечава и оглупява населението, да краде и всичко останало.   Показват ни двама млади цигани, които щели да променят България – това пък е дива демагогия.  Те своята общност няма да успеят да променят, какво остава за държавата.  Личният им успех е една микроскопична тяхна победа, нищо друго.  Нещо повече: у нас успелите цигани никога не коментират някои срамни прояви на племето си, дори това не си позволяват. В друг клип ни показват отличия от математически олимпиади – да, имаме даровити млади математици, но техните успехи съвсем не опровергават позорния факт, че образованието ни тотално е продънено.   Може би кампанията иска да внуши, че всеки сам държи юздите на съдбата си.  Дори да е вярно – а не е, това съвсем не означава, че така ще се промени България.  Това, че някой ще завърши образованието си в чужбина и ще дойде тук да работи срещу прилична заплата, съвсем не означава, че нещо генерално ще се промени.   Тук очакванията са – и винаги са били – Сектата да измъти нещо, надеждите са в поредния Месия, независимо, че всички преди него са се срутили по един или друг начин.  Народът обаче не се отказва и все се надява да случи на някой по-способен Лъжльо.   Всъщност, какво скрито послание излъчва кампанията?  Най-вероятният отговор е: всеки сам да се спасява, сам да се случи, сам да се пребори за собствения си успех и пр.  Не можеш да разчиташ на държавата – това не ни го казват, но то се подразбира.  Оправи се сам – а след това ще оправиш и държавата – когато цъфнат налъмите, разбира се, последното ще си го кажат зрителите.   Авторите на кампанията не си дават сметка, че отделните успели личности са просто кръпки върху фасона на едно срутено откъм ценности общество.  Сектата пет пари не дава за тях, те не могат да смутят властта й, да я извадят от летаргията й.   Между другото, за авторите на кампанията би било много интересно да попитат героите й, които уж щяха да променят България, какво мислят за българските политици.  Едва ли ще го направят.  Новите „спасители“ не бива да бъдат противопоставяни на Сектата – понеже там продуцентите на кампанията имат приятели.   Така че, героите им ще „променят“ България, без изобщо да имат вземане-даване със Сектата.  ТЯ ще управлява, а ТЕ ще „променят“, без изобщо да я забелязват.  Ще променят, без да казват, какво точно.  Смехория. Кьорфишеци.   Още нещо е много любопитно: от началото на първата кампания мина доста време, но медиите тъй и не потърсиха Манекените, които ще обновят България – и да научат, какво, всъщност, се случва с тях.  Колко близо са вече до пропагандния лозунг на кампанията, как преценяват сега шансовете си да променят каквото и да е.  Най-вероятно, попаднали в нашенското блато, те отдавна са охладнели към мисията си на посланици на нещо ново.   Съсловие на Промяната не се създава с кампании.  Сектата с лекота ще го смачка още в зародиш.  Със същата лекота, с която промени смисъла на Властта, превърна политиката в примитивно занимание, а пътьом извиси Грабежа до неподозирани висоти.  Сега в Сектата сигурно само се подсмихват, когато някой смелчага от кампанията казва: „Силата е в мен!“  „Да, бе, глупако, точно така е“.   Още преди около 80 години Стефан Попов написа в „Третото поколение“, че едва когато се слеят честните пари с образоваността, тогава ще имаме съсловието, което ни е нужно.  Но дотогава ще минат поне три поколения.  Ако не си чел автори като Попов, неизбежно ще се подхлъзнеш по митологията на „Джони Уокър“ – „Продължавай да вървиш!“  Удари едно – и давай напред по калните български пътища, по които никога няма да стигнеш до някаква промяна или сила.   Добре, ще убедят известно количества млади зрители-наивници, че тъкмо те ще променят България – особено, ако вярват в щуротии като епоса на Том Круз „Мисията невъзможна“.   Ами грамадната част от населението?  Затънали в блатото, лишени от всяка надежда и перспектива, милиони хора са оставени извън обсега на кампанията.  Но и те са зрители – и възторжените лафове от екрана със сигурност ще им звучат предизвикателно, да не кажа обидно.  На тях направо им казват: „Вие вече за нищо не ставате, отписани сте, нямате право и време за промяна, само ръкопляскайте, докато ви заболят ръцете и – чупката“.   И комплексите от Миналото също правят спорна кампанията.  Мярнах една млада оперна певица /с “десни” убеждения/, която имала „сила“.  Обаче тя е съвсем незначителна в сравнение със силата на истински великата Райна Кабаиванска.  Райна обаче никога няма да каже „Силата е в теб“ – защото е наясно, че това е измама, защото знае, че Бог дарява малцина с истинска сила.   Когато полярникът Пимпирев казва, че е стигнал до Южния полюс, зрителите ще се сетят за Георги Иванов, който „стъпи“, макар и с известни премеждия, в Космоса.  Петър Стойчев е успешен спортист, но трудно може да се сравнява, например, с Боян Радев, Нурикян или Стефка Костадинова.  За авторите на кампанията, вероятно, всички изброени имена са от „онова“ време, прокълнатото.  Разумно би било обаче да бъдат използвани тъкмо хора от този калибър, защото, вън от съмнение, са озарени от необичайна дарба.  Сега, покрай кампанията, всеки нормален зрител ще забележи, че героите на Миналото са в някакъв концлагер на Забравата – въпреки че постиженията им са несравними с тия на героите на Прехода.  И най-напред ще се сетят за това ония, на които кампанията им е отредила ролята на ръкопляскащи.   Силата е в теб?  Но как да достигнеш до нея и да я съхраниш – и възможно ли е това в един свят, озъбен срещу всичко и всички?  Колкото повече човек се замисля върху този девиз, толкова повече той изглежда кух и абстрактен, стои като пришит към кампанията.   Един автор казваше, че човек не е механична играчка, която сама си навива пружината – и то в една враждебна среда.  Тъкмо поради това, в повечето случаи той остава в сянката на самия себе си.  Най-лесно е да подхвърлиш, че във всеки човек има „нещо“.  Крилете на човека обаче растат бавно /Ерофеев/ – и то при условие, че някой се грижи за него.   Да, прав е онзи, който твърди, че без да знаеш кой си, ти си мъртъв.  Но, за да узнаеш истината за себе си, трябва да се измъкнеш от тинята на живота, а това никак не е лесно.  И затова евреите казват, че човек копнее, а Господ се смее.  Копнееш – и един ден се оказва, че си прогонил призрака на по-добрия човек, в който си могъл да се превърнеш – не си спомням, чия беше тази фраза, но я предавам приблизително точно.   Китайците пък казват, че когато на човек му се присъни, че е пеперуда, всъщност може би е пеперуда, на която й се присънва, че е човек.  Това означава, че да се добереш до себе си никак не е лесно, а едва след това трябва да откриеш силата си, ако изобщо я притежаваш.  Това е още по-невъзможно, ако си подвластен на един суров и бездушен живот, какъвто е нашият.   „Силата е в теб“ звучи по съветски плакатно, смущаващо елементарно – особено когато това заклинание не е съобразено с реалностите, сред които обитаваме.   Едисон казваше, че от врата надолу човек струва няколко долара на ден, от врата нагоре обаче струва толкова, колкото може да произведе умът му.  Но у нас повечето хора трудно оцеляват дори физически – и заради това умът им рядко ражда прозрения, особено пък за самите тях.   И дори това да се случи, те се опитват бързо да ги забравят…", "date": "2018.01.20", "title": "КАМПАНИЯТА НА ПОСОЛСТВОТО НА САЩ: ПЛАКАТНО, ЕЛЕМЕНТАРНО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377648-%D0%BA%D0%B0%D0%BA-%D0%B3%D0%BD%D0%B8%D0%BB%D0%B8%D1%82%D0%B5-%D1%8F%D0%B1%D1%8A%D0%BB%D0%BA%D0%B8-%D1%81%D1%82%D0%B0%D0%BD%D0%B0%D1%85%D0%B0-%D1%81%D0%BB%D0%B0%D0%B4%D0%BA%D0%B8-%D0%BF%D1%80%D0%B8-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "              Всъщност церемонията по откриването на европредседателството в Народния театър бе личен пиар на Бойко Борисов и нищо друго. Шефът на Европейската комисия Юнкер, предеседателят на Европейския съвет Туск и шефът на Европарламента Таяни съвсем умишлено изиграха тази игра, водейки се вероятно от същите съображения, които бившият американски посланик у нас Джон Байърли бе споделил в секретна грама: “Егото на Борисов може да е най-силният ни лост за влияние върху него – той жадува за международно внимание. Ние трябва да продължаваме да го бутаме в правилната посока, но никога не трябва да забравяме с кого си имаме работа“.       В един момент очаквах на сцената да се появи Пеевски, който да дръпне една реч на полски и да гушне свойски Юнкер, братя Мондешки да ударят една ръченица в народни носии, а Домусчиев да изпее нещо на люксембургски. Защото това не бе просто пиар на Борисов, а зелена европейска светлина за целия модел, по който той управлява България.     В интервютата след това европейските лидери забравиха, че сме най-корумпираната страна в Европа, че по свобода на словото сме след Габон, а в София се разстрелват показно хора, без никой да търси извършителите и поръчителите им.   Докато гледах европейската поцелуйковщина по телевизора се сетих за “гнилите ябълки” на Дьо Кабан. Бившият френски посланик, който вдигна на ура цялата държава, след като Пеевски и братя Мондешки се опитаха да откраднат фирми на френския гигант “Белведере”. Що гневни коментари се изписаха тогава, що приказки за съдебната реформа и мафиотизираната държава.   Ще припомня накратко този случай, защото е симптоматичен. Двете дъщерни дружества на френската компания “Белведере” бяха атакувани по отиграна схема между съдии и бизнесмени, контролирани от властта и Делян Пеевски. “Казусът “Белведере” бе дело за несъстоятелност на дъщерните фирми на френския производител на алкохол, който в края на 2014 г. предизвика международен скандал, защото по същество беше опит за превземането им чрез нарочно разпределен съдия, замесен в схемата. Стигна се до намесата на тогавашния френски посланик Ксавие Лапер дьо Кабан и прословутата му фраза за “гнилите ябълки” в системата.   Последвалите събития доведоха до смяната на шефа на Софийски градски съд Владимира Янева (протеже на Цветан Цветанов и близка на печално известния Момчил Мондешки, представящ се за адвокат) и съдията по делото Румяна Ченалова. Последното стана причина Ченалова да напусне лагера на Пеевски и Цветанов и да се превърне в техен изобличител. В медиите излязоха скандалните записи между нея, Янева и Мондешки, добили популярност като разговорите между “двете каки”.   В тях беше описана отвратителната система, по която функционира мафиотизираната ни държава. А случаят “Белведере” бе един от примерите за лицемерието на властта и западните “изобличители” на българската корупция. Защото след цялата пушилка около този случай, истинските гнили ябълки останаха по местата си, продължават да дърпат конците на правосъдието, да крадат чужди компании и да се държат като феодали в държавата, която председателства Европейския съюз.   Което не пречи на председателя на Европейската комисия Жан-Клод Юнкер да заяви, че “България не е равно на корупция” и да целува с брежневска страст премиера на най-корумпираната страна в Европа. Напротив – България вече е равно само на корупция и на нищо друго. Случаи като “Белведере”, погледнати от дистанцията на времето, ни помагат да държим преценката си трезва, извън фанфарите на председателството и чиновническата куртоазия на Брюксел.   Какво стана с основните герои от този скандал, който занимаваше обществото седмици наред? Дьо Кабан си замина по живо, по здраво и бе изпратен от френската държава да бори корупцията в Буркина Фасо. Владислава Янева бе разлюбена от Цветан Цветанов и ГЕРБ, свалена като шеф на СГС, изхвърлена от съдебната система и дори осъдена по набързо скалъпено дело за други нейни нарушения. Румяна Ченалова изпадна в немилост, уволниха я, че и с белезници я разкарваха пред медиите. Другите участници, същинските виновници за тази афера, не само, че не бяха наказани, но продължиха да богатеят и да крадат чужд бизнес под крилото на държавата.   Един от тях е Младен Мондешки, малкият брат на споменатия Момчил Мондешки, който е в основата на аферата “Белведере”. Именно неговата фирма “Агротехнолъджи” участва в схемата за производството срещу “Белведере”. В минали публикации разказахме как младият бизнесмен от Троян слага ръка на легендарния завод “Елпром” – Троян с помощта на съда. При “Белведере” Мондешки действа по сходен начин по предварително изготвена схема с политическата и съдебната власт, която се прилага за ограбването на богати фирми.    Първо някой с политическа власт натиска “Белведере” да сключи неизгоден и даже абсурден договор с предварително избрано лице – в случая с Младен Мондешки. Договорът е за маркетингово проучване и рекламна стратегия за търговските марки на водка и вино. Фирмата на Мондешки “Агротехнолъджи” никога не се е занимавала с такава дейност.   Въпреки това получава поръчка за 47 471 лева. Няколко месеца по-късно към този договор се сключва допълнително споразумение и сумата скача рязко на 189 886 лева. Междувременно срещу фирмата “Белведере дистрибуция” започва производство по несъстоятелност, подадено от пловдивската фирма “Тайм арх”.    Претенцията е за 115 хил. лева, които й се дължат по договор за поддръжка на билборд. Следва светкавично бързо съдопроизводство, иначе немислимо за българското правораздаване. На уж случаен принцип се избира предварително уговорен съдия, който за по-малко от 24 часа след получаването на делото запорира сметките на нарочената фирма и назначава предварително уговорен синдик. Подобна схема бе приложена и в КТБ – без право на защита и реакция от страна на жертвите.    Синдикът започва да се държи като бандит и да прави всичко възможно, за да премине дадената фирма в ръцете на онези, които са я нарочили за придобиване. Фирмата на Мондешки пък веднага подава молба до съда да я впишат като кредитор на “Белведере” заради онези близо 200 хил. лева по договор за несъществуваща услуга и несвършена работа. Не друг, а НАП – Велико Търново се произнася, че договорът на фирмата на Мондешки с “Белведере” е кух. Това, разбира се, не се взема под внимание от съда и той с охота признава 28-годишния Мондешки за кредитор на френската фирма.       Това е съвсем накратко скандалът “Белведере”, който не завърши с кражба на фирмата, само защото френският посланик се намеси. Двете съдийки бяха жертвани като пешки, но всичко останало продължи постарому.   Младен Мондешки е кредитиран щедро с милиони от Първа инвестиционна банка, за да придобие “Елма” – наследника на “Елпром” – Троян, както и други фирми, а гарант по тези кредити е брат му Момчил, който официално няма никакви доходи, не се води на работа никъде и дори не е адвокат, за какъвто се представя. Младен Мондешки кара “Бентли” и днес е съветник по правните въпроси на депутата от ДПС Джейхан Ибрямов. Неговата счетоводителка от Троян бе сложена за синдик на КТБ и подпомогна кражбата на активи за стотици милиони и т.н. и т.н.   И този примитивен и разбойнически модел председателства Европейския съюз! Че и трябва да се гордеем с него, както ни каза на развален български Доналд Туск. Ами няма защо да се гордеем. Един руски философ беше казал, че страна без правосъдие е разбойнически стан. България не е държава, в строгия смисъл на думата, а разбойнически стан. Който си прави илюзии за друго, жестоко се лъже.  ", "date": "2018.01.20", "title": "Как гнилите ябълки станаха сладки при европредседателството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377649-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%81%D1%8A%D0%B4-%D0%BD%D0%B5-%D1%80%D0%B0%D0%B7%D0%B1%D1%80%D0%B0%D1%85%D1%82%D0%B5-%D0%BB%D0%B8-%D0%BD%D0%B0%D0%B9-%D1%81%D0%B5%D1%82%D0%BD%D0%B5-%D0%BD%D0%B5-%D0%B2%D0%B8-%D1%81%D0%B5-%D0%BF%D0%BE%D0%BB%D0%B0%D0%B3%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8-%D1%89%D0%B5-%D0%B2%D0%B8-%D1%81%D0%B5-%D0%BF%D0%BB%D0%B0%D1%89%D0%B0-%D1%81%D0%BF%D0%BE%D1%80%D0%B5%D0%B4-%D0%BA%D0%B5%D1%84%D0%B0-%D0%BD%D0%B0-%D1%87%D0%BE%D1%80%D0%B1%D0%B0%D0%B4%D0%B6%D0%B8%D1%8F%D1%82%D0%B0-%D0%B2%D0%B8-%D1%82%D0%BE%D0%B2%D0%B0-%D0%B5", "text": "Чл. 245. (Изм. – ДВ, бр. 100 от 1992 г.)  (1) При добросъвестно изпълнение на трудовите задължения на работника или служителя ежемесечно се гарантира изплащането на трудово възнаграждение в размер на минималната месечна работна заплата, установена за страната.    (2) Разликата до пълния размер на трудовото възнаграждение остава изискуема и се изплаща допълнително заедно с лихва, равна на основния лихвен процент за съответния период.   На тази основа такива като олигархът Ковачки прецакват работещите при тях, без никой да може и копче да им каже. На тази основа е “задържането на заплатите”, от което прореваха хиляди и десетки хиляди.   Досега от онази година, когато е приет този член, са направени 69 поправки в Кодекса – абсолютно през всяка година на жалкия ни преход. Последните от тях бяха узаконени с публикуването им в “Държавен вестник” на 24 октомври, 27 октомври, 1 декември, 22 декември 2017 г. и днес – 19 януари.  Многократно съм призовал да се отмени този текст, достоен само за крепостните времена, (може да се види и в профила ми). И нищо!   Дължа едно огромно лично извинение на омбудсмана Мая Манолова.  Моля да ми прости – не ми се вярваше тя да се ангажира с тази кауза, но тя го направи въпреки огромния натиск върху нея. И внесе искане в Конституционния съд за произнасянето му по този член.  Благодаря й за стореното.   Посочената разпоредба на Кодекса на труда противоречи на чл. 48, ал. 5 от конституцията, според която гражданите имат право за труда си да получат “заплащане, съответстващо на извършената работа”.   Обаче Конституционният съд отхвърли искането на Мая Манолова за установяване на противоконституционност на тази нелепа, недемократична, крепостна по характера си разпоредба от Кодекса на труда.   С решение по дело № 3 от 2017 той я призна за “законна и конституционна”!   *** *** ***  Нека се знаят имената на “демократите” и “защитниците” на основни човешки права, които прегазиха искането на омбудсмана и го посочиха като “неоснователно”  Това са съдиите:  1. Цанка Цанкова  2. Румен Ненков  3. Кети Маркова  4. Анастас Анастасов  5. Филип Димитров  6. Таня Райковска  Още двама съдии практически им съдействаха, понеже го счетоха като недопустимо (т.е. не е работа на съда да се занимава с него).    Имената им:  1. Гроздан Илиев  2. Георги Ангелов   Съдиите, които не се поддадоха на натиска, нека така да го наречем, на родния олигархичен бизнес и защищаващия го до гроб целокупен политически елит са:  1. Борис Велчев  2. Стефка Стоева  3. Мариана Карагьозова-Финкова  4. Константин Пенчев  Те подкрепиха искането на Мая Манолова за обявяването на този текст от Кодекса като противоконституционен. Малцинство са – 4 срещу 8.   І_______________________________  _______________________________            ", "date": "2018.01.20", "title": "Конституционният съд: НЕ РАЗБРАХТЕ ЛИ НАЙ-СЕТНЕ: НЕ ВИ СЕ ПОЛАГАТ ЗАПЛАТИ! ЩЕ ВИ СЕ ПЛАЩА СПОРЕД КЕФА НА ЧОРБАДЖИЯТА ВИ! ТОВА Е!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377651-6-6-%D0%BC%D0%BB%D1%80%D0%B4-%D0%BF%D1%80%D0%B8%D1%85%D0%BE%D0%B4%D0%B8-%D0%BE%D1%82-%D1%82%D1%83%D1%80%D0%B8%D0%B7%D1%8A%D0%BC", "text": "Над 6,6 млрд. лв. са приходите от международен туризъм в България за януари-ноември 2017 г. според последните данни на БНБ. Ръстът им спрямо същия период на 2016 г. е 9,1%. По данни на НСИ oт началото на 2017 г. до ноември България е посрещнала над 8,4 млн. чуждестранни гости, или повече от 7% ръст в броя на чуждите туристи спрямо същия период на 2016 г., която бе рекордна в историята на отрасъла. Страните от ЕС продължават да са най-големият генериращ пазар за международен туризъм на България с относителен дял близо 62 на сто и общ обем от около 5,2 млн. посещения за първите 11 месеца на 2017 г. Това е почти 8% ръст спрямо същия период на предходната година. Най-много са туристите от ЕС, посетили България за посочения период, от Гърция и Румъния - по над 1 млн. Увеличение има и от Германия (5%), Турция (12%), Полша (8%), Сърбия (5%), Великобритания (24%), Украйна (15%), Молдова (17%), Израел (12%), Франция (19%), Италия (11%), Холандия (23%), Испания (37%), Швеция (35%) и др.", "date": "2018.01.20", "title": "6.6 млрд приходи от туризъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377652-%D0%BF%D0%B0%D0%BF%D0%B0%D1%82%D0%B0-%D0%B1%D1%8A%D0%B4%D0%B5%D1%82%D0%B5-%D0%B3%D0%BE%D1%81%D1%82%D0%BE%D0%BF%D1%80%D0%B8%D0%B5%D0%BC%D0%BD%D0%B8-%D0%BA%D1%8A%D0%BC-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": "Папа Франциск призова католиците да бъдат гостоприемни към мигрантите, заявявайки, че \"няма християнска радост, когато вратите са затворени\", предаде ДПА. Хората, които \"пред лицето на нещастието са отказали да се предадат и са тръгнали да търсят възможност да живеят\" са \"икона на Светото семейство, което е трябвало да прекоси пустини, за да продължи да живее\", каза папата пред около 100 000 души на литургията в Икике, Чили. В този крайбрежен град има десетки хиляди мигранти, идващи основно от съседни страни. Франциск призова католиците да бъдат чувствителни към неправдата и новите форми на експлоатация, \"да предлагат това, което имат, колкото и малко да изглежда\". Това бе последната меса, отслужена по време на четиридневното посещение на папата в Чили. От Икике заминава за Перу - втората и последна част от южноамериканската му обиколка. След литургията в Икике папата накара автомобилния си кортеж да спре, за да провери как се чувства полицайка, хвърлена от коня си, явно уплашен от шума на преминаващите коли, съобщи Асошиейтед прес. Франциск слезе от папамобила си и остана да стои до жената, докато не пристигна линейка, която да я откара в болница. Ватикана съобщи, че жената е била в съзнание, а папата й е казал \"няколко утешителни думи\".", "date": "2018.01.20", "title": "Папата: Бъдете гостоприемни към мигрантите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377653-%D1%81%D0%B2%D0%BE%D0%B1%D0%BE%D0%B4%D0%B0-%D0%B7%D0%B0-%D0%BC%D1%8A%D0%B6%D0%B5%D1%82%D0%B5-%D0%BF%D0%B8%D1%81%D0%BC%D0%BE%D1%82%D0%BE-%D0%BD%D0%B0-%D1%81%D1%82%D0%BE%D1%82%D0%B5-%D1%84%D1%80%D0%B0%D0%BD%D1%86%D1%83%D0%B7%D0%BE%D0%B9%D0%BA%D0%B8", "text": "В. “Култура” публикува пълния текст на стоте французойки, станал повече известен като „писмото на Катрин Деньов”, с който те изразяват позиция по разрастващият се като лавина „случай Уайнстийн” (Le Monde от 9 януари 2018 г.).   Около „Аферата Уайнстийн” в различни хаштагове в различни страни заваляха разобличения за сексуални посегателства и доста известни личности се простиха (и продължават да се прощават) с работата си и с постовете си.     Образувалото се (основно в социалните медии, но не само) мейнстрийм световно обществено мнение бива представяно като победа за женското равноправие и тотална промяна в мисленето на нашата цивилизация.  В България тези настроения се преплетоха с дебати, засега доста несериозни, около подписването на т.нар. „истанбулска” Конвенция за превенция и борба с насилието над жени и домашното насилие.   Както при „разобличаването” на мъже-насилници, така и в случая с обръщението на стоте французойки, понякога мненията стигат до крайност. На крайностите, например, реагира Катрин Деньов в Libération:   Публикуваме и  , изразяващи несъгласие с обръщението на стоте французойки, които се появиха след него в Le Monde.   следствие на аферата Уайнстийн, закономерно се случи едно осъзнаване на сексуалните насилия, извършени над жени, особено в рамките на работните взаимоотношения, където някои мъже злоупотребяват с властта си. Осъзнаването е легитимно и необходимо. Това освобождаване на речта обаче днес се обръща в своята противоположност – предписват ни да говорим както трябва, да премълчаваме онова, което може до подразни някого, а онези от нас, които отказват да се подчинят на тези повели, са гледани като предателки, като съучастнички.   Тъкмо това е свойствено на пуританизма: да заимства - в името на едно мнимо общо благо – аргументите за защита на жените и за тяхната еманципация, за да ги окове по-добре към един статут на вечни жертви, на някакви дребни незначителности под властта на фалократски демони като през доброто старо време на вещиците.   Всъщност, #metoo повлече след себе си в пресата и в социалните медии една кампания на доносничество и на публични обвинения на личности, които - без да им бъде дадена възможността нито да отговорят, нито да се защитят - бяха поставени напълно наравно със сексуалните агресори. Това светкавично правосъдие има вече своите жертви, мъже, санкционирани по време на работа, принудени да си подадат оставката и т.н., докато тяхната едничка вина е била, че са докоснали нечие коляно, че са се опитали да откраднат целувка, че са говорили за „интимни” неща по време на професионална вечеря или че са изпращали съобщения със сексуални двусмислици на жена, която не е имала към тях същото влечение.   Тази трескавост „прасетата[1]” да бъдат изпратени в кланицата не само не помага на жените да се освободят, реално тя обслужва интересите на противниците на сексуалната свобода, на религиозните екстремисти, на най-мрачните реакционери и на онези, които смятат, в името на една съдържателна концепция за доброто и за викторианския морал, който върви с нея, че жените са същества особени, деца с лица на възрастни, които искат да бъдат закриляни.   Поставени срещу тях, мъжете са приканени да си посипят главата с пепел, да погледнат в ретроспекция душата си и да открият там някое „неприлично поведение”, което са имали преди десет, двайсет или трийсет години и за което трябвало да се разкаят. Публичната изповед, нахлуването в частната сфера на самопровъзгласили се прокурори, това е нещо, което създава климат като на тоталитарно общество.   Прочистващата вълна изглежда не познава никакви граници. На едно място цензурират голо тяло на Егон Шиле[2], на друго искат изваждането на картина на Балтюс от един музей, защото била апология на педофилията, обърквайки човека и творчеството му, искат забрана за ретроспектива на Роман Полански в Синематеката и постигат отлагането на ретроспективата на Жан-Клод Брисо. Една университетска преподавателка смята Blow-Up на Микеланджело Антониони за „женомразки” и „неприемлив”. В светлината на този ревизионизъм Джон Форд („Следотърсачите”) и дори Никола Пусен („Похищението на сабинянките”) са вече на ръба на забраната.   Случва се вече издатели да искат от някои от нас да направим по-малко „сексистки” нашите мъжки персонажи, да говорим по-умерено за сексуалност и любов или да направим така, че „получените от женските персонажи травми” да бъдат по-изявени! На ръба на абсурдното, един законопроект в Швеция иска да наложи ясно заверено съгласие за всеки кандидат за сексуална връзка. Още малко и двама възрастни, които имат желание да си легнат заедно, ще трябва предварително да заверят - чрез някое приложение в телефоните си – документ, в който надлежно са изброени практиките, които приемат, и практиките, които отхвърлят.   Философът Рювен Офи[3] защитаваше свободата да оскърбиш като незаменима за артистичното творчество. По същия начин ние защитаваме правото на нежеланите предложения[4], което е незаменимо за сексуалната свобода. Днес ние сме достатъчно осведомени, за да приемем, че сексуалният инстинкт е по природа агресивен и първобитен, но сме и достатъчно далновидни, за да не смесваме неловкото свалячество със сексуалната агресия.   И най-вече ние съзнаваме, че човешката личност не е монолитна: една жена би могла, в един и същи ден, да управлява професионален екип и да се радва да е сексуален обект на мъж, без да е някаква „развалена жена” или пък низка съучастничка на патриархата. Тя може да следи заплатата й да бъде равна на мъжката заплата, но да не се чувства травматизирана, ако някой се отърка о нея в метрото, дори това да е смятано за престъпление. Тя може да го сметне даже за израз на голямо сексуално нещастие, а дори и за нещо маловажно.   В качеството си на жени, ние не можем да се разпознаем в този феминизъм, който, надхвърляйки разобличаването на злоупотребите с власт, се сдобива с лицето на омразата към мъжете и към сексуалността. Ние мислим, че свободата да кажеш не на едно сексуално предложение върви заедно със свободата да сваляш. И смятаме, че трябва да знаеш да отговориш на свободата да ти досаждат по друг начин, а не като се затваряш в ролята на жертва.   Тези от нас, които са избрали да имат деца, смятаме за по-правилно да възпитаме нашите дъщери така, че да са достатъчно информирани и съзнателни, за да могат да живеят живота си цялостно, без да се оставят да ги сплашват или да им вменяват вина.   Инцидентите, които могат да засегнат тялото на жената, не засягат задължително нейното достойнство и не трябва, колкото и да са тежки понякога, задължително да я превръщат в постоянна жертва. Защото ние не можем да бъдем свеждани до нашето тяло. Нашата вътрешна свобода е ненакърняема. А тази свобода, която така ценим, не може без рискове, нито без отговорности.        [4] Употребеният глагол тук е importuner със значение досаждам, додявам, отегчавам. Тук използваме възприетия за случая израз на български.", "date": "2018.01.20", "title": "Свобода за мъжете. Писмото на стоте французойки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377654-%D0%B4-%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B8-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BE%D0%BF%D0%B5%D0%BA%D0%B0-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%E2%80%9E%D1%86%D1%8A%D1%80%D0%BA%D0%B2%D0%B0%E2%80%9C", "text": "          Истанбулската конвенция е куфар с двойно дъно. Отгоре е безспорното, отдолу са допълнителните разпоредби, задълженията и контрола. …  Тази Конвенция може да бъде тълкувана и по „безопасен“ начин, разсъдъчно и филологически. Понятието „джендър“ се отнася само до социалните роли на мъжа и жената, уверява г-жа Бриджит О’Лъфлин. Но Конвенцията е написана с понятиен апарат, който поема и „допълнителни“ значения.  Думата „джендър“ е хамелеон. Асоциациите с идеологията на третия пол и глобалната сексуална революция не са в главите на читателите, а в главите на писателите. Не сме объркани в превода, в клопка сме. Това е накратко впечатлението.  Конвенцията трябва да се възприема, като произведена в духа и практиката на джендърната идеология, програмните следствия и профила на изпълнителите. Хората от НПО са прогресисти. Индоктринирани и финансирани. Какъв мотив имат хората от ЛГБТ да обикалят наоколо, освен за да промотират собствен дневен ред? Специалисти по хомофобия в детските градини, училищата и старческите домове. Повсеместен хомофобски ужас.   Нашите братя и сестри с артистичната ориентация са напълно гарантирани, никой няма да им стори зло. Но не бива да разчитат на възхита. Не е реалистично.  …  В началото е „джендър“. Тази дума съдържа повече от „соцпол“, тя е революционен знак, призив за борба. „Джендър“ еротизира „дискурса“, думата е снобска, знак за принадлежност към либерален авангард. Тази стара феминистка парола освобождава от тегобата на „класическия“ пол и отменя стоическата, а по-късно и християнска  идея за природен закон (lex naturae). За естественото, за човешката природа и човешкия род. Мъжки род и женски род. Оттук и напрегнатата дихотомия „джендър-пол“, смисловите колебания, неяснотите. Проблемът не е в превода, а в идеологията.  …  Джудит Бътлър, която има култов статут в „джендърните среди“, нарича биологичния пол – фантазма. Полът не е анатомия, а дискурсивно произведена телесност. Радикалните еманципатори твърдят, че полът никога не е окончателен, а е флуидно състояние, перманентна възможност. Полът не е основан в природа, а в инвенция. За подобни идеи, близки до безумството, тази жена получава наградата „Адорно“, връчена в църквата “Св. Павел” във Франкфурт. Нищо случайно в избора на място. В Римляни 1 гл.:18–32  апостол Павел описва сексуалната  перверзия като метафизически бунт и антропологическа катастрофа. Не могат да му простят.  …  Европейският политически елит има административна и жреческа власт. Брюксел е синедрион, окончателна инстанция по въпросите на вярата, управлението и дисциплината. Брюксел е колективен папа. Истанбулската конвенция е приета без гласуване от Европейския съвет, по обикновена административна процедура. Конвенцията е езотеричен акт, решение на посветени.   Още веднъж: Конвенцията е в текста, паратекста и подтекста. В „аурата“ на документа. В патоса на глобалната революционна перспектива.  …  Във враждата срещу човешката телесност. В амбицията за заличаване на унаследените стойности. С други думи, в изходните идеологически предпоставки. И накрая, но не на последно място, в платоничната ненавист към християнската традиция. Никакво преувеличение няма в тази констатация.   Неотдавна група европейски интелектуалци, между които Реми Браг, Роджър Скрутън и Ришар Легутко, публикуваха манифест, озаглавен „Европа, в която можем да вярваме“. В него призовават за секуларизация на Европейския съюз, сиреч за „отделяне на църквата от държавата“. Коя църква? Либералната. Гражданската сфера трябва да бъде свободна от идеологическа опека.   Демокрацията е рационален дебат, разноезичие и спор, а не директива. Това изискване звучи странно в страната на победилия либерализъм, но убеждението на подписалите манифеста е, че в Европа или в „псевдо Европа“ , както предпочитат да се изразяват, е в ход тотална идеологизация на обществения живот, силно наподобяваща съветската система. Тази либерална демокрация не е либерална, казват те, а конфесионална. Квазирелигиозна. „Меко“ тоталитарна (Легутко).  …  Истанбулската конвенция е политически документ, отказът да бъде ратифициран оспорва власт. Но в Европа нараства съпротивата срещу тази власт. На този етап България няма големи възможности за самозащита, но съпротивата е дълг. Резултатът от евентуален плебисцит е ясен: ще захвърлят документа в Перловската река и ще отрежат достъпа на НПО до децата.  Но кой ги пита хората. Клиентелизираната публичност ще бъде вдигната на крак за „защита на европейското ни членство“. Европа очаква отговорно поведение. Долу Путин.  …  В българското училище, от Рада Госпожина насам, не се е чуло да учат момчетата да бият момичетата. Какво ще изкореняват? Рада Госпожина? Вазов? Шекспир? Чуват се гласове, засега „екстремистки“, за политкоректна редакция на класически литературни произведения. Звучат в дисонанс с догматиката на либералния метатекст. Звучат еретично.  Да не бяха скрили насилието над жените в Кьолн, щом ги боли за насилието над жени. Обвиниха късите поли на момичетата. Нагонът на пришелците бил виновен, те били невинни. Либидото било под налягане и не можело да не избухне. Това разясняваше кметът на Кьолн. Дама, впрочем…  Нима не е знаела за Истанбулската конвенция?  …  Когато следвах медицина, хомосексуализмът се преподаваше като нагонно разстройство, в рубрика „перверзии“. Джендърната версия беше ненаучна и, така да се каже, неприлична.  Нататък, под натиска на хомосексуалното лоби в Американската психиатрична асоциация, науката по въпроса беше отменена и разстройството беше изведено от списъка на болестите. Френският постструктурализъм, Фуко, Маркузе и другите, предоставиха освобождаващата идеология.  Сега се работи по отмяна на инцестното табу и педофилията. Делото на свободата не е завършено. Предстоят чудеса. Вместо майка и баща - родител първи и родител втори. Бременен човек. Наказателно преследване за неподчинение. Безкрайност от полови идентичности. Феерично човешко същество…  …  Старият либерализъм обещаваше толерантност към всички „истини“, новият  либерализъм е склонен да санкционира несъгласията. Много информативно: Ришар Легутко, философ и деец от нелегалния период на „Солидарност“, е озаглавил последната си книга: „Демонът на демокрацията: тоталитарни изкушения в свободните общества“ (2016).  …  Бедата на тази Конвенция, която адресира глобална драма на насилие, е, че сама съдържа латентно идеологическо насилие. Натрапват идеология дискретно и под морален шантаж. Маневрата е прикрита, но и разгадана. Съпротивата не идва по линията на мъжкия шовинизъм или дефицит на чувствителност към човешкото страдание, както твърдят, а по линия на страха за детето и отвращението от перверзното. Това е същината на скандала.  Идеята да въвличат детето в ролеви игри за релативизиране на половите граници и за да му предлагат дрешки за джендърно преобличане, каквото се случва в демократичния свят, е за „простия“ човек кощунствено посегателство срещу свещеното. Тези  „педагози“ са мисионери на бог Ерос в детска среда. И нека не възразяват, че това е преувеличение, фалшива новина или паническа представа, която изпреварва събития. Не е. Информирайте се какво се толерира в свободния свят и каква е тенденцията. Гугъл, лични свидетелства.  …  Разделиха се на Сорос и Путин. Конвенцията идва от Запад, следователно – да. Несъгласните са путинисти. Това ще е така изглежда до края на българския свят. По този въпрос съм терапевтичен нихилист. Стеснено съзнание с клиентелен интерес не се лекува.  …  Конвенцията има сила, защото открива фронт срещу зло. Но идеологията е опасна. НПО не внушават доверие, защото го загубиха. Най-лошото, което може да се случи, е да приемат документа с козметични поправки и да го забравят. И после следва  мониторинг и просвещение. Както си знаят.  Да му мислят родителите. Авантюристите на този век.", "date": "2018.01.20", "title": "Д-р Николай Михайлов за Истанбулската конвенция и идеологическата опека на либералната „църква“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377655-%D0%BA%D0%B0%D1%81%D1%82%D0%B8%D0%BD%D0%B3-%D0%BD%D0%B0-%D1%84%D0%B8%D0%BD%D0%B0%D0%BB", "text": "Моля ви, представете си това заглавие с големи анимирани букви, графично решени в допълващи се шрифтове на фона на музикален каш. Нали така изглеждат телевизионните заставки? Заставят те да им обърнеш внимание, преди бендът да избухне в звуци, нахаканите кандидати да овладеят адреналина и да преминат нервно към впечатляване на жури от експерти.      е напът да се случи. Зрителите обичат избори, в които уж имат участие. Принадлежим към народ, който обожава да се чувства избран. За какво - все тая. Шоуто е в процеса, затова и ефирът ни е заразен от епидемията на кастинзите. Или „кастингите\" е по-правилно? Слави, за Бога, как е множественото число на тая дума?       Неслучайно питам Слави; ако в нещо е ненадминат, то не е воденето на вечерно развлекателно шоу, пеенето или имитирането на интерес към други хора. Никой друг в тая страна не умее да прави кастинги като него. Изобщо не се шегувам. Кой, според вас, ни намери Крисия?!     Ето защо, докато вие гледате с иронично пренебрежение на задаващия се политически конкурс, аз имам съвсем сериозни надежди за него. И още по-сериозни притеснения.   Първият тур, наречен „Изумителна биография\" вече приключи. 3777 човека са се записали, което е чувствително по-малко от 6122 двойки за „Моята голяма ТВ сватба\", но женитбата с властта очевидно е по-голяма отговорност. Помните ли Ася и Станьо? Ето затова ми е едното притеснение. Сега ще кажете, че и Хорацио Гонзалес не помните от  „Добре дошли в България\", човекът цяла къща получи в Драганово. После му я разбиха, той пък не й плащаше данъка, кметът нещо мрънка. Абе, мексикански сериал. Но това се ненужни подробности. Хорацио спечели кастинг и за един малък, миниатюрен период от време вие му симпатизирахте истински. Сега грам не ви пука за него. Страшна кучка си ти, телевизио!   Как мислите, Тома Горанов дали е подал молба за политическа кариера. Не го гугълвайте, вече я свърших тая работа. През 2010 спечели „Претендентът\", игра го остроумен и начетен и то до такава степен, че го взеха в кастата на сценаристите. Не за дълго, не им знам каква е там драмата, ама той е аут. А не е да не беше изумителен.   Аз лично и Виктория Цимбал много харесвах, тя имаше способността да обединява хората от Северозапада и затова получи джип с 353 книги в багажника. „Умна и красива\" беше форматът, звучи почти като кастинг за Външен министър; с тая украинка щяхме доста добре да попълним вечно вакантния откъм съдържание пост. Няма да ви казвам с какво се занимава днес, оставям го на конкурса на въображението ви.     Знае и кой го разсмива, и кой - разплаква; кой умее да пее самостоятелно, семейно и хорово; да танцува с него, с вас и с Магаданс; да е интимен, интелигентен или да води война на думи. Слави познава качествата ни повече отколкото самите ние някога ще сме в състояние.   И продължава да набира кандидати, хора! Ето това ме плаши сериозно. Никой от тия хиляди изумителни български граждани, които през годините бяха тествани, не е достоен за политическа кариера, та трябват нови.     Слави е Богът на кастингите. Та той с кастинг избра името на собствения си балет; дори Референдумът му беше вид интелектуален кастинг за глупаци. И хората знаят отлично, че има слава в кастинга на Слави - вечна като ефирната й летливост. Това в политическата класа не работи по същия начин, там играят за друг тип мимолетна вечност.   Но най-притеснен съм за отхвърлените, Слави. Не може всичките тия хора да спечелят. Три четвърти от тях не стават дори по собствения ти критерий. Тоест най-вече по него. И ще го разберат при събеседването на черната покривка, дори да няма заставка и телевизионен ефир. Майната им на отритнатите и разочарованите, аз съм оптимист. Сред тези хора ще има наистина изумителни, ще има политическа Крисия, г-н Андреев на идеите, Енимехмедов на успешното действие. Хора, които са убедени, че изборът е за тях, че ще бъдат специални по-дълго от формата. Ама че глупаци, хал-хабер си нямат от шоу.     И ти, Слави, си най-великият ми учител. Дори схващам, че с всички тия кастинги всъщност сам си се явявал на избори, борел си се за зрителско внимание и си го печелел. Всеки кастинг е твой, не техен. И този също.   Но след него какво ще стане, сериозно те питам, човече? Възможно ли е след толкова кастинги и теб да те сполети съдбата на победителя? Той никога не остава в полето на обществения интерес толкова дълго, колкото си е мислел. Обикновено някъде някой друг започва ново шоу с избори. И джуркането на кандидати там е по-забавно, питай сценаристите. И твоите изумителни победители (вярвам, че ще откриеш такива) нищо чудно да ги прилапа друга продуцентскта компания (представяш ли си да бях казал „партия\"); не е да ти е за сефте.   Това е финалът на кастинга за вниманието към теб. Знам, че го знаеш и съм убеден, че ще го спечелиш. И отсега ми е носталгично за края на тоя процес и за замесените в него.", "date": "2018.01.20", "title": "Кастинг на финал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377645-%D1%88%D1%80%D0%B0%D0%BC%D0%B0%D0%B9%D0%B5%D1%80-%D0%BA%D0%BE%D0%B3%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D1%89%D0%B5-%D1%81%D0%B5-%D1%81%D1%8A%D0%B1%D1%83%D0%B4%D0%B8", "text": "              , България си постави високи цели за своето първо европредседателство. Каква е прогнозата Ви? Клаус Шрамайер: Радвам се, че европредседателството поставя България и целия регион в центъра на вниманието. Залято от вълната отрицателни новини, идващи от Югоизточна Европа, западното обществено мнение дълго време разочаровано обръщаше гръб на този регион и си позволяваше да го занемарява. Избликът на интерес в момента е още по-важен поради това, че Западът най-после проумя: дългогодишното игнориране, ако не и пренебрежение към региона, може да има фатални последствия и да доведе до тежка криза. Това особено добре личи в случая с една от най-малките страни – Македония. София и Скопие демонстрираха разум и ратифицираха Договора за добросъседство, а това увенчава българското европредседателство.     Що се отнася до моите очаквания от българското европредседателство, трябва да призная, че те не са особено големи. Проблемите на Европа са твърде сложни, за да могат да бъдат решени в рамките на едно председателство.    И мисля, че София си постави една почти непостижима цел, надявайки се в тези шест месеца да задейства процеса по евроинтеграцията на страните от Западните Балкани. Но има една друга, една по-стара идея, която България би могла да постави на дневен ред: идеята за една Балканска федерация, за едно по-тясно сътрудничество между готовите на тази стъпка страни от региона, които в резултат да обединят силите си и по този начин евентуално да имат по-добра изходна позиция в преговорите с Брюксел.    И то като равноправни партньори, а не като сателити на един Георги Димитров и на един Тито. Преди 70 години тази идея се провали заради Сталин. Но днес може и да сработи. Едно подобно решение ще даде на ЕС време да реши проблемите си, за да може един ден отново да е в състояние да приема нови страни-членки.  Г-н Шрамайер, говорите за по-тясно сътрудничество между страните от региона. Днес вече виждаме сериозно сближаване между България и Македония, но в същото време, както знаете, в българското правителство има коалиционни партньори, които оспорват наличието на македонска нация. Как, според Вас, ще бъдат приети техните представители на европейската сцена?  Всеизвестно е, че Борисов състави тази коалиция, защото изборният резултат на ГЕРБ просто не му остави друг избор. Затова по този въпрос се разчита на държавническите му умения.  Къде, според Вас, България би могла да допусне грешки? И къде би могла да се представи добре по време на шестте месеца европредседателство?   Логото на българското ротационно председателство на Европейския съвет    България вече допусна достатъчно грешки. Ще изброя само няколко примера: корупцията, липсата на истинска съдебна реформа, потъпкването на правовата държава, свръхмогъщата прокуратура. Да не говорим, че и самата подготовка за европредседателството не протече гладко. Но България може да се похвали и със сериозни успехи: сближаването със Скопие и стабилното икономическо положение, например.    Добрите отношения между Борисов и Ердоган също са от полза за ЕС. Освен това досега България посреща резервирано опитите за оказване на натиск от страна на Русия, макар това да не е никак лесно. С други думи: въпреки всичките си недостатъци, България е стабилно и надеждно предмостие на ЕС. Тук ми се иска да кажа, че София със сигурност ще достави много радост на европейските си гости със своята културна сцена, с чудесните си концерти, оперни и театрални представления.    Знаете обаче, че западната преса неизменно описва България като най-бедната и най-корумпираната страна в целия Европейски съюз. Дали европредседателството може да допринесе за подобряване на българския имидж?    \"Добрите отношения между Борисов и Ердоган са от полза за ЕС\"   : Борбата срещу бедността е трудна задача, която изисква много време. А що се отнася до ефективната битка срещу корупцията - тук за жалост липсва политическа воля. Но това може да се промени, ако най-после се наложи убеждението, че вредите от корупцията далеч надхвърлят „ползите\" от нея.   , Вие бяхте години наред заместник-посланик на Германия в София и следите и до днес внимателно процесите в страната и развитието на нейното общество. Кои са, според Вас, генералните проблеми?   : Голям проблем е потъпкването на върховенството на закона, а още по-сериозен проблем е слабото гражданско общество. Спорадично се надига съпротива срещу нередностите, но по правило недоволството бързо утихва.    На българското гражданско общество му липсва кохерентно лидерство. В голямата си част интелигенцията абдикира от политиката, а малкото опозиционни политици правят твърде малки и бавни стъпки.  Чудя се защо българите толкова усложняват живота на личности като Лозан Панов, Христо Иванов и други като тях, които работят в името на правовата държава? Кога българинът ще се събуди? Кога ще си спомни за старите си европейски традиции още от периода между 1878 и 1934 година? Защо раната от 1944 заздравява толкова бавно? На това място ми се иска да кажа, че травмата от социализма едва ли може да бъде преодоляна с една „Бронзова къща\" на мястото на мавзолея на Георги Димитров.", "date": "2018.01.20", "title": "Шрамайер: \"Кога българинът ще се събуди?\""}
{"url": "http://www.classa.bg/%D1%81%D0%B2%D1%8F%D1%82/item/377639-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0,-%D0%BF%D0%B0%D0%B4%D0%BD%D0%B0%D0%BB%D0%B0-%D0%BE%D1%82-%D0%BA%D0%BE%D0%BD%D1%8F-,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0-%D1%81-%D0%BF%D0%B0%D0%BF%D0%B0%D0%BC%D0%BE%D0%B1%D0%B8%D0%BB%D0%B0", "text": "Папа Франциск се опита да помогне на карабинерка, която падна от коня си след сблъсък с автомобила, с който се движи лидерът на католическата църква, съобщава местната преса на чилийския град Икике.   Инцидентът е станал в четвъртък, след третата и последна литургия на чилийската територия, когато папа Франсиск е пътувал за обяд в старчески дом на храма на Лурд.   Конят се подплашил моменти преди преминаването на папамобила и се ударил в превозното средство, след което животното и жената паднали на асфалта.   Върховният понтифик слезе от папамобила, движещ се по улиците и продължи своя път едва след като се появи линейка и се потвърди, че полицайката е добре.   По-късно папата отпътува до летището на града, където се сбогува с чилийския президент Мишел Бачелет, преди да напусне страната, на път за Перу.", "date": "2018.01.20", "title": "Папа Франсиск помогна на полицайка, паднала от коня , след като се сблъска с папамобила"}
{"url": "http://www.classa.bg/%D1%81%D0%B2%D1%8F%D1%82/item/377641-%D0%B8%D0%B7%D1%82%D0%B5%D0%BA%D0%BE%D1%85%D0%B0-%D0%B8%D0%BC%D0%B5%D0%B9%D0%BB%D0%B8-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B0%D0%BD%D1%82%D0%B8%D0%B4%D0%BE%D0%BF%D0%B8%D0%BD%D0%B3%D0%BE%D0%B2%D0%B0-%D0%B0%D0%B3%D0%B5%D0%BD%D1%86%D0%B8%D1%8F", "text": "Атлети, взели забранени наркотици, спечелиха медали на Олимпийските игри и не бяха наказани. Допинг тестове на приблизително 100 спортисти не съответстват на обявените данни. Бутилки за допингови проби, които се чупят при отваряне. Това са само някои от проблемите в спортните състезания, контролирани и финансирани от Световната агенция за борба с допинга (WADA) и Международния олимпийски комитет (МОК), според нова партида от изтекли имейли и разпространявани от група \"хакери\" Fancy Bears. Случаят на бутилките, които се чупят по време на отварянето, се появи по време на церемонията по откриването на Олимпийските игри в Рио де Жанейро през 2016 г. В писмо от юли 2016 г. шефът на анти-допинг лабораторията в Рио, Франсиско Акино Нето, описа ситуацията, която се случила в лабораторията, когато на някои от бутилките за проби, произведени от швейцарската компания Berlinger се счупила капачката. Това писмо предполага, че офицерите на WADA не могат да отварят тези бутилки, без да ги разбиват, дори когато са оборудвани с патентовани инструменти. Следователно фактът, че бутилките се чупят толкова лесно, хвърля съмнение върху твърденията на WADA, че руските разузнавателни агенти са били в състояние да заменят проби по време на игрите в Сочи през 2014 г., оставяйки само микроскопични маркировки върху бутилките. От своя страна, по време на руския скандал с допинг, от Berlinger заявиха, че продуктите им отговарят на най-високите стандарти и ги проверяват добре, преди да ги изпратят. На Запад спортистите често прибягват до т.нар. \"Терапевтични изключения\" (TUE). TUE е форма, която позволява да се консумират вещества, забранени от WADA, когато има медицинска обосновка. Поради тази причина има много \"астматични\" скиори и биатлонисти.   През септември 2016 г. представител на WADA написа писмо, в което зададе много любопитен въпрос. Според МОК на Олимпийските игри в Рио има 52 спортисти с TUE сертификати, които са взели незаконни наркотици \"за медицински цели\".   Въпреки това, според системата ADAMS, която съдържа информация за всички спортисти, само 44 такива спортисти са участвали в Олимпийските игри в Рио. Като се има предвид контрастът в цифрите, възниква въпросът какво се е случило с останалите осем спортисти.   В друго писмо служител на WADA казва на членовете на МОК, че \"почти 100 проби от допингови тестове, взети в лабораторията в Рио де Жанейро, не съответстват на данните от системата ADAMS\". Той добавя, че 40% от пробите съдържат неправилен код, \"така че въпросниците ще трябва да бъдат преработени и да бъдат направени промени в системата\".   Южноафриканецът Анри Шоман, носител на бронзовия медал в триатлона на Олимпийските игри от 2016 г., заяви в интервю, че преди началото на състезанията е претърпял интензивни епизоди на треска. Във въпросника, който съпровожда неговия допингов тест, е ясно, че един месец преди началото на игрите атлетът взел преднизолон.   Служители на МОК свидетелстват, че Шуман не е имал удостоверение TUE, въпреки че преднизолон е едно от лекарствата, които спортистите не могат да приемат по време на състезателния период.   Изводите се налагат сами – явно има неудачи, системен хаос и подозрителна избирателност в действията на МОК и антидопинговата му агенция.", "date": "2018.01.20", "title": "Изтекоха имейли от Световната антидопингова агенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377644-20-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1320 г. - Херцог Владислав I става крал на Полша.     1600 г. - Светата инквизиция признава Джордано Бруно за еретик.     1841 г. - Китай отстъпва Хонконг на Великобритания и възстановява управлението си в тази територия едва през 1997 г.     1877 г. - Приключва Цариградската конференция без да вземе решение за съдбата на християнското население на Балканите.     1895 г. - В щата Ню Хампшър започва рутинно използване на рентгенов апарат за клинични цели.     1937 г. - Франклин Рузвелт подписва декларацията за война с Япония     1937 г. - Франклин Делано Рузвелт поставя началото на полагане на клетва президента на САЩ на този ден. Преди това датата е била 4 март.     1941 г. - Втората световна война: Правителството на България решава да присъедини страната към Тристранния пакт.     1942 г. - Втората световна война: В Берлин, нацистите провеждат конференция на тема окончателното решаване на еврейския въпрос, известна като Конференцията Ванзее, която дава насоки на практиката на масовото ликвидиране на евреи.     1945 г. - Втората световна война: Унгария подписва акт на безусловна капитулация и обявява война на доскорошния си съюзник Хитлеристка Германия.     1946 г. - Основана е Централна разузнавателна група на САЩ с акт на президента Хари Труман, която по-късно прераства в Централно разузнавателно управление - CIA.     1961 г. - Джон Кенеди стъпва в длъжността президент на САЩ, като най-млад и първи римокатолически президент. Неговото церемониално обръщение е едно от най-запомнящите се за 20 век.     1978 г. - Състои се първият полет на съветския безпилотен космически кораб Прогрес 7К-ТГ.     1980 г. - САЩ обявяват бойкот на Олимпийските игри в Москва.     1986 г. - Маргарет Тачър и Франсоа Митеран подписват договор за съвместно строителство на тунел под Ла Манш от Великобритания и Франция.     1993 г. - Основана е първата частна електронна медия в Република Македония телевизията А1.     1996 г. - Ясер Арафат става първия избран президент на Палестина.     2001 г. - Състои се премиерата на филма Авалон в Япония.     2009 г. - Барак Обама встъпва в длъжност като 44-ия президент на САЩ и първия чернокож президент в страната.    ", "date": "2018.01.20", "title": "20 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/377642-%D1%81%D0%B0%D1%89-%D0%B2%D1%8A%D0%B7%D0%BF%D1%80%D0%B8%D0%B5%D0%BC%D0%B0%D1%82-%D0%BA%D0%B0%D1%82%D0%BE-%D1%83%D0%B4%D0%B0%D1%80-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-s-400-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Споразумението между Русия и Саудитска Арабия за доставката на системата за противовъздушна отбрана S-400 на Рияд е \"най-големият удар за Съединените щати и европейските им съюзници\". Това е мнението на журналиста Стивън Брайън. Според него комбинираната способност на руската система да сваля както стратегически, така и тактически (дори и стелт) самолети и вражески ракети е от решаващо значение за тази покупка. В допълнение, присъствието в Египет на предишното поколение S-300 на тази система и плановете на Кайро за придобиване на S-400 също повлияха на кралското семейство. Списанието припомня, че миналата година същото решение беше прието в Турция. \"Но S-400 е нещо наистина революционно\", признава авторът. Руската система може едновременно да изстреля няколко управляеми ракети с 40, 120, 250 и 400 км обсег, подчертава статията, а самата ракетата 9M96E2 е \"бижуто\" на системата.", "date": "2018.01.20", "title": "САЩ възприемат като удар покупката на руската система S-400 от Саудитска Арабия"}
{"url": "http://www.classa.bg/%D1%81%D0%B2%D1%8F%D1%82/item/377643-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D1%8E%D0%B0%D0%BD-%D0%B5-%D0%BD%D0%B0-%D0%BF%D1%8A%D1%82-%D0%B4%D0%B0-%D1%81%D1%82%D0%B0%D0%BD%D0%B5-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D1%80%D0%B5%D0%B7%D0%B5%D1%80%D0%B2%D0%BD%D0%B0-%D0%B2%D0%B0%D0%BB%D1%83%D1%82%D0%B0", "text": "Дългоочакваното време за начало на търговията с петролни фючърси, деноминирани в юани, допринесе много за консолидацията на китайската валута. Малцина смятат, че бъдещето на юана на международните пазари ще е лесно. Тревогите, които това причинява в Съединените щати са само един от факторите, които сдържат покачването. На първо място, самата структура на китайската икономика все още не е готова за излизане на националната валута на световно ниво.   Андрей Шенк, банков анализатор, заяви че регистрираният ръст е \"свързан с очакванията за реформи\". \"В края на миналата година настъпи промяна в Политбюро на Комунистическата партия. Основният въпрос в спора е за икономическите реформи, които ще се проведат през следващите пет години\", каза той. Според него най-очакваната промяна би била облекчаване на контрола върху движението на капитала. От друга страна, нарастващото търсене на юани е свързано с очакваното затягане на паричната политика на Китайската народна банка. Големите финансови интервенции на националния пазар от страна на националния регулатор доведоха до по-силен юан. Освен това ръстът на китайската валута се дължи на изявленията на няколко централни банки в ЕС.   Бундесбанк на Германия беше първата от тези национални банки, които докладваха за включването на юана в резервите си. Според говорител на организацията, цитирани от Bloomberg, самото решение ни връща към миналата година, когато Европейската централна банка, в която членува германският финансов орган, инвестира 500 млн. Евро (611 милиони долари) в китайската икономика.   Часове след обявяването на Бундесбанк, от Париж дойде новината, че банката на Франция също пази част от резервите си в китайска валута. Други централни банки последваха стъпките и също започнаха да купуват юан за резервните си кошници. Така Банката на Белгия е придобила юани на стойност 200 милиона евро; Словашката централна банка потвърди само покупката, без да посочи цифрата; от Банката на Испания обявиха, че са планирали инвестиции от същото естество.   Юанът стана по-твърд от 2016 г., когато Международният валутен фонд го включи в своята кошница с валути със специални права на тираж. Там китайската валута заема третото място (10,92%), пред японската йена (8,33%) и лирата стерлинга (8,09%). И най-големият фактор в този процес все още предстои: това е началото на търговията с петролни фючърси, номинирани в юани на Шанхайската международна енергийна борса.   Известният проект \"Един пояс, един път\" е стъпка към икономическата интеграция на Китай с останалата част от Евразия и също така ще увеличи значението на националната валута, смятат експертите.   Едно от пречките за началото на международната циркулация на юана е, че той разчита изключително на благосъстоянието и икономическата стабилност на самата издаваща държава. Тази икономика се развива силно, но банковият сектор се регулира до такава степен, че да не може да се счита за напълно \"пазарен\", обясниха анализатори. Поради това китайската валута все още не е свободно конвертируема.", "date": "2018.01.20", "title": "Китайският юан е на път да стане основната резервна валута"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377650-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%86%D0%B5%D0%BD%D1%82%D1%8A%D1%80%D0%B0", "text": "Над 41 млн. лв. ще бъдат вложени в ремонт на знакови градски пространства в София, сред които т. нар. Златна София, бул. \"Цар Освободител\", ул. \"Граф Игнатиев\" и други, съобщиха от пресцентъра на Министерството на регионалното развитие и благоустройството. Инвестициите в две ключови зони на столицата ще бъдат направени по проект \"Изграждане, възстановяване и обновяване на публични пространства в Централна градска част на гр. София\". Той е първият одобрен от Инвестиционната програма на Столична община по Приоритетна ос 1 \"Устойчиво и интегрирано градско развитие\" на Оперативна програма \"Региони в растеж\" 2014-2020. Общата му стойност е 46 078 473 лв., от които 41 220 994 лв. е безвъзмездната финансова помощ, която се предоставя от ОПРР. Едната зона, която ще бъде обновена, е - т.нар Златна София пространството между ул. \"Георги С. Раковски\", ул. \"Московска\", пл. \"Васил Левски\", бул. \"Васил Левски\", бул. \"Цар Освободител\", пл. \"Народно събрание\", ул. \"6-ти септември\" и мисленото продължение на ул. \"Аксаков\" от ул. \"6-ти септември\" до ул. \"Георги С. Раковски\". Другата зона обхваща ул. \"Граф Игнатиев\" с прилежащите й площади \"Джузепе Гарибалди\", \"П. Р. Славейков\" и \"Патриарх Евтимий\". В нея попадат също улиците \"Солунска\" (в участъка от ул. \"Граф Игнатиев\" до бул. \"Витоша\"), \"6-ти септември\" (от ул. \"Граф Игнатиев\" до ул. \"Аксаков\"), \"Ген. Паренсов\" (в участъка от ул. \"6-ти септември\"до ул. \" Цар Шишман\"), ул. \"Цар Шишман\" (в участъка от ул. \"Граф Игнатиев\" до пл. \"Народно събрание\") и градината пред храма \"Св. Седмочисленици\". Предвижда се тези знакови за централната част на столицата места да бъдат свързани в обща система с идентичен градски дизайн.", "date": "2018.01.20", "title": "Ремонтират Центъра"}
{"url": "http://www.classa.bg/%D1%81%D0%B2%D1%8F%D1%82/item/377637-%D1%81%D0%B2%D0%B5%D1%82%D1%8A%D1%82-%D0%BF%D1%80%D0%B5%D0%B7-kwangyong-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B0%D0%B2%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BE%D1%89%D0%B5-%D0%BF%D0%BE-%D1%85%D0%B5%D1%80%D0%BC%D0%B5%D1%82%D0%B8%D1%87%D0%BD%D0%B0", "text": "Интернет и възможностите за комуникация, които предлага, ни карат да мислим, че днешното общество би живяло трудно или поне много различно без него. Но за Северна Корея, това е реалност: повече от 25 милиона души не познават мрежата, която знаем, а навигират в система, известна като Kwangyong, интранет, предназначен изключително за тази страна.   Въпреки, че малко се знае за неговата работа, Матю Брайънт, инженер по безопасността в компанията Uber разкри, че благодарение на грешка в системата, е станало известно, че севернокорейците имат достъп до общо 28 страници за информация. Само управляващата класа има Интернета, който познаваме.   Порталът включва информация за готвене, филми или пътувания, най-много от които са тези, подбрани от правителството. Освен това има само две новинарски услуги: Гласът на Корея и официалният държавен вестник.   От друга страна, телефонната система работи чрез мрежа, известна като Koryolink, която няма достъп до Интернет и не позволява международни разговори. Дори разпространението на класифицирана информация от мобилен телефон се наказва със смъртно наказание.   САЩ гарантират, че Северна Корея разполага с високи технологии и твърди, че вирусът Wannacry, който зарази 200 000 потребители в повече от 150 държави, е създаден от Пхенян. Въпреки това, компютърни експерти и туристи, които са били в тази страна, твърдят, че това е най-херметичната и изолирана държава в света.", "date": "2018.01.20", "title": "Светът през Kwangyong - системата, която прави Северна Корея още по-херметична"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377640-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B5%D0%B2%D1%82%D0%B8%D0%BC%D0%B8%D0%B9-%D0%B2%D0%B5%D0%BB%D0%B8%D0%BA%D0%B8", "text": "Този велик подвижник от юдейската планинска пустиня се родил през 377 г. в град Мелитин (Армения) до река Ефрат. Син на родители, които дълго време нямали деца, той още при раждането си бил посветен на Бога. За образованието му се погрижил един църковнослужител и местният епископ, който го ръкоположил за свещеник и го поставил надзорник на градските манастири.   Иноческото житие допаднало на преподобни Евтимий и при едно поклонение в Йерусалим той се настанил в известната тогава Фаранска лавра. Тук се свързва със своя ученик, преп. Теоклист, с когото се оттегля да живее от 411 г. в източната част на Юдейската пустиня в един скалист планински проход до Йерихонския път, на десет километра от Йерусалим. За жилище им служила една пещера в долината Дабор.       Но мълвата за техните подвизи скоро събрала около убежището им много фарански монаси и други благочестиви люде, които жадували за благодатното ръководство на преподобни Евтимий. Скоро в пещерата се появила църква, а наоколо възникнало монашеско общежитие, на което св. Евтимий станал игумен. Това било основата на бъдещия прочут Теоктистов манастир, който през 420 г. се прославил с едно голямо чудо на преподобни Евтимий Велики.     Един ден братята на тази обител били уплашени от появата на голяма група въоръжени бедуини. Но вместо разбойнически главатар пред тях се явил един разплакан баща. Шейхът Аспевет дошъл да моли св. Евтимий да излекува сина му Теревон. Нещастният младеж страдал от неизлечима болест. Половината му тяло било изсъхнало. Безпомощни останали усилията не само на най-изкусните лекари, но и на други прочути персийски мъдреци и вълшебници.   Терзан от мъчителната и продължителна болест, младият Теревон веднъж си мислел, лежейки на страдалния си одър: \"Ще настъпи ли някога облекчение и на моите страдания? Послужиха ли за нещо лековете на всички гръцки и персийски мъдреци? Струват ли нещо баснословията на нашите влъхви? Къде е силата на нашите богове? Никой и нищо не ще ми помогне, ако не ми изпрати Своята помощ истинския Бог! Боже велики и страшни, Който си сътворил небето и земята, смили се над душата ми и ме избави от болестта!\"   Изтощен от своята телесна и душевна мъка, бедният Теревон потънал в трескав сън и имал странно видение. Към него пристъпил човек с дълга прошарена брада и в монашеско облекло, който го разпитал за неговата болест. - Ще се обърнеш ли към Бога, ако Той те излекува? - Ще се обърна! – отвърнал обнадежеденият момък.   - Аз съм Евтимий и живея в Юдейската пустиня между Йерусалим и Йерихон. Дойди при мене и Бог ще те изцели чрез мене!   Като разбрали причината за идването на бедуините, монасите повикали своя игумен и преподобни Евтимий изслушал разказа на шейха Аспевет. Великият старец се доближил до болния Теревон, помолил се за него, осенил го със светия кръст и младежът веднага оздравял и почнал да прославя Бога. Изумените араби се хвърлили в нозете на Божия угодник и го помолили да ги кръсти, като изповядали вярата си в християнския Бог. Св. Евтимий просветил простите им души с истините на вярата и като се убедил в искреността на тяхното обръщане, покръстил цялото им племе. Получил името Петър, Аспевет станал техен епископ и апостол, а неговият брат се постригал в монашество и подарил цялото си богатство, което преп. Евтимий употребил за манастирските строежи и за помощи на бедните.       Излекуването на Теревон и покръстването на бедуините толкова прославило неговата обител, че св. Евтимий не могъл да живее повече тук. Бог му открил да не възпира заселването на търсещите спасение и затова великият подвижник оставил за игумен преподобни Теоктист, а самия той, придружен от ученика си Дометиан, се оттеглил в пустинята Рува при Мъртвото море и устроил малка църквица върху развалините на Гиркановата крепост Марда. Любимият ученик на св. Евтимий   преустроил това място в крепостен манастир в 492 година.   В 423 година Евтимий се уединил в пустинята Зиф и се настанил в същата тъмна пещера, в която някога   се скрил от Саул. Жителите на Аристобула, на осем километра южно от Хеврон, измъкнали отшелника от пещерата и му построили църква с манастир, в който той обърнал мнозина манихеи.   Преподобни Евтимий Велики и оттук избягал и заел една пещера на три мили от Теоктистовия манастир, който вече се бил превърнал в една разширена Евтимиева гора. Оттук Евтимий развил огромна душеспасителна дейност, в резултат на която била открита за бедуините специална епархия начело със споменатия еп. Петър.         С усърдие св. Евтимий съдействал за внедряване решенията на   от 431 г. против Нестория   и на   от 451 г. против Евтихий. Той обърнал към православието съпругата на Теодосий ІІ императрица Евдокия, която поддържала  .   Деветдесет и шест годишният преп. Евтимий Велики предузнал смъртта си преди началото на  . На братята, които се събрали да го изпратят по обичая за пустинята, той казал: \"Няма да излизам в пустинята. Ще прекарам с вас първата седмица, а в събота посред нощ ще си замина от вас.\" Той умрял на 20 януари 473 година. Неговият последен съвет към иноците бил:   - Преди всичко имайте любов помежду си, защото каквото е солта за храната, това е любовта за добродетелта: добродетелта се узнава чрез любов и смирение. Внимавайте, пазете в чистота вашите тела и души! Пазете устава на светата Църква! Помагайте на страдащите! Ако падне в изкушение някой от братята, наставлявайте го, подкрепяйте го! Вратите на манастира да бъдат отворени за бедни и странници! Всичко, що имате, делете с тях, и Господ няма да ви остави със Своята милост!   При разкопките на неговата знамените лавра в 1929 г. била разкрита неговата надгробна църква.", "date": "2018.01.20", "title": "Св. преподобни Евтимий Велики"}
{"url": "http://www.classa.bg/%D1%81%D0%B2%D1%8F%D1%82/item/377638-%D0%B0%D0%BD%D0%B4%D1%80%D0%B5%D1%81-%D0%BC%D0%B0%D0%BD%D1%83%D0%B5%D0%BB%D0%BE%D0%B2%D0%B8%D1%87,-%D1%87%D0%B0%D0%BA%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-%D1%80%D1%83%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0,-%D0%BD%D0%B0%D1%82%D0%BE%D0%B2%D0%B0%D1%80%D0%B5%D0%BD%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BE", "text": "Кандидатът за президент на Мексико от движение Национална Регенерация (Morena), Андрес Мануел Лопес Обрадор, се подигра с политически опоненти, които подхвърлят, че има връзки с руското правителство.   Лопес Обрадор, родом от мексиканския щат Табаско, публикува на неговия Twitter акаунт видео, в което се появява на пристанището на Веракрус .   Там политикът потвърждава със смях, че чака пристигането на руска подводница, натоварена с московско злато. \"Тук съм, в очакване на руската подводници, която ми носи Московско злато ...\", шегува се той, добавяйки, че вече се нарича Андрес Мануелович.   Саркастичното видео се появи в отговор на критиките на Хавиер Лозано, прес координатор на Хозе Антонио Мийд, друг кандидат за мексикански президент (от Институционална революционна партия, PRI), който обвини Лопес Обрадор във връзки с Москва.   Тези изявления и на двамата политици се случват в контекста на предполагаемата намеса на Русия в президентските кампании на Мексико, за които говори американският генерал Х. Р. Макмастър през последните дни. След тези неоснователни предположения, директорът на социалната комуникация и говорител на Президентството на Мексико, Едуардо Санчес Ернандес заяви, че \"няма доказателства, на руска намеса в мексиканския изборен процес.\"", "date": "2018.01.20", "title": "Андрес Мануелович, чака в Мексиканския залив руска подводница, натоварена със злато"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377636-%D0%B7%D0%B0%D1%89%D0%BE-%D0%BC%D0%B5%D1%80%D0%BA%D0%B5%D0%BB-%D0%BE%D1%82%D0%B8%D0%B2%D0%B0-%D0%B2-%D1%81%D0%BE%D1%84%D0%B8%D1%8F", "text": "              От началото на годината България пое председателството на Евросъюза, тъй че германската канцлерка закономерно отива в българската столица, за да научи от първа ръка какви са приоритетите на това председателство и как правителството на Бойко Борисов смята да играе извънредно трудната си роля на координатор и посредник в един много напрегнат момент за ЕС. Така, приблизително, звучи официалното обяснение за кратката визита. Тя е по покана на Борисов, за когото появата на Ангела Меркел несъмнено е от голямо значение като жест лично към него и към страната.     Меркел отива в София непосредствено след срещата си с френския премиер Еманюел Макрон и в самия апогей на опитите да се сформира широка коалиция в Берлин. С други думи, в момента тя си има достатъчно работа, да не кажем, че е затънала до гуша в проблеми. Тоест, посещението ѝ едва ли е само протоколно отскачане до столицата на поредния европредседател. И едва ли е единствено акт на любезност към най-големия ѝ почитател в Източна Европа. Има го и това, разбира се, но в пътната чанта на канцлерката най-голямо място заемат европейските проблеми.    Меркел реши да остане на политическата сцена най-вече, за да помогне на ЕС да се справи с тежките кризи, които го разтърсват вече години. И няма нужда да си пророк, за да се досетиш, че в София тя ще разговаря с българските си домакини именно за тях: за Брекзита, за мигрантите и бежанците, за борбата срещу тероризма, за разлома между Западна и Източна Европа, за изтънелия бюджет на ЕС.     Но в дневния ѝ ред със сигурност присъства и още една точка: балканските съседи на България. При това не само Западните Балкани, чието сближаване с ЕС българското председателство обяви за своя ключова цел. В сряда от дипломатически източници изтече новината, че в София може да бъде организирана среща на високо равнище между ЕС и Турция. Еврокомисията с половин уста опроверга тази новина, което навярно означава, че усилено се работи за такава среща и за подобряване на отношенията. А София е много подходяща като място и като посредник.    В момента в отношенията между Германия и Турция, които бяха достигнали почти до точката на замръзване, се забелязва известно раздвижване и затопляне. От Берлин, от Анкара, но и от Брюксел отново идват положителни сигнали, че е възможно да бъде спряно и преосмислено „разминаването на галактиките\" ЕС и Турция.   Едва ли е нужно да се повтаря, че европейците и турците в момента имат голяма нужда едни от други. ЕС разчита на Турция по проблема с бежанците и мигрантите, на Турция пък икономическите връзки с Европа са ѝ жизнено необходими. Да не говорим, че и едната, и другата страна искат да си сътрудничат в борбата срещу тероризма – както срещу остатъците от т. нар. „Ислямска държава\" в Близкия изток, така и срещу джихадизма в Европа.    Освен това, според непотвърдени информации, на Ердоган никак не се е харесал фактът, че като европредседател България ще насърчава Западните Балкани, но не се ангажира с европейското бъдеще на Турция. На този фон е логично именно преди публикуването на поредните доклади за напредъка на страните-кандидатки за ЕС след около два месеца да се умува над възможните варианти за разговор между ЕС и цяла група балкански държави, в която влиза и Турция.     Дали България може да се окаже в центъра на един такъв процес? Много е вероятно в София Ангела Меркел да има едно наум по въпроса. Това, впрочем, е уникален шанс за България името ѝ да влезе с добро в новата история на Европа. Ако на една „Софийска среща\" се вземат наистина основополагащи решения по отношенията с Турция и със Западните Балкани, за миграционната политика и разширяването на ЕС в Югоизточна Европа, София ще остане като нарицателно в аналите – подобно на Лисабон, Копенхаген или Шенген.", "date": "2018.01.20", "title": "Защо Меркел отива в София"}
{"url": "http://www.classa.bg/%D1%81%D0%B2%D1%8F%D1%82/item/377631-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D1%8A%D1%82", "text": "              Антисемитизмът има много различни форми на проявление. Той е прастар - антисемитизъм е имало в античността и в Средновековието, а апокалиптичната си връхна точка той достига по времето на геноцида срещу евреите, извършен от нацистите. Антисемитизъм е имало винаги и в старата Федерална република, както и в бившата ГДР, въпреки че е бил санкциониран от държавата.      Антисемитизмът често се проявява като критика срещу глобализацията, срещу „световното господство\" на САЩ, Израел и еврейските общности. Той е както религиозно, така и социално мотивиран. Среща се както в периферията на обществото, така и сред най-образованите среди.   И все пак антисемитизмът в Германия е явление, свързано най-вече с крайното дясно. Антисемитизмът се засили с притока на мигранти от арабския свят, където е широко разпространено отхвърлянето на държавата Израел. Наскоро в Берлин и на други места в Германия бяха изгаряни израелски знамена – това стана след като американският президент Доналд Тръмп обяви, че ще премести американското посолство от Тел Авив в Ерусалим. Германската общественост беше потресена от тези прояви на омраза срещу евреите.     В Германия обаче горят не само знамена. Членове на еврейската общност твърдят, че изпитват страх да носят открито символите на своята вяра. Затова е правилно, че политиците сега дават ясен сигнал – ХДС/ХСС, ГСДП, свободните демократи и Зелените искат да бъде назначен специален пълномощник на правителството за борба срещу антисемитизма, който да събира данните за ксенофобски инциденти, да инициира образователни кампании в училищата и да привлича вниманието към темата в политическото пространство.     Появата на подобна фигура ще докаже, че политиците се отнасят сериозно към проблемите, свързани със засилилия се в последните години антисемитизъм в Германия. Грозен пример в това отношение поднесе известният с крайно десните си разбирания представител на „Алтернатива за Германия\" Бьорн Хьоке, който нарече мемориала за Холокоста в Берлин \"паметник на позора\".   Историкът Михаел Волфсон е прав като казва, че антисемитизмът съществува от хиляди години и че срещу него в Германия има закони, но те просто трябва да бъдат прилагани. Това е вярно, но то не означава, че не бива да има специален пълномощник по въпросите на антисемитизма. Критиките на левите сили също се разминават със същността на въпроса. Те се опасяват, че основната задача на специалния пълномощник ще бъде да сочи критично към проявите на антисемитизъм само сред мигрантите.   Най-важното за Германия е да усеща и съзнава своята вина и отговорност за геноцида срещу евреите - дори и тогава, когато няма да има вече живи измежду фактическите извършители на престъпленията през Втората световна война. Щом като антисемитизмът в Германия отново надига глава, политиците да длъжни да действат. И те правят това сега. Именно такъв е правилният сигнал.", "date": "2018.01.20", "title": "Германия и антисемитизмът"}
{"url": "http://www.classa.bg/%D1%81%D0%B2%D1%8F%D1%82/item/377632-%D0%BE%D0%BB%D0%B8%D0%B3%D0%B0%D1%80%D1%85-%D1%81%D0%BF%D0%BE%D0%BD%D1%81%D0%BE%D1%80%D0%B8%D1%80%D0%B0%D0%BB-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B0-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%80%D1%83%D1%81%D0%B8%D1%8F", "text": "Кандидатът за президент на Русия от Комунистическата партия Павел Грудинин се оказа щастлив собственик на пакет ценни книжа от типа еврооблигации, съобщиха руски медии.   Разбира се, не може да става и дума Грудинин да затрудни сегашния президент в преизбирането му, но отнемането на десетина процента от гласовете би бил сериозен удар. Това обаче няма как да се случи. последните разследвания на руски журналисти, цитирани от \"Лайф\".   Оказва се, че кандидатът за президент на комунистите в Русия има 200 еврооблигации, издадени от металургичния завод \"Евраз\", който принадлежи на Роман Абрамович. Годишната доходност на тези ценни книжа е 6.5% годишно, а датата на погасяването им е 22 април 2020 година. листвани са на фондовата борса в Ирландия.", "date": "2018.01.20", "title": "Олигарх спонсорирал кандидата на комунистите за президент на Русия"}
{"url": "http://www.classa.bg/%D1%81%D0%B2%D1%8F%D1%82/item/377633-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0-%D1%81-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%81%D1%82%D0%B0%D0%B2%D0%B0%D1%82-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8-%D0%B7%D0%B0-%D1%81%D0%B0%D1%89,-%D0%B8%D0%B7%D0%BC%D0%B5%D1%81%D1%82%D0%B2%D0%B0%D1%82-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "Военната надпревара с Русия и Китай става водещ военен приоритет на САЩ, който измества заплахата от тероризма, се казва в новата отбранителна стратегия на САЩ, която беше огласена от Пентагона, цитиран от Асошиейтед прес и БТА.   Надпреварата с Китай и Русия заплашва военното превъзходство на Америка по света. Това ще изисква увеличаване на инвестициите, за да станат въоръжените сили на САЩ по-смъртоносни, по-подвижни и боеготовни, се казва в документа.     \"Ще продължим кампанията за преследване на терористи, но надпреварата с големите сили - не тероризмът - са в първия фокус на националната сигурност на САЩ\", обясни министърът на отбраната Джим Матис пред университета \"Джонс Хопкинс\".   Документът отразява трайното безпокойство на Вашингтон от китайската военна експанзия в Южнокитайско море, от стремежа на Пекин да разшири своето политическо и икономическо влияние и от системните кибератаки от Китай и кражбата на данни от правителствени агенции и частни компании в САЩ. На въпрос дали тероризмът вече не е основен приоритет зам.-министърът на отбраната по стратегиите Елбридж Колби заяви, че тероризмът остава \"сериозна, непосредствена заплаха\", а Иран и Северна Корея са \"спешен проблем, но главното предизвикателство пред САЩ е \"ерозията на военното преимущество на САЩ спрямо Китай и Русия\" и ако не се вземат мерки за това, ще бъде намален потенциалът на САЩ \"да възпира агресия и насилие\".Колби добави, че Вашингтон ще продължи да търси сфери за сътрудничество с Китай и Русия и че \"това не е стратегия на конфронтацията\".", "date": "2018.01.20", "title": "Военната надпревара с Русия и Китай стават приоритети за САЩ, изместват тероризма"}
{"url": "http://www.classa.bg/%D1%81%D0%B2%D1%8F%D1%82/item/377634-%D0%BF%D1%83%D1%82%D0%B8%D0%BD-%D1%81%D0%B5-%D0%B8%D0%B7%D0%BA%D1%8A%D0%BF%D0%B0-%D0%B2-%D0%BB%D0%B5%D0%B4%D0%B5%D0%BD%D0%BE-%D0%B5%D0%B7%D0%B5%D1%80%D0%BE-%D0%B7%D0%B0-%D0%B1%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D0%B8%D0%B5", "text": "Руският президент Владимир Путин се изкъпа в ледено езеро за Богоявление. Путин беше заснет да сваля палтото си от овча кожа и да се потапя гол до кръста във водата. Температурата край езеро Селигер е паднала до минус 6 градуса. Путин изпълни ритуала, както още стотици руснаци.      Неговият прессекретар Дмитрий Песков увери, че президентът изпълнява обреда вече от години. Кремъл съобщава за пръв път, че Путин е участвал в него, макар той често да посещава православни храмове по време на църковни празници, разказва още Би Ти Ви.", "date": "2018.01.20", "title": "Путин се изкъпа в ледено езеро за Богоявление"}
{"url": "http://www.classa.bg/%D1%81%D0%B2%D1%8F%D1%82/item/377635-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8%D1%82%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D1%81%D0%B2%D0%B5%D1%82%D0%B0-%D0%B2%D0%B8%D0%B4%D0%B5%D0%BE", "text": "Макар че много мащабни държавни програми по издирването на извънземни цивилизации завършиха без резултат, от страниците на жълтата преса могат да се прочетат десетки разкази на хора и видни чиновници, че някои правителства на земята сътрудничат на извънземните. Официални изявления обаче няма. \r\n   Кой, ако не военните в промишлено развитите страни, знаят за реалното положение с НЛО? Но и те мълчат. \r\n  Бившият министър на отбраната на Канада Пол Хелиър на конференция във Вашингтон открито заяви: “Да! Извънземните съществуват!” Неговата реч е достъпна в ютуб. Хелиър признава, че докато бил на работа в министерството на отбраната, неведнъж получавал официални съобщения за съществуването на НЛО, но не им придавал значение.  \r\n   \r\n   След като се уволнил през 2005 г., прочел една уфологична книга и решил да говори пред света. Според Хелиър през 60-те години на миналия век нед Европа прелетяла цяла флотилия НЛО и за щастие командването на НАТО не се заело да воюва с тях. Висшият военен разказва за няколко вида извънземни, които са посещавали някога Земята. \r\n    Според него нашата планета са посещавали 20 вида извънземни, които били от звездните системи Сетка, Плеяди, Орион, Андромеда и Алтаир. Но най-интересното е, че два от тях – високите бели хуманоиди, живеят на Земята и сътрудничат на американското правителство. Те предали на човечеството технологията на производството на чистата енергия, но световното правителство заради своите користни интереси я държи в тайна. Речта на Хелиър е сензационна, но я произнася  … \r\n   „План за действие е необходимо да се приеме на ниво ООН, призова преди няколко години Мартин Доминик (Martin Dominik), астрофизик от британския Университет „Сейнт Андрюс” (University of St Andrews, UK). И намекна: съществува вероятност от агресия от страна на извънземните. Разумът и общественият живот в другите светове могат да бъдат, както и на Земята, свързани с насилие”. \r\n   Джордж Буш-младши също бил заподозрян в сътрудничество с извънземни. Обама пък редица издания наричат “марионетка на извънземните”. \r\n   \r\n\t \r\n \r\n\t \r\n Според съобщения в преса, в началото на 90-те години американецът Милтън Купър разказва на човечеството за контакти на американското правителство с извънземни. Според него всичко започнало между 1947 и 1952 г., когато над САЩ били свалени над дузина НЛО и в ръцете на земляните попаднали 65 извънземни, живи, ранени или мъртви. \r\n През 1954 г. президентът Айзенхауер неочаквано изчезнал за няколко часа – официално отишъл на зъболекар. Но Купър твърди, че всъщност президентът се срещнал с извънземни в пустинята Мохав, във военната база Мюрок. Оттогава по думите на Купър, след инагурацията на всеки американски президент показват стаята с останките от извънземните. \r\n Айзенхауер подписал договор между САЩ и извънземните, след което в САЩ пристигнал извънземният посланик – КРЛЛ, или Крилл. \r\n   Но към 1955 г. станало ясно, че извънземните измамили Айзенхауер. По цялата територия на САЩ откривали трупове на животни и хора, а в пресата се появили съобщения за наблюдения на НЛО. На претенциите, които били предявени към извънземния посланик, високият хуманоид с бели коси заявил, че хората са нужни на извънземните за поддържането на генофонда, тъй като сами не могат да се размножават.  \r\n   Всичките опити да бъдат обстреляни НЛО се оказали неуспешни, а атакуващата техника на земляните веднага била унищожавана. Затова американските власти решили да изчакат с изгонването на извънземните, да общуват на предишното ниво, без да развалят неизгодния договор. Извънземните продължили да снабдяват американското правителство с нови технологии. Но е трудно да се каже колко достоверни са сведенията на Купър, често обвиняван във фалшифициране на фактите и пиянство. \r\n   Официалните власти продължават да мълчат за извънземните. Но жълтата преса рисува следната картина. През последните 25 хиляди години Земята е посещавана от извънземни. Пред хората те се представяли като богове, които ту ги наказвали, ту им давали знания и технологии. Подобни доказателства има в културите на Южна Америка, Древния Египет, Шумер, Древна Гърция и др. \r\n    През 50-те години, след като видели, че човечеството с бързи крачки върви по пътя на техническия прогрес, извънземните им предложили договор – технологии срещу експерименти със земляни, което означавало поробване на човечеството. Двете страни разбрали користните си планове. Засега извънземните нямат намерението да влизат в конфликт със земляните. Пропагандата, във вид на филми от 50-те години насам, разказва за коварните извънземни. Те твърдят, че извънземните съществуват и че трябва да бъдат победени. \r\n   Брифингът с нея продължил два часа и учените от НАСА потвърдили, че отдавна знаят за извънземните и общуват с тях. Триш Чамберсън заявила: \r\n   \r\n\t \r\n \r\n\t \r\n “Извънземните имат   и в момента те добиват минерали на няколко планети в нашата Слънчева система. В последно време те започнаха да усвояват Юпитер и доказателствата за това са новите пояси около него. Те са достатъчно мили същества, малко говорят, но винаги се оплакват от нашето ядрено оръжие, твърдейки, че взривовете влияят върху паралелните вселени…” \r\n  – разказали от НАСА. \r\n   Накрая прессекретарят заявила, че представителите на извънземните цивилизации предали привет на земляните… \r\n   Няколко американски президенти също се опитаха да съобщят на обществото за контактите си с извънземни, но след изявленията си се лишиха от постовете или от живота си. От тях пострада най-силно заради дългия си език Джон Кенеди. Когато научил за контакта на американската администрация с извънземните, решил да сподели тази информация с цялата нация и бил убит в навечерието на планираната си реч. Но официалната версия за смъртта му няма нищо общо с извънземните.На 21 септември 1987 г. Роналд Рейгън заявил в ООН, че съществува вероятността извънземните да нахлуят на Земята и човечеството трябва сериозно да се готви за война с тях. Хора с такава власт не плашат просто така с извънземни от трибуната на ООН.Слухове разказват, че подписването на договора е заснето.  \r\n   Според договора извънземните нямат правото да се месят в земните дела, а САЩ им предоставят военните бази за работа и не им пречат да работят – да изследват земляните, но с условието, че те ще бъдат връщани живи и невредими. Ако се вярва на Купър, бази на извънземни се появили в щатите Юта, Колорадо, Ню Мексико, Аризона и Невада. \r\n    С осигуряването на базите се заели ВМС на САЩ.Шефът на НАСА –  , на въпрос на 10-годишно момиче дали съществува живот на други планети, отговорил, че има висока вероятност да съществува. Но уверил момичето, че на Земята още не са прелитали извънземни.След няколко месеца светът бил потресен от заявлението на прессекретаря на НАСА Триш Чамберсън, публикувано в изданието Waterford Whispers News; дамата заявила, че специалисти от НАСА установили контакт с четири раси с извънземен произход. \r\n    ", "date": "2018.01.20", "title": "Извънземните управляват света (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/377627-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5%D1%82%D0%BE-%D0%BD%D0%B0-guardian-%E2%80%9C%D0%B0%D0%B3%D0%B5%D0%BD%D1%82%D1%8A%D1%82-%D0%BD%D0%B0-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8%D0%B5%D1%82%D0%BE%E2%80%9D-%D0%BD%D0%B0%D0%BF%D1%80%D0%B0%D0%B2%D0%B8-%D0%BC%D0%BD%D0%BE%D0%B3%D0%BE-%D0%B7%D0%B0-%D0%B7%D0%B0%D0%BF%D0%B0%D0%B4%D0%B0-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n \r\n\t \r\n \r\n\t \r\n Журналистът и автор на статията Джонатан Стил пише, че Горбачов е бил на власт от 1985 година до 1991 година и за времето на управлението си е взел много решения, основанията за които и до днес си остават загадка. \r\n   \r\n   Guardian припомня за историческите изследвания на професора от Амхерстския колеж в Масачузетс и лауреата на Пулицър Уилям Таубман, който по-рано написа книга за живота на генералния секретар на ЦК на КПСС. \r\n   В своя труд под името «Горбачов: живот и времена» историкът говори за противоречивата личност на съветски лидер. \r\n Например, през 1987 година той казва на един от помощниците си, че е успял да преправи социализма така тотално, за да бъде той окончателно ликвидиран. \r\n   Но в кризисния период Горбачов нееднократно се обръщал към трудовете на Ленин, търсейки начин да укрепи социалистическия строй. \r\n   Историкът обръща внимание върху това, че Горбачов, макар и да дал на руснаците свобода и съществено да променил политическата система на СССР, отслабил държавата на международната арена. \r\n   Поради проблемите вътре в СССР бил изпуснат моментът, че системата отслабва, поради неправилно управление, затова в резултат СССР напълно изгубил контрола си над Източна Европа. \r\n   С времето Москва преминала към политика на изолация, макар в продължение на много години да поддържала интернационализма. \r\n   Много показателен бил случаят с рухналата Берлинска стена. Тогава Горбачов първи написал съобщения на американския президент Джордж Буш, а също на Маргарет Тачър и Франсоа Митеран, в които съобщения признал правилността на политиката на Федерална република Германия. \r\n   \r\n\t \r\n \r\n\t \r\n Уилям Таубман отбелязва, че Горбачов е допуснал множество грешки. \r\n   При неговото управление били формирани предпоставките за преврата, който трябвало да започне в горните ешалони на властта, но той се превърнал в «революция отдолу». Всичко завършило с улични сблъсъци и протести. \r\n   Журналистът Джонатан Стил също обръща внимание, че в книгата на историка не е разкрит историческият контекст, а ученият не е отразил това ниво на разочарование на руснаците от реформите, което утвърдило статуса на Горбачов като «агент на унищожението» за руското общество. \r\n   Жителите на СССР разбирали, че президентът е направил повече положително за Запада, но не и за СССР, който той ликвидирал. \r\n   Кореспондентът на Guardian подчертава, че при Горбачов възниква дефицит на храни, нараства нивото на сивата търговия, бизнесът не се развива, а СССР така и не успял да излезе от конфликта в Афганистан. \r\n     \r\n", "date": "2018.01.20", "title": "Признанието на Guardian: “Агентът на разрушението” направи много за Запада (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/377628-%D0%BA%D0%B0%D0%BA%D0%B2%D0%B8-%D1%81%D0%B0-%D1%88%D0%B0%D0%BD%D1%81%D0%BE%D0%B2%D0%B5%D1%82%D0%B5-%D0%B4%D0%B0-%D1%81%D0%B5-%D0%BF%D0%BE%D0%B4%D0%BE%D0%B1%D1%80%D1%8F%D1%82-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B7-2018-%D0%B3%D0%BE%D0%B4%D0%B8%D0%BD%D0%B0", "text": "      Въпреки това той добави: „Ние сме готови да извървим нашата част от пътя, за да бъдат възстановени тези отношения”. По подобен начин се изказа и държавният секретар на САЩ Рекс Тилърсън в предпразнична статия за New York Times. От една страна, той отбеляза, че за Вашингтон не съществуват илюзии по отношение на „режима, с който си имаме работа”.        Много по-спокойно звучаха изказванията от президентите на Руската федерация и на САЩ. Доналд Тръмп се обади на Владимир Путин на 15 декември и двамата обсъдиха ситуацията около Корейската народно-демократична република (КНДР).       И все пак в началото на новата година пречка може да се окаже докладът на Министерството на финансите на САЩ, който се очаква да бъде разгледан през февруари от Конгреса. Става дума за лидерите в руския бизнес, които зад океана се смятат за „близки до Кремъл”. Явно се правят опити да се влияе върху тези бизнесмени чрез нови санкции от страна на Конгреса.   Редакторът на изданието Defense & Foreign Affairs Грегъри Копли, който е и председател на Асоциацията по международни стратегически изследвания във Вашингтон, обвинява за всичко това противниците на Тръмп. „Това е опит на хората, които загубиха изборите в САЩ, както и на някои медии, да „консервират” Студената война. На тях просто им беше нужен жертвен агнец, за да обяснят своето поражение на изборите”.    По думите на Копли, всъщност отношенията между двете държави са толкова ужасни, че дори не могат да се сравнят с времето на Студената война. „В момента сътрудничеството се осъществява на по-прагматично ниво. Смятам, че ще видим едно по-тясно и реално взаимодействие, ако няколко медийни скандала поутихнат”, каза той пред вестник „Взгляд”.       Сега се водят дискусии за широко взаимодействие между Америка и Русия, което преди беше между Запада и Изтока”, обяснява Копли. „Убеден съм, че съществуват предпоставки за подобряване на тези взаимоотношения.      Вестник „Взгляд” направи „списък” с някои въпроси, които представляват взаимен интерес за САЩ и Руската федерация. По кои от тези въпроси, дори в съществуващата враждебна атмосфера, могат да се договорят двете страни през 2018 г.? Дадените пунктове са разположени по ред на нарастващите шансовете за компромис, по условна скала от едно до осем. Най-малко надежди за договаряне има относно Украйна, а най-много – за Корея и Сирия.     Позицията на Русия е ясна. Москва категорично изисква от Вашингтон да не подпомага с военна помощ Украйна, за да не се разпалва допълнително конфликта в Донбас. САЩ са длъжни да прекратят финансирането на киевския режим. САЩ просто трябва да оставят Украйна на мира.   Въпреки това да се намери компромис относно Украйна е практически нереално. Самият Тилърсън назова Украйна главният препъни камък към подобряването на руско-американските отношения. САЩ смята, че Русия е длъжна не просто да изпълни всички пунктове от Минските споразумения, да спре с „агресията си спрямо Украйна”, но и да върне Крим на Киев, да се откаже от подкрепата си спрямо ДНР и ЛНР и да се съгласи с въвеждането на мироопазващ контингент на руско-украинската граница. Всички тези изисквания за Русия са категорично неприемливи и в момента компромис не може да се направи.     Русия изисква от САЩ да отмени въведените против нея и нейните граждани наказателни мерки, както финансови, така и визови. Първите от тях бяха въведени през март 2014 г., след присъединяването към Крим, след което санкциите продължават да нарастват. В момента най-големият приоритет на Москва е да се спре въздействието на САЩ, свързано със „Северен поток”, за да се отменят въведените през август от Вашингтон санкции против компании, които участват в строителството на този газопровод.    „       Тук ключов момент отново се оказва украинският въпрос, тъй като само след неговото решение може да бъдат започнати преговори за премахване на ограничителните мерки. Поне за това настояват във Вашингтон. Но дори и в този случай най-вероятно няма всички санкции да бъдат премахнати веднага, а поетапно, както се случи с Иран.     Москва предлага на Вашингтон да бъде сключен пакт за ненападение и за въвеждане на международни закони за поведение във виртуалния свят. Русия изисква да се прекратят и глупавите обвинения относно т. нар. хакерски атаки срещу американската демокрация. Засега шансовете за договаряне по този въпрос все още са много малки.       „Ястребите” открито говорят за това, че Русия е длъжна да понесе наказание за предполагаемото вмешателство в американската политика. По-умерената част от американския елит, например посланикът на САЩ в Русия Джон Хънтсман подчертава, че е необходим „честен” разговор между Вашингтон и Москва на тази тема. „Честен” според техните разбирания означава, че Русия е длъжна да признае за намесата и да се разкае за нея, след което ще започне и диалогът.     Русия изисква от Вашингтон да не се намесва в нейните вътрешни работи, по-специално да не финансира прозападни обществени организации и медии. Както е известно, в периода между 2015 г. и 2018 г. за информационно разпространение от чуждестранни структури в Русия се харчи повече от 80 млн. долара. Това е два пъти повече отколкото за информационната подкрепа за украинския Майдан през 2014 г. например. Но да се договорят и по този повод също изглежда нереално. Ако зависеше от Тръмп, той би завъртял финансовия кран само по икономически съображения, но парите се разпределят от Конгреса, а там никой няма намерение да пести по отношение на антируска пропаганда.   По отношение на медиите има още един ключов момент. През октомври миналата година Департамента по правосъдие на САЩ накара руския телевизионен канал Russia Today (RT), в съответствие с действащите в Америка закони, да се регистрира в качеството на чуждестранен агент. Заедно с това бе забранена реклама в Twitter, свързана с акаунтите на RT и Sputnik, а кореспондентите на телеканала бяха лишени от акредитации в Конгреса.   Като отговор на тези действия в Госдумата разработиха закон, който въвежда в Русия норми за медиите, които са изпълняват функциите на чуждестранни агенти. В края на месец ноември, законът беше подписан и от Путин. След това от Министерството на правосъдието бяха признати следните медии: „Гласът на Америка”, Радио „Свободна Европа” и други. Те са лишени от достъп до Съвета на Федерацията и Държавната дума. При това Москва подчертава, че е готова да преразгледа своето решение, ако Вашингтон отмени своето отношение към RT. Но това едва ли може да се очаква в близко време.     Москва изисква да се прекрати натискът върху „ядрената сделка” по отношение на Иран, подписана през 2015 г. И въобще да се премахнат всички наложени от Запада санкции към Иран, тъй като Москва се надява да развие търговските си отношения с ислямската република. Тръмп отдавна предупреждава, че ще прекъсне това споразумение. През октомври той заяви, че Техеран не изпълнява условията в договора, че самият той лично ще предложи в Конгреса споразумението да бъде прекратено.   Има вероятност да се постигне договореност по този въпрос. Факт е, че интересите на Русия в този случай съвпадат с интересите на влиятелните представители от екипа на Обама, които преди две години участваха в „сделката с Техеран”. Конгресът не поиска да поеме отговорност по този въпрос и отказва да приеме предложението на Тръмп. Така всичко заглъхна.     През 2017 г. Русия за пръв път поиска от САЩ да изведе своите войници от Афганистан, тъй като те не се справят със своите задачи, възложени от ООН преди 16 години. Единственото, което успяха да постигнат е да победят „Талибан”. Но не изградиха жизнеспособна държава и единственото, което правят е да провокират вътрешни конфликти. Освен това американците поддържат наркотрафика в тази страна чрез южните граници на бившите съветски републики.   От своя страна, САЩ обвиняват Русия в заиграване с талибаните и даже в предоставянето на оръжия. През август Тръмп обяви нова стратегия на Америка по отношение на Афганистан, която предполага отказ от бързото изтегляне на войските, увеличаване на числеността им и на правомощията им. Освен това Вашингтон вече няма да съобщава какви размерите на контингента му.   Естествено, основният акцент за американците в Афганистан е да се справят с такива движения като „Талибан” и ИДИЛ, които са почти еднакво опасни и за двете държави. В идеалния вариант САЩ биха искали да доведат до масата за преговори умерената част от талибаните, които да се договорят с афганистанските власти, което също корелира с руските искания. Освен това те са заинтересовани от привличането на други страни за разрешаване на афганистанския конфликт – Пакистан, Индия и, разбира се, Русия. Затова Афганистан се явява не съвсем мъртва точка за сближаване на интересите на Русия и САЩ, поне в това направление. Вероятността да се договорят е на средно ниво.     Москва изисква от Тръмп да престане да плаши Пхенян с война, както и временно да спре своите маневри около Корейския полуостров. Русия има обща граница с КНДР и затова им е нужна стабилност в региона.     Руснаците признават, че за тях не е в плюс укрепването на ракетно-ядрения потенциал на Пхенян. Но този въпрос както Москва, така и Пекин смятат да решат по дипломатически път.     С идването си на власт, Тръмп пое жесток курс спрямо КНДР, използвайки като претекст изстрелването на ракети от Пхенян. Той стигна до заплахи лично към Ким Чен Ун. Самолети на САЩ нанесоха удари в близост до Северна Корея, а в Сеул бяха поставени комплекси за противоракетна отбрана THAAD. Въпреки това в средата на месец декември градусът на напрежение започна да спада.     В интервю за вестник „Взгляд” американистът Борис Межуев не изключва възможността в близко бъдеще Тръмп наистина да престане да оказва натиск върху Ким, осъзнавайки своето безсилие. Според американския политолог Стефан Еберет, Корейският полуостров може да се окаже онази арена, на която Русия и САЩ ще могат да стигнат до компромис. Шансовете за това растат.     Русия изисква от САЩ да спрат своята антиасадска реторика и да не снабдяват с пари и оръжия бунтовниците, особено терористите от „Джабхат ан-Нусра”. Москва настоява и американските интервенти да се изтеглят от територията на Сирия, тъй като те се намират там незаконно.   Щатите засега отказват да изтеглят своите войници и продължават да наричат Башар Асад „кървав тиранин”. Но промяна вече има.    .    Медиите съобщиха, че Белият дом е готов да забрави за свалянето на Асад поне в рамките на още четири години. Освен това споразумението между Путин и Тръмп през юли в Хамбург миналата година за създаване на мирна зона на югозападната част от Сирия вече реално работи. Така че тук шансовете са дори по-високи, отколкото тези в случая със Северна Корея.   Да, интересите на Путин и Тръмп в много отношения не съвпадат, но компромис е възможен. Вероятността да се сключи сделка относно Сирия е над средната. „Има голяма възможност за сътрудничество в областта на сигурността. Смятам, че можем да видим началото на тази колаборация в Близкия изток. Особено като се има предвид, че САЩ, поради политиката на предходната администрация, вече са загубили влияние в Близкия изток, Африка и Азия”, подчерта Грегъри Копли.   По повечето пунктове към днешна дата Москва и Вашингтон нямат потенциални точки на съприкосновение, а на това те да се появят през 2018 г. може да надява само оптимист. За „Взгляд” директорът на Фонда за изследване на САЩ Юрий Рогулев казва: „Ние отново упорстваме върху една идеология, която гласи, че Русия е враг – суети се американецът – а след десет години на глас ще се признае, че това е бил мит, но вече ще бъде късно. Щетите ще бъдат колосални”.  ", "date": "2018.01.20", "title": "Какви са шансовете да се подобрят отношенията между САЩ и Русия през 2018 година?"}
{"url": "http://www.classa.bg/%D1%81%D0%B2%D1%8F%D1%82/item/377629-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D1%82%D0%B0%D0%B9%D0%BD%D0%BE-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D1%80%D1%83%D1%81%D0%BA%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%BD%D0%B8-%D0%B3%D1%80%D1%83%D0%BF%D0%B8", "text": "Посолството на САЩ в Москва често прибягва до тайно предаване на пари на опозиционни групи за дестабилизиране на политическата обстановка в Русия. Това се казва в коментар на руското външно министерство във връзка с публикация в интернет портала BuzzFeed („Бъзфийд”) на поверителни данни за трансакции на руски дипломатически учреждения в САЩ и на служители на руското посолство във Вашингтон. „За разлика от посолството на САЩ, което често прибягва до тайно предаване на разнородни средства на опозиционни групи, включително с цел дестабилизация на вътрешнополитическата обстановка, Русия не се занимава с такива неща”, посочва руското външно ведомство.", "date": "2018.01.20", "title": "Посолството на САЩ тайно финансира руски опозиционни групи"}
{"url": "http://www.classa.bg/%D1%81%D0%B2%D1%8F%D1%82/item/377630-%D1%83%D0%BD%D0%B3%D0%B0%D1%80%D0%B8%D1%8F-%D0%B3%D0%BE%D1%82%D0%B2%D0%B8-%D0%BF%D0%B0%D0%BA%D0%B5%D1%82-%D0%BE%D1%82-%D0%B7%D0%B0%D0%BA%D0%BE%D0%BD%D0%B8-%E2%80%9C%D1%81%D0%BF%D1%80%D0%B8-%D1%81%D0%BE%D1%80%D0%BE%D1%81%E2%80%9D", "text": "  Последните три закона – наречени “пакет от закони “Спри Сорос” – целят да премахнат оставащите пропуски в законодателството, които позволяват “нелегалната имиграция” да продължи, изтъкна говорителят на правителство в радио интервю.     Предложените мерки включват забрана за влизане на чужденци и ограничителни заповеди, спиращи унгарците да се доближават до граничните райони, ако се смята, че те “подкрепят” или “организират” нелегална имиграция, става ясно от проектозаконодателството, публикувано на сайта на правителството.   Също така ще бъде наложен 25 процента данък върху чуждестранното финансиране, получавано от организации, които подкрепят нелегалната имиграция, като средствата ще отиват за охрана на границата. Предложенията могат да влязат в парламента през февруари.   Въпреки че Сорос не е споменат поименно в законопроектите, говорителят на правителството обвини финансиста, че дестабилизира бъдещето на Европа с настояването си за прием на “колкото е възможно повече мигранти”. “Това е политическа програма, в която участват подпомагащи мигрантите организации, прикрити като правозащитни организации”, допълни говорителят.   Тези мерки следват законите, приети през миналата година, които се прицелват в неправителствени организации, подкрепяни от Сорос, както и срещу престижния Централноевропейски университет в Будапеща, който той основа през 1991 г.", "date": "2018.01.20", "title": "Унгария готви пакет от закони “Спри Сорос”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377625-%D0%B4%D0%B8%D0%BB%D1%8A%D0%BD-%D1%84%D0%B0%D1%80%D0%BE%D1%83-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D1%82%D0%BE%D1%87%D0%BD%D0%BE-%D1%8F-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB-%D1%83%D0%B4%D0%B8-%D0%B0%D0%BB%D1%8A%D0%BD", "text": "Актрисата Дилън Фароу, която е доведена дъщеря на режисьора Уди Алън, го обвини в сексуално насилие. Това съобщи CBS. Тя многократно е направила това изказване и много съжалява, че пастрокът й все още не е наказан за това, което е направил.    Тя го обвинява, че лъже, и е готова да разкаже на журналистите за събитията от онова време. \"Баща ми ме заведе на тавана на селската къща на майка ми в Кънектикът.      Той ми каза да легна по корем и да играя с играчката на брат ми. Започнах да си играя, а той седеше зад мен, до вратата, а след това бях сексуално нападната \", каза Фароу. Според нея това се случило на 4 август 1992 г. Режисьорът твърди, че това е лъжа и тази \"абсурдна история\" е измислена от бившата му съпруга, майката на актрисата Миа Фароу.      Той отбеляза, че е имало разследване преди 25 години по обвиненията й и нищо не е потвърдено. Думите му бяха потвърдени и от по-големия брат Дилън Мозес, който твърди, че жената преживяла тежък развод и сега си търси повод да мъсти.", "date": "2018.01.20", "title": "Дилън Фароу разкри как точно я изнасилил Уди Алън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377626-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D1%8F%D0%BD%D1%83%D0%B0%D1%80%D0%B8", "text": "Упоритостта, няма да ви доведе до добро. Особено, ако въпросът засяга парични инвестиции или прехвърляне на финанси на друга сметка. В обществото или на някакво мероприятие, ще постигнете зашеметяващ успех. Заслугата естествено ще бъде, на вашето естествено очарование, но и новият ви модерен гардероб, също има значение. Планирали сте толкова много дела, че личната сфера и пътуванията, ще трябва да бъдат отменени. Не преследвайте всичко наведнъж, в противен случай ще пострадате заради бързина. Преди да работите с електрически уреди, трябва внимателно да проучите техниките за безопасност. Съществува опасност от нараняване или изгаряне, а също така и да загубите много време поради небрежност. Очаква ви един топъл ден, въпреки студа навън. Ще сте пълни с положителна енергия и чувство за хумор, което вече ще ви помогне да преодолеете множество проблеми. За кариерен растеж и пари, ще ви липсва усърдие и трудолюбие. Възможно е влошаване на хронични заболявания, така че не пренебрегвайте консултацията с лекар. Трябва да избягвате екстремните и активни спортове. Опитайте се да прекарате този ден, в спокойна обстановка, придобивайте знания и се занимавайте с любимото си хоби. Не манипулирайте хората за собствени цели, особено в работната среда. Романтична среща, ще ви позволи да изразите чувствата си и да направите официално предложение. Препоръчително е, да пестите енергията и времето си, за да не се окажете в плен на депресията. Общувайте само с онези хора, които са наистина скъпи и интересни за вас. Забравете за меркантилността, тъй като това ще навреди на бизнес сътрудничеството. В любовта, ще се проявявате собственически, но днес ревността ще доведе до разногласия с избраника. Трябва да забравите за малките неща и обидите и да се стремите към важните задачи в професията. Не се претоварвайте по време на работа, в противен случай вечерта ще се почувствате зле. Има възможност за успешно решаване на финансови проблеми, без подкрепата на влиятелни хора. Вечерната среща с приятели, ще ви даде настроение и оптимизъм. Очакват ви любовни подвизи и благородни дела, които ще бъдат оценени от избраника ви. Възможен е конфликт с някой от близките. Причината за това, ще бъдат проблеми в домакинството, които отдавна изискват решение. Във финансовата сфера, за да не останете без пари, трябва да спестявате.   Задължително трябва да криете ревността и горещият си темперамент. Това ще ви помогне да поддържате искрени взаимоотношения с любимия човек. В работата, напротив, може да станете на 100% ентусиасти и работохолици. Здравословното съперничество, ще бъде от полза за тези, които имат повече амбиции от поставените цели.   Очаква ви плодотворен ден, когато ще може да преодолеете много препятствия по пътя към целите. Дори няма да се нуждаете от подкрепата на партньорите си, защото ще сте изпълнени с енергия и вдъхновение. Работете внимателно с режещи предмети, електричество и домакински уреди. Вечерта е възможно, предложение за пътуване в чужбина. Днес, ще сте сериозни и задълбочени, както никога досега. Въпреки че, някои нюанси в работата си, ще оставите без надзор. Възможно е да бъдете разсеяни, от разговори и обаждания от близки. За занимания с фитнес, не е най-добрият ден, така че изключвайте всяка физическа активност. Новини от далеч, ще ви изненадат. Контролирайте емоциите си, ако общувате с шефовете си. Не се опитвайте да предлагате вашите методи на работа, в противен случай само ще влошите ситуацията. Един добър ден за отказване от вредни навици, за спорт и организиране на пътуване. Покана за официална среща, е по-добре да отменените. Ще трябва да хитрувате и да лъжете, когато близък приятел ви хване в измама. Най-важното е, да не лъжете себе си, иначе ще се оплетете в оправданията. Страхотен ден за дълги пътувания, посещение на лекар и лечение с народни средства. Креативните, ще имат идеи и перспективи, които ще им дадат възможност да се прочуят не само в родината.", "date": "2018.01.20", "title": "Дневен хороскоп 20 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377622-%D0%B3%D0%BE%D0%BB%D1%8F%D0%BC-%D1%81%D1%80%D0%B0%D0%BC-%D0%B7%D0%B0-%D1%82%D1%80%D0%B8%D0%B7%D0%BD%D0%B0%D1%87%D0%BA%D0%B8%D1%82%D0%B5", "text": "Община Благоевград осъди семейството на тризначките заради неплатен наем за двете ведомствени жилища, в които живее многолюдната фамилия. Искът бе заведен срещу Любка Станчева, майката на Вяра, Надежда и Любов, с която е сключен договорът за наем на апартаментите в блок 69 в кв. „Еленово\", съобщава \"Труд\".    Общината претендира за сумата от 2707 лв., която майката на тризначките не е платила за 3 години в периода от 1 ноември 2013 г. до 31 октомври 2016 г. Към главницата обаче е начислена и лихва за забава, с което общото задължение нараснало на 3089 лв.      На заведеното дело тризначките реагираха бурно като заявиха тогава, че жилищата били подарени от Тодор Живков на майка им заради това, че била многодетна майка, която сама отглежда 5 деца – четири момичета и едно момче   . Делото приключи в полза на общината, така че фамилията на тризначките ще трябва да плати наема, лихвите и разходите по заседанията", "date": "2018.01.20", "title": "Голям срам за тризначките!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377623-%D0%B7%D0%BB%D0%B0%D1%82%D0%BE,-%D0%BF%D0%B0%D1%80%D0%B8-%D0%B8-%D1%88%D0%B0%D0%BC%D0%BF%D0%B0%D0%BD%D1%81%D0%BA%D0%BE", "text": "Богатите лекенца в Германия бият всички по безвкусица и парвенющина!Децата на богаташите в почти всяка страна не могат да издържат на изкушението да се похвалят с луксозния си начин на живот, пише Тоска.мк. Тези от Германия не правят изключение по безвкусица и парвенющина дори надминават руските си набори. В страницата \"Богатите деца от Германия\" може да се видят десетки снимки, които отрочета на германски богаташи качват в Инстаграм, за да им завидят всички.                    Един се хвали с часовниците си от по 70 000 евро, колкото горе долу струва неголям апармамент в европейска столица. Покрай часовниците идват и скъпите питиета, най-често шампанско.          Богатите германски младежи също така се возят на скъпи автомобили, а съдейки по снимките, много обичат да парадират със злато и пари. Пътуват постоянно до далечни и екзотични дестинации, най-често правят това с частни самолети.", "date": "2018.01.20", "title": "Злато, пари и шампанско"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377624-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BD%D0%B5-%D1%81%D0%BF%D0%B8%D1%80%D0%B0-%D0%B4%D0%B0-%D0%BF%D0%BE%D0%B7%D0%BE%D1%80%D0%B8-%D0%BE%D1%80%D1%85%D0%B0%D0%BD-%D0%BC%D1%83%D1%80%D0%B0%D0%B4", "text": "Жадната за слава Сузанита и скандалният й нрав изглежда няма да донесат нищо хубаво на родителите й – Шенай и Орхан Мурад. Съвсем скоро двамата няма да смеят да си покажат главите навън от срам, сочат прогнозите, пише Хот Арена. 15-годишното момиче вбесява малки и големи с евтиния си имидж, който пръска в социалните мрежи. Сузи Мурад показва поведение на леко момиче, а поради популярността й ще ни се наложи да проследим публично порастването й.      В края на лятото, когато девойката се прочу, баща й Орхан се показа в няколко интервюта, в които изтъкна, че невръстното му момиченце не е това, което виждаме в клипа „Луцифер и Буда\". Изкара малката като дете с морал, което дори няма и една татуировка. В момента Сузан Мурад се е нашарила яката и откакто е известна, е направила повече бройки отколкото баба си и майка си, взети заедно, за целия им живот.      Покрай Нова година наричаше татуиран младеж „моето всичко\", а от една седмица е вече с нов юнак, с когото са си татуирали ръцете с първата буква от малките им имена и вече се наричат „my love\" един друг. Съдейки по разкрепостеното поведение на Сузи и видът на гаджетата й, едва ли е останал балък, който да вярва, че малолетното момиче има само платонически отношения с многото мъже, преминаващи за по седмица през живота й.", "date": "2018.01.20", "title": "Сузанита не спира да позори Орхан Мурад!"}
