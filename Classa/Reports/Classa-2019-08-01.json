{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398453-%D0%BF%D0%B0%D0%B4%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%B7%D0%B0-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%E2%80%9E%D0%B7%D0%BB%D0%B0%D1%82%D0%B5%D0%BD-%D0%B2%D0%B5%D0%BA%E2%80%9C-%D0%BD%D0%B0-%E2%80%9E%D0%B0%D1%80%D1%82%D0%B5%D0%BA%D1%81%E2%80%9C", "text": "Сградата „Златен век“ на фирма „Артекс“ ще може да бъде построена, предава БНТ.   Днес административният съд отмени заповедта за спиране на строежа на небостъргача в столичния „Лозенец“. В решението на съда се казва, че няма каквито и да е правни основания за разпореденото спиране на сградата. В решението пише още, че след презаверяването на разрешението за строеж започва да тече нов срок.      Последната заповед е на главния архитект на София Здравко Здравков и е от 2018-та г. Това означава, че десетгодишното разрешение за строеж на „Златен век“ изтича през 2028 г. Отклоненията по строежа са само на отделни части от него и заради запазването на съразмерността на сградата не е трябвало да се спира цялото строителство, се казва още в решението на съда. В него е посочено още, че шефът на ДНСК Иван Несторов е този, който трябвало да се произнесе за валидността за разрешителното за строеж, а на да прехвърля правомощията си на главния архитект Здравко Здравков. Решението на съда може да се обжалва пред ВАС, допълват от телевизията.", "date": "2019.08.01", "title": "Падна забраната за строежа на „Златен век“ на „АРТЕКС“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398454-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D0%B0%D0%B7%D0%BA%D1%80%D0%B8-%D1%81%D1%85%D0%B5%D0%BC%D0%B0%D1%82%D0%B0-%D0%B7%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D0%BA%D0%B0", "text": "Датата е 9-ти юли, мястото е Народното събрание, събитието е седянка на върхушката на (из)родната политико-медийно енерГЕПИйна мафия при Комисията по енерГЕПИка. Четем внимателно стенограмата от седянката и ето какво забелязваме там (за по-добър преглед и прочит кликнете с мишката върху снимката, ако трябва и втори път): \r\n   \r\n   Според министърката задължението на държавните производители на електроенергия към борсата, ВСЕКИ ЧАС е в размер на 540 Мега-Вата, но истината е съвсем друга. Изгледайте внимателно първото кратко видео (2:36 мин.) под статията и ще разберете. Записаното интервю на клипа е от АПРИЛ 2019-та г. Нещо повече! Ако наистина гледате внимателно и бързо пресметнете числата, казани от нея в краткия репортаж, ще забележите, че второто число, в края на клипа, за ежедневните доставки на електроенергия на борсата от държавните производители не съответства на почасовите задължения, в началото на клипа!!! \r\n И сега следва най-интересното! Числото от клипа за ЕЖЕДНЕВНИТЕ подавания на електроенергия към борсата от държавните производители ( „приблизително … -на десет хиляди Мега-Ват-часа“ ) съответства на почасовите задължения от стенограмата, но те пък са за миналата 2018-та г. Разбрахте ли какво стана? \r\n           Европейската комисия е задължила БЕХ и дъщерните и дружества в продължение на ПЕТ години да подават определени количества електроенергия на борсата, като всяка следваща те се увеличават по приета схема. На практика, с изпускането си на 9-ти юли, по време на седянката на мафията, министърката потвърждава, че държавата нарочно не изпълнява Решението на ЕК. По този начин създава изкуствен дефицит от електроенергия на борсата и така цената отлита в космоса. \r\n Така я докарахме до „ „. \r\n Третият, последен новинарски репортаж от второто кратко видео по-долу пък показва кадри именно от въпросната седянка на 9-ти юли. Вижте, кой и какви заклинания отправя. \r\n   \r\n", "date": "2019.08.01", "title": "Министър разкри схемата за поскъпването на тока"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398455-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D1%80%D0%B0%D0%B7%D0%B3%D1%80%D0%B0%D0%B4%D0%B5%D0%BD-%D0%B4%D0%B2%D0%BE%D1%80", "text": "Миналата седмица се случиха три тъжни за държавата ни събития. Ха дано са и последни преди летните ваканции на управниците. Първо, купихме си осем самолетчета на обратна вересия. Демек още непроизведени, но вече платени! Великият Ярослав Хашек описва как на гарата в Чешке Будейовице безсмъртният Швейк предупреждавал съвойниците си, зажаднели за женски ласки, да плащат „само срещу вече извършената услуга“. И това си е основен принцип в търговията. Оказа се обаче, че не важи и за взаимоотношенията между богатата България и мизерстващите САЩ, които ние спонсорираме с 4-годишен аванс от над 1,2 млрд. долара. Ама това, че през 2023 г. може да има вече предимно безпилотни самолети (дронове), нашите управници хич и не ги е еня…     Второто тъжно събитие е, че в същото време, когато бодряшки рапортуваха, че за тях два милиарда лева едва ли не бълха ги ухапала, се оказа, че евентуалното преизчисляване на пенсиите е огромен проблем, който бюджетът не може да понесе. Разбирам, че това може и да е просто популистки „контрафалц“ от страна на БСП. Трудно ми е обаче да го вдяна след твърденията на Менда Стоянова, че сме имали над 11 млрд. лева излишък. Освен ако не ги пазят само за възнаграждения на държавните чиновници, които според данните на КПКОНПИ и без това добре се облажват от нас, данъкоплатците. И като стана дума за нас, клетите данъкоплатци, стигам и до третото – хакването на НАП. Някой го определи като „Ай Ти Чернобил“. В смисъл че последиците се виждат не веднага след аварията, а доста време след това. Дано се окаже лош пророк, но, уви, май съм по-склонен да му вярвам. Но да започна с преките. Естествено, първата е, че виновни всъщност няма. Освен някакъв 20-годишен „левак“, дето решил да се самодоказва. „Левак“ го нарече шефът на фирмата, получила от НАП скромните 34 милиона лева, за да я пази от хакерски атаки. Е, за толкова пари и аз бих се обявил за невинен…  Втората е, че в хор започнаха да му пригласят и всички държавни служители от министъра надолу. А шефката на засегнатото ведомство дори не благоволи да прекъсне полагащия ѝ се по закон платен годишен отпуск. Защото това не било нейна работа… Третата е, че управниците вкупом тръгнаха да ни успокояват – ама то така било навсякъде по света, хакерите винаги изпреварвали противодействието срещу тях, я вижте какво се случва в САЩ или във Великобритания, че даже и в Русия! Така че спокойно, моряци, корабът потъва по план! Комай само Томислав Дончев се опита да схване размера на бедствието. Ама то е и обяснимо – толкова години отговаряше за електронното правителство, за което бяха потрошени близо толкова пари, колкото за осемте американски самолетчета… И отивам сега към дългосрочните „Ай Ти чернобилски“ последствия. Впрочем самата НАП доста подробно ги предвиди в „извинението“ си към над 4-те милиона оставащи „живи“ потенциални техни жертви – от „радостта“ да се събудят притежатели на неподозирани от тях кредити до тази да се окаже, че всъщност „законно“ са изгубили дома си. Но това – за „физическите лица“. Ами фирмите? В социалните мрежи една дама вече проплака, че е открила данни за себе си в 10 от прословутите „57 папки“ и побързала да си блокира всичко – от сметки до дейности. Добре, ако е вярно, че „папките“ са свалени от 800 000 души, представяте ли си, ако дори и половината от тях сторят същото като въпросната дама? Че това си е наистина стопанска катастрофа! А ако добавим и предположението, че част от тези 800 хиляди не са сваляли само от любопитство, а злонамерено, както, уви, е силно вероятно, икономическият хаос може да се съчетае и с финансов и да вземе още по-сериозни мащаби. Изобщо пък не ми се мисли за националната сигурност. Дали и в желанието си да се покаже като суперспец, но един бивш вътрешен министър обясни как с малко повече умения от „хакването“ може да излезе наяве целият личен състав на ДАНС, сиреч на българското контраразузнаване. Както и на военното, а също и на самото ГДБОП. Да, с имена, адреси, възнаграждение, служебен и здравен статус, финансови зависимости и т.н. Е, нали не трябва да се заблуждаваме, че съответните заинтересовани чужди служби, независимо от географското им местоположение, не са пожалили тези си „малко повече“ умения? С което и от тази гледна точка България се превръща в разграден двор. Не че в последните 30 години не я разграждахме тъпо, но упорито. Но сега май сме напът да го сторим окончателно.      ", "date": "2019.08.01", "title": "България окончателно се превръща в разграден двор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398458-%D0%BD%D0%B0%D0%B9-%D0%BF%D1%80%D0%B0%D1%88%D0%B0%D1%81%D0%B0%D0%BB%D0%B8%D1%82%D0%B5-%D0%B1%D1%83%D1%82%D0%B8%D0%BB%D0%BA%D0%B8-%D0%BD%D0%B0-%D1%80%D0%B0%D1%84%D1%82%D0%B0%E2%80%A6-%D0%BD%D1%8F%D0%BA%D0%BE%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B2%D0%B8%D0%BD%D0%B0-%D1%81%D0%B5-%D0%B8%D0%B7%D1%81%D0%B8%D0%BB%D0%B8%D1%85%D0%B0-%D1%81-%D1%86%D0%B5%D0%BD%D0%B8%D1%82%D0%B5", "text": "Българско вино за 30-40 лева бутилката вече не е рядкост по магазините. Някои марки си имат ценители. Повечето скъпи вина разчитат на това, че в нагласите на купувача скъпо значи нещо хубаво и специално. И наистина цената психологически влияе дори на вкуса (има такива такива изследвания с потребители – оценяват по-високо скъпи вина, а като дегустират на сляпо има други резултати). На практика обаче, ако скъпо вино не отговори на очакванията на купувача, втори път той няма да посегне към него. С червените вина иди-дойди, ама българско бяло вино за 30 лева бутилката идва малко прекалено. В някои щандове за отбрани вина се виждат добре познатите на ценителите новозеландски вина „Вила Мария“  за 27 лв., или „Сейнт Клер“ за 30 лв., които са като еталон за хубаво бяло вино и държат цена по цял свят. Но у нас на рафтовете се виждат и „Катаржина“ за 29 лв. и дори 39 лв., „Шато Бургозоне“ за 23 лв. и др. Примери много. Не са само тези марки. Много вина с такива цени трудно си намират купувачи, което личи и по запрашените бутилки в някои магазини, където забравят да ги бършат начесто. Сериозно ли български бели вина могат да се продават за такава цена? Може би производители се надяват, че някои от тях са малки серии по 2000 бутилки и ще се продадат. Но ако се зачете човек в етикета, ще види че в магазина има бели вина реколта 2014, 2016, пък вече сме 2019. Бяло вино реколта отпреди 3-5 години?…     Бели вина се пият от последна или предпоследна реколта. По принцип не стават за отлежаване. Към втората година се променят, към петата година започват да деградират. Има специални изби и специални реколти, от които правят бели вина, годни за отлежаване, но са по-скоро изключения. За белите вина качеството е свежест. Има бели вина, запазени в бутилка и по-дълго, но са изключения, например от определени изби и региони във Франция, Италия. Има и бели вина отлежали в дъб или ферментирали в дъб, някои могат да отлежават в бутилка и 3-4 години след това. Те са друг стил, за определени ценители. Това, че за шампанско има реколти и отпреди 20 години, не трябва да заблуждава купувача. Това са вина предимно с колекционерска и емоционална стойност, не с вкусова. Ако може човек да си позволи да опитва една и съща марка шампанско, реколта отпреди 10-15 години и някоя от последните реколти, ще се убеди как новото побеждава старото със свежест и аромат. А някои стари са развили и дефекти. Като остарява, бялото вино придобива друго качество във вкуса, не свежест. Ако остарява добре, става с ликьорени тонове, конячни и т. н. Но повечето избиват на киселини и/или стават блудкави. С червените вина е подобно, въпреки широко разпространените схващания, че колкото е по-старо, толкова е по-хубаво. В сравнeние с белите те имат повече танини, които са естествен консервант. Това прави животът им малко по-дълъг, но… Имат свой апогей в развитието на вкуса примерно към 3-а, 5-а или 7-а година (според вида, сорта, технологиите) и после започва деградация. След 8-10 години вкусът започва да се влошава, не да се подобрява. При 20-30-годишните вина успех е вкусът да запази основния „скелет“ от времето, когато е бил най-развит.       Има червени вина, които още на третата започват да деградират. При някои деградацията е бавна, при други бърза. Развиват се други качества с годините или направо се развалят. Не всяко вино е за отлежаване. В България още няма традиции в отлежалите вина – утвърден производител, който да прави десетилетия наред вина с постоянство в качеството, да предлага стари реколти отпреди 20-30 години, които освен това да стават за пиене. Ако вземе човек една и също марка бяло вино последна реколта и едно отпреди 4-5 години и ги опита едно след друго, може да оцени разликата. А ако е пожълтяло, със сигурност е окислено, дори без да го опитваш се разбира. Остаряването не е единственият фактор, който определя цените. В Калифорния може да се опита шардоне за 15-ина долара бутилката, което превъзхожда българските шардонета по 20-30 лв. бутилката. А ако сравним цените на гроздето, там и тук, у нас то е много по-евтино. Тук хубаво грозде за вино се изкупува за 1-1,50 лв. килограма, в Калифорния за 4-5 долара. Има у нас по-малки изби със собствени лозя, в които себестойността на гроздето излиза висока, но чак като в Щатите не е. В страни като САЩ, Италия, Франция цената на труд, наеми, технологии и др. е по-висока. И крайната цена по принцип е по-висока. А наши вина взеха да се изравняват по цени и да надминават вина от утвърдени региони по света. Има южноафрикански, аржентински, чилийски, испански вина под 10 лв. бутилката, които превъзхождат много от нашите на тази цена.     И друг път е ставало дума, че у нас се напълни с малки изби, с по 200-300 дка лозя, които произвеждат по 80-100 хиляди бутилки годишно и себестойността им излиза висока. Но някои надуват цените прекалено над себестойността. С виното у нас стана като с недвижимите имоти. Надуваха, надуваха, цени, идва време да свалят. Някои се усетиха и продават и в пластмасови бутилки, в кутии бег-ин-бокс, вина, които иначе продават и бутилирани.  Само че при имотите ниските лихви и върнатите на вложители пари след фалита на КТБ поддържат още илюзия. При вината не е същото. Две трети от вината, произведени в Бордо, се продават на цена между 3 и 15 евро бутилката, най-срещаните са на цена около 5-6 евро.  26% от вината, произведени в Бордо, са на цена до 3 евро бутилката.  И само 3% се продават на цена над 15 евро бутилката. България не може да се сравнява с Бордо, че да продава масово вина за 5-10 евро бутилката – нито на западния, още по-малко на българския пазар. Престижът на вината от Бордо е граден векове. Никой да не очаква, че България може да ги надмине по цени. Разбира се, всеки може да продава на каквато цена иска, стига да може. Много наши производители са сбъркали своята таргет група. Снобите в България може да са доста, но хората с пари са малко. И опитват скъпи вносни вина, български отбягват. Едно бързо проучване в „Метро” показва, че на рафта залежават много български вина на цени по 30-40 лева. Има прашасали бутилки дори на вина за 15-20 лв. бутилката. В „Метро” производителят си плаща на позиция, за да му отделят място на рафта или в секция. Бърз поглед по рафтовете показва кои са най-пълни и кои бутилки по-бързо свършват.", "date": "2019.08.01", "title": "Най-прашасалите бутилки на рафта… Някои български вина се изсилиха с цените"}
{"url": "http://www.classa.bg/%D1%81%D0%B2%D1%8F%D1%82/item/398456-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B3%D0%B0%D0%BB%D0%B8%D0%BB%D0%B5%D1%8F-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%B8%D1%82%D0%B5", "text": "Група американски и израелски археолози смятат, че са открили т. нар. Църква на апостолите, която е построена върху къщата на Андрей и Петър в град Бетсаида, на брега на Галилейското море, потвърди във вторник пред Fox News един от членовете на екипа, професор Стивън Нотли, от Nyack School (Ню Йорк, САЩ). Според изследователя, църквата, разположена в археологическия обект Ел Арах, е византийски храм, който съвпада по своето местоположение с няколко описания на християнски маршрути от Средновековието. Досега, както истинността на тези източници, така и идентифицирането на Ел Арах с древна Бетсаида, бяха под въпрос. Но археологическият контекст - римско селище от първи век, като град Юлия, което би била последващата деноминация на града - предполага, че вярата е била правилна. „Откриването на църквата затвърждава позицията ни относно факта, че Ел Арах става основният кандидат да бъде Бетсаида-Юлия от Новия Завет\", каза Нотли. Специалистът подчерта, че въпреки че обектът не е бил обитаван през четвърти и пети век, откриването на храма показва, че в местната християнска общност е имало „жив спомен\" за местоположението на Бетсаида. Разкопките на църквата и обекта не са приключили и ще продължат през следващите месеци и години. \"Засега открихме само някои от стаите в южната част на църквата. Започвахме да разкриваме и мозайките на това, което вероятно е централният кораб на църквата\", обясни археологът.", "date": "2019.08.01", "title": "Откриха в Галилея църквата на апостолите"}
{"url": "http://www.classa.bg/%D1%81%D0%B2%D1%8F%D1%82/item/398457-%D1%81-%D0%B0%D1%80%D1%82-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B4%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%B3%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D1%81%D1%82%D0%B5%D0%BD%D0%B0-%D1%81%D1%8A%D1%81-%D1%81%D0%B0%D1%89", "text": "Граничната стена между Ню Мексико (САЩ) и Сиудад Хуарес (Мексико) беше символично „демонтирана\" от двама архитекти от мексиканския младежки колектив Chopeke, които намериха закачлив начин да свържат хората от двете страни. Роналд Раел и Вирджиния Сан Фратело, професори съответно от Калифорнийския университет в Бъркли и Държавния университет в Сан Хосе, проектираха и изградиха три розови люлки, разположени между решетките, които разделят двете нации. Инсталацията послужи на деца и възрастни да се полюлеят заедно от двете страни, без да им попречи бариерата. \"Стената стана точка на равновесие, буквално, за отношенията между Съединените щати и Мексико. Децата и възрастните се свързваха от двете страни, с признанието, че действията, които се случват от едната страна, имат пряко въздействие върху другата\", написа Раел в Instagram. Раел, който се фокусира върху граничната стена повече от десетилетие, заяви, че изграждането на люлките е едно от най-невероятните преживявания в кариерата му. Преди това архитектите публикуваха книгата „Borderwall as Architecture\", в която изследват влиянието на граничната ограда и предлагат серия от проекти за нея. Проектът започва през 2009 г. и е част от следдипломния курс, преподаван от Раел за това как да се преосмисли стената като център на града, като част от инфраструктурата, която обединява хората, вместо да ги разделя.", "date": "2019.08.01", "title": "С арт инсталация мексиканците \"демонтират\" граничната стена със САЩ"}
{"url": "http://www.classa.bg/%D1%81%D0%B2%D1%8F%D1%82/item/398459-%D1%89%D0%B5-%D0%B5%D0%BA%D1%81%D1%85%D1%83%D0%BC%D0%B8%D1%80%D0%B0%D1%82-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B3%D0%B0%D0%BD%D0%B3%D1%81%D1%82%D0%B5%D1%80-%D0%B4%D0%B6%D0%BE%D0%BD-%D0%B4%D0%B8%D0%BB%D0%B8%D0%BD%D0%B4%D0%B6%D1%8A%D1%80-%D0%B7%D0%B0%D1%89%D0%BE", "text": "Останките на американския гангстер от 30-те години на миналия век Джон Дилинджър, погребан под повече от 2 тона цимент в гробището в Индианаполис, ще бъдат ексхумирани, десетилетия след като той бе застрелян от агенти на ФБР, съобщава АП. На 3 юли Министерството на здравеопазването на Индиана одобри разрешение за ексхумация, поискано от племенника на Дилинджър, Майкъл К. Томпсън. Останките на гангстера ще бъдат ексхумирани от гроба му, който е силно защитен и се намира в гробището Краун Хил, на 16 септември. И после ще бъдат погребани отново в същото гробище. Не е ясно защо тялото на Дилинджър ще бъде изкопано. Администрацията на Краун хил не е получила уведомление за тези планове до днес. През 30-те години Джон Дилинджър редовно нападаше и грабеше банки в САЩ. По данни на ФБР, в тези действия престъпната му група убива 10 души, освен че в този период е извършила и други престъпления. Според местните медии гангстерът е обвинен в убийството на полицай от Индиана, но никога не е бил осъждан. Дилинджър е убит на 31-годишна възраст от агенти на ФБР през юли 1934 г. пред Биографския театър в Чикаго. Семейството на Дилинджър нареди над гроба му над два тона цимент, след като се разбра, че има желаещи да откраднат тялото му. Историята на Джон Дилинджър е в основата на сюжета на американския филм „Public Enemies\", издаден през 2009 г. Гангстерът бе изигран от актьора Джони Деп.", "date": "2019.08.01", "title": "Ще ексхумират останките на американския гангстер Джон Дилинджър. Защо?"}
{"url": "http://www.classa.bg/%D1%81%D0%B2%D1%8F%D1%82/item/398460-%D0%BD%D0%B5-%D0%B4%D0%BE%D0%BF%D1%83%D1%81%D0%BD%D0%B0%D1%85%D0%B0-%D0%BD%D0%B0%D0%BE%D0%BC%D0%B8-%D0%BA%D0%B5%D0%BC%D0%B1%D1%8A%D0%BB-%D0%B2%D1%8A%D0%B2-%D1%84%D1%80%D0%B5%D0%BD%D1%81%D0%BA%D0%B8-%D1%85%D0%BE%D1%82%D0%B5%D0%BB-%D0%B7%D0%B0%D1%80%D0%B0%D0%B4%D0%B8-%D1%86%D0%B2%D0%B5%D1%82%D0%B0-%D0%BD%D0%B0-%D0%BA%D0%BE%D0%B6%D0%B0%D1%82%D0%B0-%D0%B9", "text": "По расистки причини служителят на френски хотел е отказал да пусне Наоми Кембъл и неин приятел, заяви самата актриса и супермодел в изявление, публикувано в списание Paris Match на 27 юли. Според звездата от афро-ямайски произход, инцидентът е станал \"наскоро в град в южна Франция, във време, когато се провежда филмовият фестивал в Кан\". Въпреки че била поканена на събитие, което се провежда в хотела (чието име не споменава), тя е била спряна от портиера под претекст, че мястото е пълно. Тя твърди, че в същото време човекът е пускал свободно други хора. \"Моят приятел и аз не можахме да влезем поради цвета на кожата си. Заради този вид отвратителни моменти ще продължа да изразявам себе си и да настоявам да бъда чута\", каза Кембъл.", "date": "2019.08.01", "title": "Не допуснаха Наоми Кембъл във френски хотел заради цвета на кожата й"}
{"url": "http://www.classa.bg/%D1%81%D0%B2%D1%8F%D1%82/item/398461-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%E2%80%9E%D0%B6%D0%B5%D0%BB%D0%B5%D0%B7%D0%B5%D0%BD-%D1%87%D0%BE%D0%B2%D0%B5%D0%BA%E2%80%9C-%D1%83%D1%81%D0%BF%D0%B5%D1%88%D0%BD%D0%BE-%D0%B8%D0%B7%D0%BF%D1%80%D0%BE%D0%B1%D0%B2%D0%B0-%D0%BA%D0%BE%D1%81%D1%82%D1%8E%D0%BC,-%D1%81-%D0%BA%D0%BE%D0%B9%D1%82%D0%BE-%D0%BB%D0%B5%D1%82%D0%B8-%D0%BD%D0%B0%D0%B4-%D0%B2%D0%BE%D0%B4%D0%B0%D1%82%D0%B0", "text": "Кралският флот на Обединеното кралство публикува видео, в което т. нар. „Железен човек от реалния живот\" успешно тества специален костюм, който му позволява да скача и да се плъзга над водата в Ламанша. Главният герой на маневрите е изобретателят и пилот Ричард Браунинг. „Железният човек от реалния живот демонстрира потенциала на своя турбинен костюм пред кралските морски пехотинци, присъедини се към тях в земноводни десанти и плени тълпата, събрала се във военноморската база Йовилтън на годишното флотско шоу\", се казва в изявлението на Кралския флот. За да проверят как костюмът ще работи в морето, Браунинг и неговият екип използваха бързата патрулна лодка HMS Dasher, върху която е монтирана малка платформа за кацане и излитане. \"Тестовете показаха, че костюмът работи върху големи водни повърхности и пилотът може да каца и да излита с относителна лекота от лодки, които се движат с висока скорост, дори и при ограничено пространство на палубата\", подчертават от британския кралски флот. От своя страна, Браунинг каза, че „е удоволствие да се пробва този костюм\" и изрази надеждата за провеждане на нови тестове от най-големите военни кораби в страната. Изложбата на британския кралски флот се случва само дни, след като бившият шампион по водни ски Франки Сапата се извиси във въздуха с пушка в ръце на борд (малка летяща платформа за индивидуална употреба) с турбинен двигател по време на Традиционният парад на френската армия в центъра на Париж по случай Националния празник на Франция.", "date": "2019.08.01", "title": "Британският „Железен човек“ успешно изпробва костюм, с който лети над водата"}
{"url": "http://www.classa.bg/%D1%81%D0%B2%D1%8F%D1%82/item/398462-%D1%81%D0%B5%D1%83%D0%BB-%E2%80%9E%D0%BD%D0%BE%D0%B2%D0%B0%D1%82%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BD%D0%B0-%D0%BF%D1%85%D0%B5%D0%BD%D1%8F%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BD%D0%BE%D1%81%D0%B8-%D0%B4%D0%BE-%D1%82%D1%80%D0%B8-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B8-%D1%80%D0%B0%D0%BA%D0%B5%D1%82%D0%B8%E2%80%9C", "text": "Новата севернокорейска военна подводница, която може да е най-голямата в историята на азиатската държава, ще може да носи до три балистични ракети, съобщи в сряда Министерството на отбраната на Южна Корея чрез Yonhap. Лий Хьон-Хун, ръководител на Комитета за разузнаване на Южна Корея, беше натоварен с оповестяването на данните на министерството и заяви, че въпросната подводница скоро ще бъде готова за разполагане. Миналата седмица севернокорейската държавна агенция KCNA съобщи, че Ким Чен ун е инспектирал нова голяма подводница. Според KCNA, Ким изразил \"голямото си удовлетворение от дизайна и конструкцията на новия кораб \", който е разработен под надзора на севернокорейския президент. \"Върховният лидер познава подробно оперативните и тактически данни и бойните оръжейни системи на подводницата \", съобщава държавната агенция. Ким определи кораба като \"важен компонент в националната отбрана на Северна Корея \", като същевременно подчерта необходимостта Пхенян да продължи да полага големи усилия за разработването на военноморски оръжия и оборудване. Изявленията на Министерството на отбраната на Южна Корея идват часове след като Съвместният генерален щаб на страната потвърди, че Пхенян е извършил изстрелване на две балистични ракети с малък обсег от град Калма, близо до пристанищния град Вонсан, на Източно крайбрежие на страната. Според южнокорейските военни, ракетите са изстреляни съответно в 5:06 и 5:27 и са изминали около 250 километра на височина около 30 километра. „Последователните изстрелвания на ракети от Северна Корея не са от полза за усилията за намаляване на напрежението на Корейския полуостров и ние искаме прекратяване на тези действия\", се казва в изявление на южнокорейските съвместни щабове.", "date": "2019.08.01", "title": "Сеул: „Новата подводница на Пхенян може да носи до три балистични ракети“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398452-%D0%B7%D0%B0-%D0%BF%D1%80%D1%8A%D1%81%D0%BA%D0%B0%D1%87%D0%BA%D0%B8%D1%82%D0%B5-%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Представете си сега тази картина: В България идва някакъв голям, мастит външен държавник - нещо от ранга на Доналд Тръмп, Владимир Путин, Ангела Меркел или новия шеф на ЕК Урсула фон дер Лайен. Посрещат го/я на задния вход на парламента и... Хоп! Изведнъж изригват всички пръскачки, хубавият костюм на международния гост подгизва и става един мощен, глобален сакатлък. Да, трудно е да си го представим, но очевидно има хора с по-богато въображение, щом днес точно тази идея излезе запомнящият се момент от брифинга на прокуратурата. Кой точно си го е представил? Това е сложен въпрос, на който ясен и категоричен отговор няма да получим.      Според прокурор Евгения Станкова, завеждаща отдел \"Антитероризъм\" в Специализираната прокуратура, това с пръскачките около парламента било част от подготвян план, който \"да създаде някаква нестабилност\", която да засегне цялата ни политическа система. Може. Не сме част от разследването и не можем да се изказваме с категоричност. Вярно, звучи повече като шега на квартални хлапета, отколкото тероризъм, но и без това термини като екстремизъм и тероризъм в последно време у нас имат доста широк обхват. Въпросът е, че от всички изказвания в последните дни, та и седмици, остава едно много неприятно усещане - че цялата ни държава е толкова кекава, че дори едни пръскачки могат да я дестабилизират и разклатят. Че хакът по системата на НАП и всичките му производни събития могат сякаш да разрушат целия политически мир (въпреки че не е нужно да се сменят лични карти и реална опасност за гражданите няма). Вярно е, че клатенето на държавата у нас е нещо като национален спорт още от времето, когато сме били княжество, особено що се отнася до опозиционно настроени партии, коалиции и фракции от всякакви цветове. Но пък чак толкова ли? Все пак, ако решим да се позовем на едно от златните изказвания на държавния лидер преди '89-а, то и на коча... се клатят, ама не падат. Така че, хайде малко по-сериозно! Това с клатенето на държавата е основен постулат в политическата система у нас - клатушка се от крайност в крайност, но в крайна сметка успява да се задържи, освен ако нещо кардинално не дойде и не разбие всичко на парчета. Като комунизъм, демокрация или друго от сорта. Само дето покрай всички тези актуални заплахи за подриване на стабилността, на държавата, на властта или на политическата система като цяло, в обществото се заражда вредно усещане - че живеем в една голяма къща от карти, която може да падне и при най-малкото поклащане. Тогава не ми се мисли какво ще стане, ако реално ни достигне някоя форма на тероризъм - от онези с гърмежите, насилието, убийствата и т.н. - от онзи вид, който действително сме свикнали да наричаме тероризъм. Като атентата в Сарафово, който все още си спомняме. Добре че още преди години още Николай Колев - \"Мичмана\" натурализира Господ, та той да ни пази от нови подобни атаки, иначе клатенето след подобен акт вече би довело до сривове на цялата система.  А това усещане е по-опасно от който и да е хак. Ако обществото вярва, че държавата ти може да се разклати и от един малко по-силен вятър, как след това то да вярва, че същата тази държава ще си върши работата и ще пази интересите ти като гражданин? Прастарата истина е, че ако няма доверие в държавата, на практика няма и държава. Тук е идеята за държавата като обществен договор, в който власт и народ негласно се съгласяват, че хората се отказват от определени свои свободи в името на това властта да им предоставя съответните услуги. Доверието в държавата е онова лепило, което позволява тази сделка да съществува. И ако него го няма, тази сделка се обезсмисля. Защото усещането за уязвимост, което се създава, е много по-опасно дори от резултатите на самата хакерска атака. Живеем в напрегната епоха, в която сме видели вече достатъчно терористични актове, достатъчно кръв, убийства, нещастни случаи и т.н. Живеем на по-малко от 1000 километра от активен военен конфликт, а всекидневно чуваме новини за други убийства и зверства. А у нас заплаха едва ли не за националната сигурност се оказват пръскачките пред парламента.  В такива моменти просто трябва да кажем едно: \"Хайде малко по-сериозно!\". Защото иначе не сме за никъде.", "date": "2019.08.01", "title": "За пръскачките и националната сигурност"}
{"url": "http://www.classa.bg/%D1%81%D0%B2%D1%8F%D1%82/item/398443-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BD%D0%B0-%D0%B2%D0%B5%D1%89%D0%B8%D1%82%D0%B5", "text": "Интернетът на вещите (от англ. Internet of Things или IoT) според замисъла на специалистите дава възможност на електронните устройства да взаимодействат помежду си и с околния свят, организирайки мрежи за самостоятелното изпълнение на определени операции. Това е ново равнище в отношенията между човека и машините, в което нашето влияние отслабва и дори бива изключвано. Ние пристъпваме в джунглата с изкуствена природа, където нещата се случват според заредената програма. А може би те вече не са подвластни никому и се развиват, както им се иска? Над идеята за самоорганизация на оборудването се работи отдавна – спомням си, че първият тостер, управляван от компютър, беше представен около 1990 год. Най-общо елементите на IoT се разделят на следните групи: Преносима електроника: смарт часовници, фитнес гривни и пр. «Умната» техника се свързва към смартфона и оттам обменя информация в Интернет. Тя контролира здравословното състояние и съня, при нужда предупреждава лекаря и т.н. «Умен дом». Устройствата в него се присъединяват през домашния маршрутизатор към Мрежата и така може да се следят и командват от разстояние. Същевременно те общуват между себе си. Будилникът изпраща сигнал на кафемашината, че е време да приготви разсънваща напитка... Хладилникът напомня, че продуктите са на привършване и даже може да ги поръча от магазина... Хранилката за домашния любимец се пълни при определени условия... Примерите за приложението на технологиите в ежедневието са безбройни. Естествено, ние все още сме способни да се справим и без подобни глезотии, но пък с тях е интересно и удобно.     Междумашинно взаимодействие (терминът е познат и с английската абревиатура М2М (Machine – to – Machine)). Това е общото название на технологиите, позволяващи на машините да обменят директно информация. По този начин безпилотните автомобили и автобуси следват избрания маршрут, отчитайки данните, получавани от другите превозни средства, пътните знаци и навигационните спътници. M2M се прилага в системите за безопасност и охрана, здравеопазването, комуналните услуги, производството и енергетиката, селското стопанство, спорта. За да функционира Интернетът на вещите, трябва да са изпълнени няколко условия: наличие на единен център, прилагане на общ стандарт и защитена връзка. Единният център позволява на умното устройство да разпределя командите за изпълнението на определена операция между включените в мрежа уреди. Тук човешката намеса не е потребна. За обмяната на информация е нужен универсален език, ала той все още не е създаден. Големите компании като «Майкрософт», «Гугъл» или «Ейпъл» разработват собствени алгоритми и поради тази причина засега може да се проектират само локални системи, които трудно биха могли да бъдат обединени даже в пределите на един градски квартал. Няма спор, че е нужна добра защита за линиите за предаване на информация. Високите цени също възпрепятстват широкото навлизане на Интернета на вещите, но с увеличаването на конкуренцията и усъвършенстването на технологиите, този проблем ще се реши скоро. Според изследване на «BusinessInsider» към 2020 год. ще бъдат създадени 24 милиарда устройства за IoT, като се предполага, че тогава населението на Земята ще бъде около 7,7 милиарда – т.е. на всеки човек ще се падат по три «умни» уреда. Твърди се, че четиридесет процента от фирмите по целия свят проявяват интерес към новите възможности, а до 2021 год. за задачи, свързани с прилагането им, ще бъдат похарчени почти 6 трилиона долара. Въпреки проблемите от IoT вече има практическа полза (за разлика от Интернета за хора) – с него се оптимизира производството, процесите биват напълно автоматизирани, намаляват загубите на ресурси и време. Бог ни е създал несъвършени и вероятно затова често нещата, които измисляме, си имат добри и лоши страни. Навлизането на Интернета на вещите води до изчезването на личния живот. Заплащаме получаваното удобство с информация за нашето поведение, вкусове, местоположение, физическо и здравословно състояние. Ставаме по-податливи на чужди внушения. Многото свободно време и безделието като че ли изменят хората – правят ги инертни и по-големи егоисти. Заради автоматизацията се прекроява трудовият пазар. Сътрудникът има работа, докато успява да учи и да се справя в бързо развиващата се среда. После той бива изхвърлян. Под натиска на технологичната революция човечеството бързо се разделя на групи: тези, които владеят финансите, средствата за производство и информацията за всичко и всички, и онези от ненужната маса. Може би разслоението някой ден ще доведе до появата на нова раса и до изчезването на милиарди други индивиди. Сякаш прекалено бързо крачим напред. Залагаме на компютрите, без да сме готови морално за промените. Доброволно ставаме роби на нашите по човешки несъвършени изобретения. Дали изобщо сме поели в правилната посока? Но ще бъде това, което ще бъде - ние вече пристъпваме в джунглата на Интернета на вещите.  ", "date": "2019.08.01", "title": "Интернет на вещите"}
{"url": "http://www.classa.bg/%D1%81%D0%B2%D1%8F%D1%82/item/398444-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B8-%D1%81%D0%B0%D1%89", "text": "Турският министър на отбраната Хулуси Акар припомни на шефа на Пентагона Марк Еспер по време на телефонен разговор думите на турския президент Тайип Ердоган, че „ако няма консенсус по време на преговорите, Турция ще бъде принудена сама да образува зона за сигурност“ в Северна Сирия. По време на разговорите турският министър изрази надежда „за пълното прекратяване от страна на Съединените щати на поддръжката на терористичните организации на Кюрдската работническа партия и Народните сили за самоотбрана“. Турският министър на отбраната изрази надежда, че САЩ ще „върнат оръжията, прехвърлени на Кюрдската работническа партия и Народните сили за самоотбрана“, а също така ще ги изтегли „от териториите в Северна Сирия, където се планира да се формира зона за сигурност“.     Той също така подчерта, че „Турция е единствената сила, която може да осигури контрол върху зоната на сигурност“ в северната част на Сирия. Освен това Акар припомни изявлението на Реджеп Тайип Ердоган, че „ако няма консенсус по време на преговорите, Турция ще бъде принудена сама да формира зона за сигурност“ в Северна Сирия. Миналата седмица Ергин Сайгун, бившият заместник-началник на Генералния щаб на въоръжените сили на Турция, заяви, че „проблемите в отношенията на Америка с Турция са много по-големи от проблема със С-400“. Според него всъщност „Америка е недоволна от независимата външна политика на Турция“.  ", "date": "2019.08.01", "title": "Турция заплаши САЩ"}
{"url": "http://www.classa.bg/%D1%81%D0%B2%D1%8F%D1%82/item/398445-%D0%B5%D0%B2%D1%80%D0%BE%D0%BF%D0%B0-%D0%B5-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B0", "text": "Географското разделение на Европейския съюз (ЕС) усложняват процеса по избиране на европейски кандидат за ръководител на Международния валутен фонд (МВФ), тъй като блокът иска да постигне съгласие, колкото е възможно по-скоро, пише Euractiv. На 31 юли изтича крайният срок, определен от европейците за договаряне относно кандидатурата за ръководител на МВФ. Разделението между северните и южните държави членки и трудностите, пред които може да се изправи блокът, за да изясни въпросът с кандидата, усложняват процеса на подбор.     Надпреварата все още е не е завършила, като има петимата кандидати за поста, според френски източници. Това са президентът на Еврогрупата Марио Сентено; неговият предшественик Йероен Дайселблум, министърът на икономиката на Испания Надя Калвиньо, управителят на Финландската централна банка Оли Рен и изпълнителният директор на Световната банка Кристалина Георгиева.  Европа винаги е ръководила Фонда от създаването на институцията през 1945 г., с идеята да противодейства на американските кандидати за председател на Световната банка. Но трудностите при избора на наследник на Кристин Лагард, която напуска Фонда, за да оглави Европейската централна банка (ЕЦБ) през ноември, може да увеличи шансовете на кандидати, идващи от други региони. МВФ обяви, че неговите членове трябва да представят кандидати до началото на септември. Изборите ще приключат до 4 октомври. Пожелал анонимност дипломат заяви пред Euractiv, че ЕС е разделен между страните от Северна и Южна Европа. Дайселблум, подкрепен от Германия и северните столици, не отговаря на представите на страните от южните райони, които се противопоставят на неговата кандидатура. Оли Рен, който беше еврокомисар по икономиката в разгара на дълговата криза в еврозоната, също заема ортодоксални позиции в икономическата политика. Друг дипломат сподели, че профилът на лидер на МВФ е „ясен”: той трябва да бъде опитен министър или централен банкер от еврозоната, който има опит от първа ръка при ръководството на сложните преговори с финансови институции и политически органи като Еврогрупата. Франция предложи Георгиева като начин да постигне консенсус межди Севера и Юга. Името на българката се очертаваше като опция за председателство на Европейската комисия и избирането ѝ за ръководител на МВФ ще служи като компенсация за източните държави членки, които в крайна сметка не излъчиха представители за водещите европейски постове. Но европейците трябва да убедят останалите членове на МВФ да променят вътрешните правила, тъй като Георгиева надхвърля възрастовата граница от 65 (тя ще навърши 66 години през август).    ", "date": "2019.08.01", "title": "Европа е разделена..."}
{"url": "http://www.classa.bg/%D1%81%D0%B2%D1%8F%D1%82/item/398446-%D1%84%D0%B5%D0%B4-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%BF%D0%BE%D0%B2%D1%80%D0%B0%D1%82%D0%BD%D0%B0-%D1%82%D0%BE%D1%87%D0%BA%D0%B0", "text": "Федералният резерв на САЩ е напът да засили лихвите по нов път в посока надолу в опит да подкрепи все по-крехката американска икономика. Мярката е доста закъсняла, но е от изключително значение властите и обществеността да осъзнат рисковете, които това води след себе си, посочва в свой анализ за Bloomberg икономистът и бивш управител на Фед за Минеаполис Нараяна Кокърлакота. Въпреки че ръководството на Фед се среща най-малко осем пъти в годината, за да умува върху паричната политика, посоката на лихвените проценти се променя далеч по-рядко. Последните 15 години могат да бъдат разделени на три отделни фази (с няколко периода на изчаквания помежду им): увеличаване на лихвите от юни 2004 г. до август 2006 г., понижение от септември 2007 г. до декември 2012 г. и ново повишение от юни 2013 г. до декември 2018 г. Фед не промени лихвите на всяка своя среща в тези периоди, но посоката на паричната политика оставаше ясна. Сега централната банка достигна до нова повратна точка. На следващата си среща на 31 юли представителите на ръководството й по всяка вероятност ще отговорят на постоянно ниската инфлация и рисковете за глобалната търговия като намалят лихвените проценти за първи път от над 10 години.     Сам по себе си този ход не е от голямо значение за икономиката. Но ако историята може да ни бъде пример, то това ще означава, че ще е малко вероятно Фед да склони да увеличава лихвите през следващите си 25 до 50 срещи. А това е голяма работа. Ако централната банка направи промяната към облекчаване на паричната политика, то това ще е сигнал за силна увереност, че инфлацията ще остане потисната през следващите няколко години, а може дори и по-дълго. Според Нараяна Кокърлакота това е правилното заключение. Но според него е важно да се разбере това, че подобна гледна точка до голяма степен е обвързана от възгледа за прогнозирането, гласящ, че „следващите няколко години ще са като предишните няколко“. Този подход от своя страна често е верен, но не винаги. Друг въпрос е и колко далеч ще отиде Фед. Кокърлакота посочва, че не очаква нищо по-драматично от понижение от четвърт процентен пункт на следващата среща. Както вече бе споменато, централната банка предпочита да сменя посоката си рядко. Ако иска да избегне случай, при който ще трябва да увеличава лихвите рязко, то и стъпките надолу ще трябва да са по-малки. Според бившия управител на Фед за Минеаполис до края на годината ще има поне още едно понижение, отново с четвърт пункт, най-вероятно през декември. Като се има предвид важността на решението, което ще бъде взето следващата седмица, това как централната банка е стигнала до него има огромно значение. Федералната комисия по отворените пазари е заседавала единадесет пъти при управлението на Джером Пауъл, но само веднъж е имало член, който да не е съгласен с мнозинството. Тази степен на консенсус до известна степен е тревожна: наистина ли Фед се вслушва във всички възможни гледни точки върху сложната икономическа ситуация? Заради това Кокърлакота се надява на поне един или двама несъгласни, ако комисията реши да намали лихвите. Този ход със сигурност представлява риск за инфлацията и обществеността трябва да е запозната с това. Икономистът обаче се надява Фед най-накрая да поеме по пътя на паричното облекчение, припомняйки, че още от 2015 г., когато все още е управител на Фед за Минеаполис, смята за уместно понижаване на лихвите. Все пак дано сегашните мерки не се окажат прекалено закъснели, а ръководството на Фед трябва да държи очите си отворени за всичко, което би могло да се обърка.  ", "date": "2019.08.01", "title": "Фед достигна повратна точка"}
{"url": "http://www.classa.bg/%D1%81%D0%B2%D1%8F%D1%82/item/398447-%D1%82%D0%B0%D0%BC,-%D0%BA%D1%8A%D0%B4%D0%B5%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D1%80%D1%83%D0%BC%D1%8A%D0%BD%D1%86%D0%B8%D1%82%D0%B5-%D1%81%D0%B0-%D0%BD%D0%B5%D0%B6%D0%B5%D0%BB%D0%B0%D0%BD%D0%B8", "text": "Измами със социални помощи, работа на черно, повишена престъпност - масовото нашествие на българи и румънци тревожи жителите на много градове от Рурската област. Ето какво пишат по темата няколко германски издания. \"Откраднаха колелото на един посетител, вързано пред заведението. Случвало се е дори деца да отмъкват парче торта от чиния на клиент\", разказва съдържателят на една сладкарница в градчето Хорн-Бад Майнберг в германската провинция Северен Рейн-Вестфалия. Когато в едно толкова малко градче дойдат 350 души от България и Румъния, няма как това да остане незабелязано. \"Повреждат уредите на детските площадки - и то не децата, а възрастните. Съвместното съжителство е невъзможно\", оплаква се местна предприемачка. Ситуацията в градчето е доста напрегната - хората отправят сериозни упреци към новопристигналите за това, че изхвърляли боклука си безразборно, вдигали много шум, занимавали се с проституция. \"Това са неща, за които иначе чета по вестниците, че се случват  \", казва местният кмет Инго Барц, организирал обсъждане в общината, на което дошли повече от 300 местни жители. Местната управа се е обърнала за помощ и към министър-председателя на провинцията.  Бедността е в основата на проблема На помощ се надява и кметът на Дуисбург Зьорен Линк - зарадип многото случаи на злоупотреба със социални помощи от страна на  . Кметът подчертава, че на този \"престъпен бизнес-модел\" трябва да бъде сложен край. Пред \"Франкфуртер алгемайне цайтунг\" (ФАЦ) той подчертава, че в случая става въпрос за престъпни мрежи за трафик на хора. Престъпниците осигуряват фиктивна минимална заетост на хора от най-бедните слоеве на населението, за да получават социални плащания. Голяма част от тези семейства  , тъй като възрастните нито са завършили училище, нито имат професия, а и почти не знаят немски.     Само в Дуисбург живеят 20 000 граждани на България и Румъния. От отпадането на ограниченията на трудовия пазар от 2014 година все по-големи групи българи и румънци, подгонени от бедността в техните страни, се насочват към големите германски градове, посочва кметът Линк. Повечето са роми \"Вестфаленпост\" пише, че  . И тъй като говорим за хора от ромското малцинство, към тях често се отнасят с предубеждения. Но има и положителни примери - като Диего Динча, ром от Румъния, който в Хаген е стажант-аптекар, и за когото пише местната преса. Той се е постарал да научи езика, изкарал е няколко курса за преквалификация и винаги сам си е попълвал документите, когато е кандидатствал за работа. А след като го вземат на стаж в аптеката, не без гордост казва: \"Щастлив съм, че мога да помагам на хората и да отговарям на техните въпроси\". Но той е изключение и не може да промени отношението към ромите като цяло. \"Казват за нас, че сме били продавали хора\", казва пред вестникарската група ВАЦ Силвана Гаши, сръбска ромка, изповядваща исляма. Тя е пристигнала в Германия през 1992 година и днес оказва помощ на новопристигналите в Хаген. Дискриминацията обаче е пречка пред интеграцията, на ромите им е трудно да намерят почтена работа и нормално жилище, а в училище децата се справят само с цената на много големи усилия, казва тя. Междувременно градските власти в Хаген отделят по 250 000 евро годишно за интеграцията на ромите - за езикови курсове и обучение, но и за консултации на родния им език и за медицинско обслужване. Повечето българи и румънци са добре интегрирани     Особено в здравеопазването те са незаменими, посочва ФАЦ. Но една малка част от живеещите в провинцията (Северен Рейн-Вестфалия) 200 хиляди българи и румънци злоупотребява с това, че имат достъп до трудовия пазар - по вече споменатата схема: новопристигналите попадат в ръцете на трафиканти, които ги настаняват в убоги жилища, за които обаче искат свръхвисоки наеми. Същевременно те предоставят на наемателите си фиктивни договори за минимална трудова заетост, които им позволяват да източват социалните каси. Но често по-голямата част от помощите, които държавата отпуска за тях, се прибират от организаторите на тези схеми, посочва изданието.  В градовете, в които проблемът е най-сериозен - Дортмунд, Есен, Гелзенкирхен и Дуисбург - срещу системните социални измами редовно се организират полицейски акции, в които участват също митничари и представители на бюрата по труда и на социалните каси. В Дуисбург се опитват да противодействат и по още един начин - чрез периодични проверки на съмнителните жилищни сгради, които нерядко биват запечатвани поради недостатъчна противопожарна защита или катастрофална хигиена. Германия затяга правилата Злоупотреби със социални плащания, работа на черно (нанасяща сериозни щети на германската икономика - 1,8 милиарда евро за последните две години), фалшификация на документи и удостоверения - на всичко това би трябвало да бъде сложен край чрез приетия окончателно в края на юни закон, насочен срещу този вид престъпления. Той дава на служителите на германските митници повече правомощия в борбата срещу нелегалната заетост и злоупотребите със социални услуги. Една от мерките е превантивен контрол на трудовите пиаци - местата, където надничарите очакват някой да ги наеме за деня. Що се отнася до   - социалните каси могат вече да ги спират, ако подозират измама - например, ако се натъкнат на фалшифицирани документи или на фиктивни трудови договори. Освен това за новопристигналите от други държави-членки на ЕС се въвежда условието, че през първите три месеца имат право на детски надбавки само ако могат да докажат, че имат доходи.    ", "date": "2019.08.01", "title": "Там, където българите и румънците са нежелани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398448-%D0%B7%D0%B0-%D0%BD%D0%B0%D0%BF-%D0%B8-%D0%BE%D1%82%D0%BF%D1%83%D1%81%D0%BA%D0%B0%D1%82%D0%B0-%D0%BD%D0%B0-%D0%B3%D0%B0%D0%BB%D1%8F-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%B8%D0%BB%D0%B8-%D0%BA%D0%B0%D0%BA-%D1%81%D0%B5-%D0%B2%D1%8A%D1%80%D0%BD%D0%B0%D1%85%D0%BC%D0%B5-%D0%B2-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Цялата държава беше хакната. Но шефката на НАП Галя Димитрова не прекъсна отпуската си. Петър Чолаков коментира нейното решение и препраща към чиновническия модел от преди 1989 година, който е жив и днес.         Изпълнителният директор на Националната агенция по приходите (НАП) Галя Димитрова не прекъсна отпуската си, след като стана ясно, че данните на над 4 милиона българи \"са изтекли\" в интернет. Това било \"тежко, но много добре обмислено\" решение, каза самата тя. Шефката на НАП аргументира отсъствието си с \"важна и изключително отговорна лична причина\". Според нея е необходимо \"човек да е отговорен не само в професионален, но и в личен план\". Ще си позволя да не се съглася с г-жа Димитрова. Решението, а още по-малко реакцията ѝ на поставените въпроси не бяха добре обмислени.  , ръководителят на \"протеклата\" агенция трябва да бъде на \"висотата на положението\". Да бъде на своя пост. Не изключвам г-жа Димитрова наистина да е имала личен ангажимент. Но тя не си направи труда да уточни какъв е той, а ситуацията в НАП очевидно е извънредна. Не помагат особено и уверенията на изпълнителния директор, че \"поддържала дистанционно връзка със своя екип и заедно взимали решенията\". Накратко, поведението на г-жа Димитрова може да бъде определено с думи като безочие, безтактност и наглост. Какво ще последва? \"Снишаването\", докато \"бурята\" попремине, е обичайна практика. Проявите на малодушие, естествено, далеч не спохождат само злощастната държавна администрация. Това е човешка черта. Среща се навсякъде, дори в частния сектор. Разликата, разбира се, е в това, че в една частна фирма е почти изключено скатаването да ти се размине или да остане незабелязано. Друго е, когато ползваш политически протекции.     Не искам да кажа, че последици за ръководителката на НАП няма да има. Нито пък намеквам, че някой я пази - нямам данни за това. Не изключвам да видим поредната серия от оставки. Ще гръмнат няколко бушона. Нещо ще припламне, ще изгори (вероятно на ужким) за пред публиката. Важното е друго: схемата ще се запази. Да не пропускаме и че премиерът Бойко Борисов също \"се покри\" в началото на \"НАП-лийкс\". А първият му \"култов\" коментар беше, че хакерът е \"уникален мозък\", атестат за \"качеството на образованието\" и \"истински вълшебник\". После дойде обратът. \"Кучето скача според тоягата\" - гласи една хубава българска поговорка. Колко от нас са готови активно да отстояват интересите си, когато са накърнени? Тук не говоря за събития от голям политически магнитуд, за протестите, породени от \"Виденовата зима\", за назначаването на г-н Пеевски за шеф на ДАНС, сегашното \"състезание\" с един кон за главен прокурор и др. Става дума за малките, \"дребни\" злини и неправди, които всички изпитваме понякога на гърба си. Да поговорим за \"малките камъчета\". Колко от българите са готови да си потърсят правата, когато в личен план се сблъскат с арогантността, некомпетентността или покъртителния мързел на чиновниците? Струва ми се, че за 30 години \"демокрация\" така и не се научихме, че понякога е по-добре да се съпротивляваме, вместо да се каляваме в стоицизъм. Да се съпротивляваме дори и срещу \"малките камъчета\" в обувките. Защото пасивността подхранва наглостта. Другата страна на медала е, че има безчет случаи, в които  . Тук и добросъвестността на обикновените служители, тогава, когато я има, не може да помогне. Да споменавам ли, например, митичните тетрадки, в които се записват и \"издирват\" получателите на колетни пратки в софийската Централна поща? Да, там \"базата данни\" в края на второто десетилетие на 21 век е основно на хартиен носител. \"Електронно управление\" ли казахте?  Моя близка тази година си поднови паспорта. В паспортната служба, в препълненото помещение в РПУ-то, хората попълваха заявленията си натъпкани един до друг, често направо \"на колянце\". По стар български обичай. Каква \"тайна\" на личните данни? Още по-голям е хаосът в паспортното на бул. \"Мария Луиза\" в столицата (Отдел \"Български документи за самоличност\", СДВР). Там е същинска вавилонска кула; нагъчкани като сардели в кутия, българи и чужденци пишат и бришат... Можем само да си представим какъв \"обмен\" на лични данни тече. Така че слабо защитените файлове, съхранявани в НАП, са, простете за клишето, само върха на айсберга. Известно е предупреждението на германския социолог Макс Вебер (1864-1920) за опасностите, които крие господството на чиновниците (Beamtenherrschaft) в модерната \"рационално организирана\" държава. Бих допълнил, че това господство е особено вредоносно, когато формалните правила, на които то би трябвало да се основава, целенасочено не се спазват. Бюрокрацията не се \"рекрутира” чрез прозрачни конкурси, а \"техническата превъзходност и компетентност\" на чиновника са последното, което има значение. В България най-важните качества на зъбчатото колелце в бюрократичната йерархия са партийната принадлежност, послушание и лоялност. Безцеремонната власт на чиновника се разгръща под ласкавия, насърчителен поглед на партийните функционери в една фактическа \"водаческа демокрация\" (Führerdemokratie). Моделът от комунизма достига нови висоти Казано, полу на шега, това е класически, неписан \"Димитровски\" принцип. Корените му са в машинарията на бившия режим. Преди 1989 чиновникът в България бе инструмент за осъществяването на тоталното господство на Партията. В интерес на върхушката никога не е било бюрократът да \"служи\" на гражданите. Точно обратното. Той раболепно обгрижва върха на партийната пирамида, способства за увековечаването на номенклатурата, мачкайки \"молителите\". Този модел се запази и след т.нар. демократични промени. След което достигна нови висоти при популацията на \"калинките\".    ", "date": "2019.08.01", "title": "За НАП и отпуската на Галя Димитрова. Или как се върнахме в комунизма."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398449-%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%87%D0%B5%D1%81%D1%82%D0%BD%D0%B8%D1%8F-%D0%B8-%D0%B6%D0%B8%D0%B2%D0%BE%D1%82%D0%B2%D0%BE%D1%80%D1%8F%D1%89-%D0%BA%D1%80%D1%8A%D1%81%D1%82-%D0%B3%D0%BE%D1%81%D0%BF%D0%BE%D0%B4%D0%B5%D0%BD", "text": "  Празникът Изнасяне на честния Кръст бил установен в деня първи август в Гърция от Константинополския патриарх Лука[1], при цар Мануил[2], а в Русия - от Киевския митрополит Константин[3] и Ростовския епископ Нестор[4], при великия княз Андрей Юриевич[5]. Причината за установяването му била следната. На цар Мануил и княз Андрей, живеещи в мир и братска любов помежду си, се случило в един и същи ден да излязат на война: първият от Константинопол срещу сарацините[6], а вторият от Ростов срещу българите (по това време великият княз живеел в Ростов: българи се наричали езичниците, обитаващи земите в долното течение на Волга, откъдето получили името си). Господ Бог им дарил пълна победа над враговете: гръцкият цар победил сарацините[7], а княз Андрей Боголюбски победил българите и ги покорил на себе си, заставяйки ги да му плащат данък.     Когато Андрей отивал на война, имал обичай да взема със себе си иконата на Пресвета Богородица, държаща на ръце Предвечния Младенец, нашия Господ Иисус Христос, и изображението на честния Кръст Христов, който двама иереи носели сред войската. Преди самата битка той възнасял към Христа и Божията Майка усърдни молитви със сълзи и се причастявал с Божествените Христови Тайни. Той се въоръжавал повече с това непобедимо оръжие, отколкото с мечове и копия, и повече се надявал на помощта на Всевишния, отколкото на храбростта и многобройността на войската си, знаейки добре изреченото от Давид:  [8]. С примера на своите благоговейни молитви, както и с пряка заповед, князът подтиквал към молитва и своите войници, и всички, застанали на колене, със сълзи се молели пред иконата на Пречистата Богородица и честния Кръст Христов. А великият княз, гледайки към иконата, се молел така: - О, Владичице, родила Христа, нашия Бог! Всеки, който се надява на Тебе, няма да погине, и аз, Твоят раб, по Божия милост имам Тебе за своя защита и покров и - Кръста на Твоя Син - като двуостро оръжие срещу враговете. Умоли Спасителя на света, Когото държиш на ръцете Си, силата на Кръста да бъде като огън, изгарящ враговете, които искат да влязат в битка с нас, и Твоето всесилно застъпничество да ни помогне да ги победим. След усърдна молитва всички целували светата икона и честния Кръст и без страх излизали срещу враговете: Господ им съдействал със силата на Кръста и Пречистата Богородица им оказвала помощ, ходатайствайки за тях пред Бога. Постоянно придържайки се към този обичай, великият княз не му изменил и преди битката с българите: той излязъл на война, имайки, подобно на цар Константин[9] в древността, Кръста Господен пред войската. Руската войска обърнала българите в бягство и преследвайки ги, завладяла пет града; в числото им бил и град Бряхимов на река Кама. Когато след битката се върнали в стана си, видели, че от иконата на Божията Майка с Младенеца-Христа излизат светли лъчи, подобни на огнени, осияващи цялата войска; това се случило в първия ден на месец август. Дивната гледка събудила още повече мъжество и надежда у великия княз и той отново обърнал своите полкове в преследване на българите; подпалил повечето им градове, а на оцелелите наложил данък и опустошил цялата земя; след тази победа той се завърнал тържествено у дома. Гръцкият цар Мануил излязъл с войската си против сарацините и в същия ден видял подобно чудо - от намиращата се сред войската заедно с честния Кръст икона на Пречистата Богородица със Спасителя излизали лъчи, които осиявали целия полк, и в този ден той победил сарацините. Царят и князът съобщили, въздавайки слава на Бога, с особени послания един на друг за извоюваните с Божия помощ победи и за чудесното сияние, излизащо от иконата на Спасителя. След съвещание със старшите епископи, в знак на благодарност към Христа Спасителя и Неговата Пречиста   Майка, те установили празника в първия ден на август. За възпоминание на кръстната сила, въоръжени с която победили враговете, те наредили на свещеника да изнася честния Кръст от олтара и да го полага в средата на църквата за поклонение и целуване от християните и за прославяне на разпнатия на кръст Господ Иисус Христос. Освен това епископите наредили на този ден да се освещава вода, от което празникът получил своето название - изнасяне на честния Кръст, защото честният Кръст, заедно с други свети икони, тържествено се изнася на реки, кладенци и извори. Да празнуваме, братя, въздавайки хвала и благодарение на всесилния Бог и наш Спасител Иисус Христос и Неговата Пречиста Майка, Владичицата Богородица, благоговейно почитайки и честния Кръст Христов; но да празнуваме с благоговение, благоугаждайки на Бога, пребивавайки в мир и любов помежду си, вършейки дела на милосърдие и отдалечавайки се от грехове, помнейки страха Божий; та, като угодим на нашия Създател и Владика, да се удостоим с вечното празнуване заедно с всички светии, след деня, когато ще се яви знамението на Сина Човечески на небесата[10] - честният Кръст Христов, предхождащ пришествието на Съдията на живи и мъртви, идващ със сила и слава голяма, и ще осияе всички праведни със светли и радостни лъчи. След завършването на съда ще предхожда всички светии, въвеждайки ги в Царството небесно, и всички светии ще блаженстват, радвайки се в безкрайни векове; към тях, по молитвите на Пречистата наша Владичица Богородица, всемилостивият наш Спасител Христос да причисли и нас грешните[11]. Амин.", "date": "2019.08.01", "title": "Явяване на честния и животворящ Кръст Господен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398450-1-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "527 г. - Юстиниан I става самостоятелен владетел на Източната Римска империя.   902 г. - Арабите, оглавявани от династията Аглабиди, завладяват последната крепост на Византия на остров Сицилия - Таормина.   1291 г. - Три централни швейцарски кантона подписват Федерална харта (Bundesbrief), с която се създава Швейцарската конфедерация.   1208 г. - Българо-латински войни: В Битката при Пловдив армията на Втората българска държава е разгромена от рицарите на Латинската империя; българите са изтласкани от Тракия.   1461 г. - Едуард IV е коронован за крал на Англия.   1492 г. - Фердинанд Арагонски и Изабела I прогонват евреите от Испания.   1498 г. - Христофор Колумб акостира на континентална Америка при Венецуела.   1619 г. - Във Вирджиния (дн. САЩ) са докарани с кораби първите африкански роби.   1774 г. - Джоузеф Пристли открива кислорода и потвърждава предишното откритие на този химичен елемент от Карл Вилхелм Шееле.   1798 г. - Революционни войни: В залива Абукир, Египет, започва морска битка, в която адмирал Хорацио Нелсън унищожава флотата на Наполеон Бонапарт.   1800 г. - Кралство Великобритания и Кралство Ирландия се обединяват в Обединено кралство Великобритания и Ирландия.   1834 г. - Отменено е робството в Британската империя, около 770 280 роби стават свободни граждани.   1876 г. - Колорадо става 38-я щат на САЩ.   1879 г. - Създадена е Дунавската военна флотилия, с което се поставя началото на българските ВМС.   1885 г. - В Санкт Петербург е отпечатана първата българска банкнота с номинал 20 лева.   1888 г. - От Виена потегля първият влак по линията Виена - Цариград.   1894 г. - Избухва Китайско-японската война.   1895 г. - Излиза първият брой на списание Лов и риболов.   1902 г. - САЩ купуват правата за Панамския канал от Франция.   1907 г. - На остров Браунси започва първият скаутски лагер, организиран от британския генерал Робърт Бейдън-Пауъл.   1912 г. - В София е сформирана Аеропланна рота - първата самолетна част в България.   1914 г. - Първата световна война: Германия обявява война на Русия три дни преди Великобритания да обяви война на Германия.   1924 г. - Основан е АС Монако.   1926 г. - Открита е първата отсечка от теснопътната железопътна линия Септември - Добринище, от гара Септември до гара Велинград.   1928 г. - Създадена е Радиослужба към БТА.   1936 г. - В Берлин се откриват 11-те Летни олимпийски игри от Адолф Хитлер.   1944 г. - Втора световна война: Във Варшава Армия Крайова започва Варшавското въстание срещу нацистката окупация на Полша; бунтът продължава 63 дни преди да бъде потушен от германците.   1953 г. - Създадена е Информационна агенция на САЩ (ЮСИА).   1960 г. - Кипър получава своята независимост.   1960 г. - Държавата Дахомей (по-късно преименувана на Бенин) обявява национална независимост от Франция.   1960 г. - Град Исламабад е обявен за федерална столица на Пакистан.   1967 г. - Израел анексира Източен Йерусалим.   1968 г. - Хасанал Болкиах е коронован за 29-и султан на Бруней.   1971 г. - На Медисън Скуеър Гардън (Ню Йорк) се провежда благотворителен концерт пред 40 хил. души, на който са събрани около 244 хил. долара за нуждите на УНИЦЕФ в Бангладеш; концертът е организиран от Джордж Харисън и Рави Шанкар, сред изпълнителите са Боб Дилън, Ерик Клептън, Ринго Стар и др.   1975 г. - 33 европейски страни, САЩ и Канада, подписват в Хелзинки Заключителния акт от споразумението за човешките права, който води до създаването на Организация за сигурност и сътрудничество в Европа.   1981 г. - В САЩ започва излъчване музикалният тв канал MTV.   1990 г. - Желю Желев е избран от 7 Велико народно събрание за председател (президент) на Република България.   1991 г. - 36 Народно събрание на Република България решава да не поднови договора за дружба, сътрудничество и взаимна помощ със СССР от 1967 г.   2001 г. - България, Кипър, Латвия, Малта, Словения и Словакия се присъединяват към Европейската агенция за околна среда.   2004 г. - При пожар в супермаркет в Асунсион (Парагвай) загиват 396 души и над 500 са ранени.  ", "date": "2019.08.01", "title": "1 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398451-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D1%8A%D0%B7%D0%B4%D0%B0%D0%B2%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D1%8F%D0%BC%D0%B0-%D1%82%D0%B0%D0%BA%D0%B0%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B8-%D0%BD%D0%BE%D0%B2-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D0%BF%D1%80%D0%BE%D0%B5%D0%BA%D1%82", "text": "Слави Трифонов обяви създаването на политически проект с името \"Няма такава държава\", както и нов телевизионен продукт, който ще стартира от есента. Това разкри самият водещ на финала на последния епизод на предаването си \"Шоуто на Слави\". Преди да разкрие бъдещите си планове, водещият посочи колко ниско е паднала България в класацията за свобода на словото от 2003 г. досега, след което благодари на bTV за 19 години съвместна работа. Обяви, че с колегите му обаче избират \"несигурността на свободата\". Става дума за създаването на нов телевизионен продукт, който ще носи името \"Седем-осми\". Излъчването ще започне след 15 септември, като Трифонов не уточни дали става дума за предаване или изцяло нова телевизия. Девизът на проекта ще е \"Силата е в истината\". След това Трифонов коментира референдума, иницииран от екипа му през 2016 г. По думите на водещия политическата класа се е подиграла не само с тях, но и с гласувалите, и припомни протестите пред парламента във връзка с отхвърлянето на предложенията от референдума.     \"Аз там казах, че политическата класа като не иска да ни гледа отвън, ще ни гледа отвътре\", обясни водещият. След това Слави обяви създаването на собствен политически проект. Той ще носи името \"Няма такава държава\", а целта му ще е по закнов път да превърне точките от референдума в закони. \"Уважаеми зрители, всичко, което съм направил, е било за вас, и всичко, което ще направя оттук нататък, ще е заради вас\", каза водещият. Така \"Шоуто на Слави\" приключи след 19 години в ефира на bTV. То беше продукция на компанията на Трифонов \"Седем-осми\" АД, а първият епизод беше излъчен на 27 ноември 2000 г. В началото на последния епизод водещият благодари на екипа си, голяма част от който се беше събрала в центъра на студиото. Трифонов обясни, че без тяхната работа и ентусиазъм е нямало да има шоу. \"Всяка вечер в продължение на 19 години казвах \"Добър вечер\", започна Слави, след което благодари и на публиката. Той съобщи, че шоуто до момента е имало 4176 епизода. \"Истината е, че телевизията не се прави  техника и ултрамодерни студия, а с екип\", коментира водещият. С изключение на фокусирания върху бъдещите планове на Трифонов финал, епизодът на шоуто беше посветен на различни негови аспекти през годините - актьорските скечове, обществената дейност, балета, по-сериозните теми и пр. Последните гости на Трифонов бяха членове на неговия екип. Той проведе кратки разговори със сценариста Ивайло Вълчев, ръководителката на балета Нели Желева, гримьорът Гергана Майсторова - една от ученичките на покойния Димитър Коклин, барабанистът от \"Ку-Ку Бенд\" Венелин Венков, актьорът Красимир Радков, реквизиторът Ванката и Иван Кулеков.", "date": "2019.08.01", "title": "Слави Трифонов създава партия \"Няма такава държава\" и нов телевизионен проект"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398433-%D1%80%D0%B0%D0%B9%D0%BD%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0", "text": "По всичко изглежда, че Райна изживява най-голямото щастие в личния си живот, откакто е с ММА боеца Валери Тюлеков. Нещо повече - двамата сякаш са се пренесли да живеят на Малдивите, поне съдейки от щедрите ежедневни фотоси, с които фолкпевицата залива виртуалното пространство.   На една от последните си горещи серии от снимки пък, Райна е повече от дръзка и провокативна. Изпълнителката се пусна чисто гола от ваната, заемайки различни предизвикателни пози, с което направо наелектризира феновете си.     Ясно е, че този, който я снима, е любимият й Тюлеков, а какво е било продължението на фотосесията, и сами може да предположите, ако се вгледате в закачливите погледи, които хвърля брюнетката.     Райна от край време обожава екзотиката и спокойно би живяла за постоянно на Малдивите, ако имаше такава възможност. Засега се задоволява обаче, с дълга романтична почивка там.     И не само там. Откакто са заедно Райна и Валери пътуват почти непрекъснато и все в екзотични точки от света, откъдето Пилето на фолка редовно и щедро пуска спиращи дъха кадри.", "date": "2019.08.01", "title": "Райна се пусна гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398434-%D0%B7%D0%BB%D0%B0%D1%82%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Златното момиче от предишния ансамбъл на България Цветелина Найденова събра погледите на плажуващите в Слънчев бряг. Красавицата блесна по бански в компанията на две приятелки на Джани бийч, като впечатление направи това, че е без мъж до себе си. Настоящата треньорка в девическия национален отбор призна преди година, че се е разделила със своето дългогодишно гадже - скандалния рапър Марсо, след което така и не успя да намери идеалния кандидат.        ", "date": "2019.08.01", "title": "Златно момиче на България ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398435-%D0%B2%D0%B0%D1%87%D0%BA%D0%BE%D0%B2%D0%B0-%D0%B8-%D0%BF%D0%B5%D0%BD%D0%B5%D0%B2-%D0%BF%D1%80%D0%B5%D0%B4-%D0%BE%D0%BB%D1%82%D0%B0%D1%80%D0%B0", "text": "Два дни преди да стане на 60 години Марта Вачкова и Владо Пенев застанаха пред олтара. Дългогодишната двойка изпита какво е чувството да се изправиш пред толкова много хора и да чует заветното \"Да\".   На церемонията актрисата била с жълта рокля и вдигната коса, а присъстващи издават, че Марта била много щастлива и не спирала да радва околните със заразителната си усмивка.  Бързаме да уточник, че не Марта е булката в случая. Тя и Владо Пенев кумували на техни приятели - шефът на съвета на директорите на \"Минстрой холдинг\" и неговата дългогодишна приятелка Румяна Георгиева, известна още като първата дама в търговията с ток.       Сватбата се състоя на зелената обширна поляна на парк “Росенец” край Бургас в съботния късен следобед с изглед към морето. Булката се появи в целия си блясък пред резиденцията на “Минстрой”, която в последните дни бе превърната в истински оазис от свежи цветя в жълто и синьо. Тя бе придружена от шест шаферки, облечена в красива булчинска рокля в цвят праскова – дело на дизайнерката София Борисова. На пищното парти присъстваха над 300 гости и поне 100 български изпълнители от всички жанрове.     Марта и Владо са стари и близки приятели на Руми и Ники, като безспорно изпълниха перфектно ролите си на кумове. Двамата успешно и с присъщото им чувство за хумор изиграха ръченица за кумското пиле и питка. Емоционалната Марта не скри радостта си от избора на своята стара приятелка, с която заедно раждат и отглеждат своите вече пораснали деца, пише woman.bg. Владо, вместо реч, прочете от Евангелието \"Химна на любовта\", в който най-важни са вярата, надеждата и любовта, но най-важната от тях е любовта. Журналистическата гилдия пък веднага определи тържественото събитие като сватба №1 в бизнеса за 2019 година.  Водещ на тържественото събитие бе актьорът Юлиан Вергов, който не пропусна да се пошегува, че за първи път има шанса да присъства на събитие, в което Марта не говори. Марта Вачкова посрещна празника си на Българското Черноморие в компанията на близки приятели, сред които и гости от сватбата на Николай и Румяна.", "date": "2019.08.01", "title": "Вачкова и Пенев пред олтара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398436-%D0%B3%D0%BE%D0%BB%D1%8F%D0%BC-%D1%83%D0%B4%D0%B0%D1%80-%D0%B7%D0%B0-%D0%BF%D1%80%D0%B5%D1%81%D0%BB%D0%B0%D0%B2%D0%B0", "text": "Напоследък Преслава е подложена на зверска атака. Откакто си кръцна носа и загуби своята идентичност, сякаш загуби и уважението на публиката, на което се радваше години напред.   Никой от почитателите й не прие радушно променената й визия, а  .  Вече втори месец тя няма капка спокойствие, след като все намира някой да й вгорчи живота. Припомняме, че профилът й в Инстаграм бе хакнат, а тя се славеше като родната звезда с най-много последователи. Последваха и още няколко хакерски атаки на новите й профили, което докара на Преслава главоболие.      Атаките срещу Преслава обаче няма да спрат скоро. Нейни \"приятели\" се погрижиха да й създадат отново дискомфорт и да развалят радостта й от появата на новото й видео към песента \"Пиян\". Оказа се, че певицата не само е станало визуално клонинг на доскорошната си приятелка Галена, но упорито върви по нейните стъпки и я копира в своите проекти.    В новото й видео \"Пиян\" има кадри, на които безумно много прилича на Галена и нейната \"Добре ли си\" и сякаш да даде повод за писане на хейтърите, се е облякла по подобен начин и имитира движенията на колежката си. В останалата част от кадрите пък безумно много наподобява визията на Галена от друг клип - \"Феноменален\".      Феновете на лекия жанр не спират да се шегуват с визията на топ звездата на \"Пайнер\", а тя се опитва да отвлече вниманието им с новина за нов албум с цели 5 нови песни.", "date": "2019.08.01", "title": "Голям удар за Преслава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398437-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%B0%D0%B2%D0%B3%D1%83%D1%81%D1%82", "text": "Препоръчително е, да не се занимавате с неща, които по никакъв начин няма да променят живота ви към по-добро. Откажете се от срещи, починете си в тишина и не се поддавайте на унинието. Ситуацията в любовта изглежда не само прозаична, но и нелепа. Като дете, ще повярвате в една приказка с щастлив край. В работата, всичко ще е наред. Ще нараните само себе си, ако нарушите правилата и тръгнете против принципите си. В работата може безопасно да се приложите, богатата си фантазия. Особено ако е свързана с изкуство, реклама или редактиране. Интересно предложение ще получите от някой, с когото сте имали кратко, но ползотворно сътрудничество. Очаква ви голям напредък в кариерата. Изглежда, дори не сте предполагали за талантите си. Скромни до неуместност. С труд ще се добивате до лицето, в което сте влюбени. Само не прекалявайте с изповеди, обаждания и подаръци. Ако всичко е с умереност, тогава ще съхраните връзката си в превъзходно състояние.   Днес, ще получавате радост от всичко, което правите. Това е чудесно усещане, когато имате любима работа, а около вас има искрени хора. По отношение на финансите денят ще е добър, ще може да си позволите щедри покупки, забавления и подаръци за близките. Уви, вечерта ще ви натъжи неочакван посетител. Очакват ви толкова много външни раздразнители, че да избягате от лошото настроение и негативите няма да се получи. Дори и ако усилено се стараете, в душата ви ще остане неприятен привкус. Възможна е, неочаквана финансова помощ. Оказва се, че някой искрено се притеснява за вашето положение и ви обгражда с грижи от всички страни. Ще трябва да се борите за любовта си, но нали винаги сте мечтали да бъдете рицар. Сега ще ви се предостави, всичко необходимо за това - меч, броня и достоен противник. Баланс във финансите не чакайте. Ще трябва да похарчите голяма сума пари, за да купите всичко, от което се нуждаете. Ако пътувате, са възможни проблеми. Не се препоръчва да се поддавате на страстите и да бъдете водени от емоциите. Вие сте толкова изтощени енергийно, затова си починете и се абстрахирайте от проблемите. За тези, които са се преместили на ново работно място, всичко ще се окаже дори по-добро от очакваното. Някой от вас, ги очаква кратко, но обещаващо бизнес пътуване. Може би печелившо. Толкова усърдно ще доказвате мнението си пред колегите, че ще се объркате в приоритетите. Възможно е да ви обвинят в некомпетентност, но това не е страшно. Основното нещо е, да не изпаднете в немилост пред любимия човек. Не лъжете, не обещавайте нищо и дръжте дистанцията си в разговорите. Вечерта, ви чака незабравима вечер.   Препоръчително е да си вземете отпуск и да си починете от цялото си сърце. Но това не означава, че трябва да се запътите към магазините, да пиете алкохол и да не си лягате до зори. Става въпрос, например да отидете на кино, театър или да седнете с приятели в кафене. Чудесен ден за тези, който обичат спа процедури. Водните процедури, ще бъдат особено полезни за здравето. Днес ще анализирате, драматизирате и ще подлагате всичко на съмнение. Внимавайте, може би, сте избрали грешен път, а не този който води до победа. Успехът е близо, но умишлено унищожавате всичко. Във финансовата сфера, търсете нови ходове. Парите ще дойдат при вас, в момента, когато забравите за дълговете, кризите и желаните покупки. Днес използвайте интуицията си, а не разумния подход. Помнете, че проблемите са във всичко, не рискувайте репутацията си и се грижете за нервите си. Не е препоръчително, да опитвате нови ястия. Има вероятност за сериозно натравяне. Бъдете внимателни към здравето си.   Най-накрая, ще разберете какво ви трябва и ще тръгнете в правилната посока. Разбира се, няма да може да се справите без верни приятели. Да, и помощници във финансовия сектор ще имате достатъчно. Но те ще са по-скоро в частта \"разходи\", отколкото да опазват бюджета ви. В семейството се очаква значително събитие, подгответе се специално за него.", "date": "2019.08.01", "title": "Дневен хороскоп 1 август"}
{"url": "http://www.classa.bg/%D1%81%D0%B2%D1%8F%D1%82/item/398438-%D0%B8%D0%BC%D0%B0-%D0%BB%D0%B8-%D0%B2%D0%B0%D1%80%D0%B8%D0%B0%D0%BD%D1%82%D0%B8-%D0%BF%D1%83%D1%82%D0%B8%D0%BD-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%BD%D0%B0-%D0%B2%D0%BB%D0%B0%D1%81%D1%82", "text": "Може да изглежда, че това все още е далеко, но днес въпросът е дали президентът Владимир Путин ще може да запази властта си след 2024 г., когато сегашният му мандат свърши — това е ключов въпрос за руската политика. Изглежда, че Путин няма приемливи възможности извън рамката на конституцията, пише Блумбърг. Наистина ли ще има реална политическа конкуренция на най-високо ниво?     Разбира се, конституционните ограничения в Русия не са същите като в другите страни. Кремъл контролира руския парламент толкова много, че позволява да се промени конституцията по всяко време и Путин да стане пожизнен президент. Но този „краен вариант” е крайно нежелан и неприемлив за Путин, който настоява за демократична легитимност като основа за своето управление. Путин многократно и публично отхвърля сценария за пряко удължаване на президентския мандат. Друг вариант е да се постигне обединението на Русия със съседна Беларус, като се използва икономическата зависимост на по-малката авторитарна държава от по-голямата. Благодарение на тази маневра Путин можеше да оглави обединена държава. Правното основание за обединението би бил договорът за съюз между Русия и Беларус, подписан преди 20 години и задължаващ двете страни да се стремят към създаване на съюзна държава с единна валута и един флаг. Оказа се обаче, че Лукашенко се противопоставя на идеята за обединение. Миналата седмица Путин отведе Лукашенко с него във Валаам, където се намира древният руски манастир, със скритата цел да доведе до съзнанието му, че руснаците, белорусите и украинците са всъщност един народ. Руският президент често изразява това убеждение. Лукашенко, който, за разлика от Путин, обикновено не претендира да е религиозен, запали свещ пред иконата, но не се доближи до идеята за създаване на съюзна държава. Третият сценарий за запазване на властта на Путин предполага отслабване на правомощията на руския президент, укрепване на правомощията на парламента и назначаването на Путин на поста министър-председател, подобно на повечето европейски политически системи. По-рано този месец Bloomberg съобщи, че подобна конституционна реформа може би вече се подготвя. Четвъртият сценарий е вариант на това, което Путин направи през 2008 г., когато позволи на надеждния си съюзник Дмитрий Медведев да се кандидатира за президент и той самият пое поста министър-председател, за да изчака един президентски мандат, както се изисква от Конституцията.    ", "date": "2019.08.01", "title": "Има ли варианти Путин да остане на власт?"}
{"url": "http://www.classa.bg/%D1%81%D0%B2%D1%8F%D1%82/item/398439-%D0%B4%D0%B6%D0%BE%D1%80%D0%B4%D0%B6%D0%B8%D1%8F-%D0%BC%D0%B5%D0%BB%D0%BE%D0%BD%D0%B8-%D1%82%D1%8F-%D0%BB%D0%B8-%D1%89%D0%B5-%D0%B1%D1%8A%D0%B4%D0%B5-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD", "text": "Въпреки нарежданията на вътрешния министър на Италия Матео Салвини, в края на юни спасителният кораб Sea Watch хвърли котва на италианско пристанище и от него слязоха 42-ма мигранти, спасени в морето. Тогава крайнодесният политик Джорджия Мелони предложи в Twitter друго решение – екипажът на кораба да бъде арестуван, а самият кораб да бъде потопен. Изказването беше в стила на самия Салвини що се отнася до темата за спасителните кораби – само че още по-екстремно. Извън Италия Джорджия Мелони е много по-малко позната от Салвини, на когото мнозина гледат като на сегашния де факто лидер на страната. Но на родна земя Мелони се превърна в един от най-забележимите политици в дясното. Тя оглавява малката, но постоянно растяща пост-фашистка партия Fratelly d'Italia (\"Братя на Италия\") и е единственият съюзник вдясно, който \"Лига\" на Салвини не е \"изяла\" до момента. \"Лига\" имаше много по-голям успех в кражбата на гласове от десноцентристката Forza Italia на Силвио Берлускони, отколкото от националистите. Като резултат от това не му е нужен съюзник, който да е мъж от центъра, а жена от крайно-дясното. Все пак възходът на \"Лига\" може и да удари партията на 82-годишния Берлускони, но не и подкрепата за \"Братя на Италия\" на Мелони. След сериозното поражение на европейските избори през май, от коалиционния партньор на \"Лига\" - \"Движение 5 звезди\", гласно се противопоставят на много от предложенията на Салвини – в частност тези за по-голяма финансова автономия за богатия север (откъде започва възходът на \"Лига\") до построяването на високоскоростни жп линии, срещу които обаче има екологични аргументи. Салвини е наясно, че ще му е по-лесно да управлява с партии, които \"мислят\" по по-сходен начин с неговата и споделят неговите крайнодесни виждания.  Нещо повече - в момента той се наслаждава на високо одобрение сред италианците и може да поиска да тръгне към предсрочни избори, докато популярността му е в своя пик. Скорошните проучвания показват, че \"Лига\" може да получи 34 процента от гласовете при предсрочен парламентарен вот, а \"Братя за Италия\" - около 7 процента. Това означава, че ако Салвини реши да прекрати коалицията си с \"Движение 5 звезди\" (подкрепата за която пада от 33 на около 19 процента), \"Лига\" и партията на Джорджия Мелони могат да се сдобият с повечето места в италианския парламент. Двете партии са били съюзници в миналото, а наскоро отново работиха заедно на местни избори.  За разлика от Движение \"5 звезди\", чиито лидери редовно спорят с колегите си от \"Лига\" по различни теми, Мелони споделя много от вижданията на партията на Салвини. И двете политически сили искат по-стриктни закони за миграцията и се противопоставят на новия, по-гъвкав закон за получаване на италианско гражданство. Всъщност, на повърхността двете партии са толкова сходни, че човек може да се зачуди защо не се слеят или защо гласоподавателите на \"Братя на Италия\" не се пренасочат към по-голямата \"Лига\". Но тези избиратели държат на своята независимост и едва ли биха се съгласили на сливане. Най-важното – те искат лидер, който наистина идва от крайнодясното. Мелони отговаря на това изискване. Тя твърди, че има \"безоблачна връзка\" с фашизма – макар да отхвърля характерния за него авторитаризъм, расовите закони и войната, тя вижда фашистката ера просто като един от другите периоди в историята на страната. Въпреки това \"Братя на Италия\" неколкократно са искали улици в различни градове да бъдат кръстени на името на Джорджио Алмиранте, бивш фашистки деец и секретар на Италианското социално движение. Луиджи Ди Грегорио, професор по политически науки, има обяснение за отношението на гласоподавателите на \"Братя на Италия\" спрямо Салвини. Според тях лидерът на \"Лига\" върши работа, но не са склонни да гласуват за него, защото е \"простоват, твърде много го показват в медиите и не е много обигран\". Също така те имат своите тревоги, свързани с миналото на \"Лига\" още от времето, когато тя беше \"Северната Лига\" - партия, която на теория искаше отделяне на богатия север от бедния юг. За италианските националисти, особено онези, вдъхновени от фашизма и пост-фашизма, националното единство е основна ценност.   Макар Салвини да смени името на партията, за да привлече избиратели от южните части на Италия, и да остави идеята за северен сепаратизъм настрана, това не е достатъчно за някои крайни националисти. Както обяснява Ди Грегорио, това да махнеш думата \"северен\" от името не е като да изтриеш 20 години история. Ето как за някои крайнодесни избиратели Джорджия Мелони е по-добрият избор. Тя е родена в Рим в семейството от работничееската класа. 42-годишната жена има дълга политическа кариера. През 1992 г., когато е още на 15, се присъединява към младежкото крило на Социалното движение – партия от хора, изпитващи носталгия към фашизма. Членовете й не крият това, че се възхищават на Мусолини и неговите виждания, но не искат да връщат режима му. Девизът им показва това: \"Нито отричай, нито възстановявай\". Те призовават за участие в демократичния живот на база идеите на Мусолини, без да се целят към преврат и връщане към фашизма. Когато движението се превръща в Националния алианс, за да се обедини със Силвио Берлускони, Мелони остава в него. Впоследствие Националният алианс и Forza Italia се обединяват във вече нефункциониращата \"Народът на свободата\" а Мелони става част от ръководството. Между 2008 и 2011 г. тя е министър на младежта в четвъртото правителство на Берлускони, но през 2012 г. се отцепва от дългогодишния министър-председател и съосновава \"Братя на Италия\". Мелони е добре позната с позицията си срещу имиграцията и използването на думи от римския диалект. Начина на изразяване, както и по-свободния език на тялото, й помагат да създаде представата за момиче от работническата класа. В опита си да привлече по-млади гласоподаватели дори е споделяла рисунка на почитател, на която е изобразена като манга персонаж. Ди Грегорио е на мнение, че Мелони можеше да бъде италианският еквивалент на Марин Льо Пен във Франция – да е политик-националист, способен да привлече гласоподаватели, които по принцип не гласуват за крайнодесни формации, събирайки разочарованите от другите партии. Това според професора не е възможно, защото Салвини е този, който е заел това място – защото \"опростява нещата по-добре и мобилизира по-добре\". Но има и друга важна разлика. Салвини, подобно на Льо Пен, може да привлече както клонящите към дясното, така и хора, които традиционно са гласували за социалисти или комунисти. Мелони, от друга страна, разчита на твърд електорат, тъй като подкрепящите я са \"по-идеологически\" настроени. Мелони е и особено умела в това да създава спорове, които да й носят медийно внимание. Когато италианският футболен отбор не се класира за Световното по футбол през 2018 г., тя обвинява за провала фактът, че италианските отбори разчитат твърде много на чужди играчи. Когато крайнодесен терорист застреля шестима африкански мигранти в Мачерата, тя обвини имиграцията. Подобни изказвания са сходни с тези, които прави и самият Салвини. Различни са обаче стилът и идеологиите. Мелони е националист в по-класическия смисъл – публично се е определяла като такъв и често показва своята национална гордост - тема, която е толкова важна за крайнодесните гласоподаватели, но към която е безразлично голяма част от италианското общество. Мелони неколкократно е казвала, че е готова за алианс с \"Лига\".  Двамата със Салвини дълго време са съюзници в десноцентристки формации до 2018 г., когато след като изпревари Берлускони за пръв път, \"Лига\" се отказа от тази коалиция, за да създаде правителство с популистите от \"Движение 5 звезди\". Берлускони днес е стар, а неговата Forza Italia е в криза, от която едва ли ще се възстанови. Много от гласовете за \"Братя на Италия\" идват именно от партията на бившия министър-председател. \"Движение 5 звезди\" също изпитва затруднения, което също може да е от полза на Мелони, ако Салвини реши да търси други партньорства. За момента Мелони успява да запази своята автономия, въпреки почти идентичното послание, което нейната \"Братя на Италия\" и \"Лига\" имат. Но едно управление в коалиция може да постави тази независимост в риск и тя да бъде покорена от сходна, но по-силна партия. Както лидерите на \"Движение 5 звезди\" знаят твърде добре, Салвини е много добър в това да запраща коалицонните си партньори в сенките. Ако той е успял да открадне подкрепа от движението, нищо не пречи да направи същото и с \"Братя на Италия\". Тогава Мелони ще трябва да търси нещо друго, с което да се отличи. Същевременно за нея рискът е оправдан, защото ще й позволи за пръв път да влезе в управлението като партиен лидер, но и защото ще има шансът да се превърне в новото лице на италианското дясно.    ", "date": "2019.08.01", "title": "Джорджия Мелони - тя ли ще бъде италианската Марин Льо Пен?"}
{"url": "http://www.classa.bg/%D1%81%D0%B2%D1%8F%D1%82/item/398440-15-%D0%BC%D0%B5%D1%81%D0%B5%D1%86%D0%B0-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%82%D1%80%D1%8A%D0%BC%D0%BF-%D1%81%D0%B5-%D0%B4%D1%8A%D1%80%D0%B6%D0%B8-%D0%B2%D1%81%D0%B5-%D0%BF%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D0%BD%D0%BE", "text": "Президентът Доналд Тръмп, който не дава никакви признаци на покаяние, тества границите на търпимост на нацията още от първия си ден на поста. Сега той премахва един от малкото останали гласове, опитващи да поставят спирачки пред понякога импулсивните му действия. Тръмп разкара директора на националното разузнаване Дан Коутс, един от малкото влиятелни хора, предпазващи от погрешни решения във външнополитическия му апарат. В същото време той умножи нападките си срещу членове на Конгреса от малцинствата и стигна дотам да нарече в Туитър населен предимно с чернокожи 600 хиляден американски град „отвратителна дупка, пълна с плъхове и други гризачи“. И двете действия подчертаха дългогодишното вярване на Тръмп, че той не разполага с по-добър политически стратег от самия себе си. Президентът се освободи от много от помощниците си, които му бяха възразявали, чрез оказването на постоянен натиск върху тях или чрез заменянето им, и с това илюстрира предпочитанията си към лоялността пред уменията. Той разпали расово напрежение, залагайки на това, че подобно разделение ще улесни пътя му към победа на изборите през 2020 г. На мястото на трезвия анализ на експерти по въпросите на войната и мира той постави вътрешната си интуиция и публикациите в Туитър.     В неделя Тръмп накара и.д. началника на кабинета си Мик Мълвейни да защитава в национален ефир публикациите му в Туитър и засили предизвикващите разделение свои нападки срещу дългогодишния конгресмен от афроамерикански произход Илайджа Къмингс от щата Мериленд, твърдейки без доказателства, че самият Къмингс, изявен критик на правителството, е „расист“. Макар републиканците да наблюдават с тревога един невъздържан Тръмп 15 месеца преди изборите, малцина от тях се осмеляват да противоречат на президента, който се почувства окуражен от заключенията на разследването за Русия и разделенията в доминираната от демократите Камара на представителите, за да води такава вътрешна и външна политика, каквато само той намери за добре. Подобно на много от политическите пориви на Тръмп нападките му в края на миналата седмица срещу Къмингс, влиятелния председател на Комисията по надзор и правителствена реформа в Камарата на представителите, и расистките му публикации в Туитър две седмици по-рано не бяха плод на срещи със съветниците му за обсъждане на стратегии, а на кабелната телевизия. Той първо наруга четири цветнокожи жени, членове на Конгреса от Демократическата партия, заявявайки, че те изпитват ненавист към Америка и трябва „да се върнат“ там, откъдето са дошли, макар че всички те са гражданки на САЩ, а три от тях са родени в страната. Тези думи предизвикаха осъждания и от двете основни политически партии в САЩ. Но когато присъстващите на митинг в Северна Каролина скандираха „върнете я“ по адрес на народната избраничка Илхан Омар, която е родена в Сомалия, преди да се премести в САЩ като дете, Тръмп остави този възглас да се скандира безпрепятствено, а след това невярно твърдеше, че го бил прекъснал. Това, което накара президента да вземе на прицел Къмингс в края на миналата седмица, беше откъс по телевизия „Фокс нюз“ за окръга на конгресмена в Балтимор. Съветници на Тръмп казаха, че президентът е бил подразнен от Къмингс още отпреди това заради отношението на конгресмена към и.д. министъра на вътрешната сигурност на САЩ Кевин Макалинън по време на изслушване в Конгреса, както и заради това, че Къмингс е получил правомощия да изиска проверка на имейлите на Иванка Тръмп и Джаред Къшнър, високопоставени съветници в Белия дом, които са съответно дъщеря и зет на президента. Бившият началник на кабинета на Тръмп Райнс Прибъс някога беше нарекъл разбунващите духовете публикации на Тръмп в Туитър през уикендите, често предизвиквани от нещо видяно от него по „Фокс нюз“, „работилница на дявола“ и беше казал, че те са в състояние да провалят дори внимателно изпипани стратегии на Белия дом. Но макар че и Прибъс, и предшественикът му Джон Кели в различна степен опитваха да отклонят Тръмп от коварната комбинация от телевизия и Туитър, Мълвейни не направи такъв опит. Той е дал на президента пространство да пише в Туитър, колкото си иска, казаха девет представители на правителството. През последните дни президентът освен това бил казал пред Къшнър – когото мнозина смятат за фактическия ръководител на предизборната кампания на Тръмп, както и пред други съветници от предизборния си екип, че според него словесните му атаки срещу демократите от малцинствата ще допринесат за мобилизацията на твърдото ядро негови привърженици. Това, че Коутс си тръгва, означава, че промените във външнополитическия екип на Тръмп ще бъдат ускорени. Преди това тогавашният министър на отбраната Джеймс Матис, държавният секретар Рекс Тилърсън, съветникът по националната сигурност Хърбърт Макмастър и постоянният представител в ООН Ники Хейли понякога възпираха външнополитическите пориви на президента, гласно или негласно. Но ако в началото на управлението си Тръмп толерира това, той бързо се умори от предпазливия им подход, казаха официални източници. Това станало с течение на времето, когато натрупал увереност в способностите си да избира правилния път, било то като стъпи на севернокорейска територия или като омаловажи свалянето от Иран на американския дрон в Ормузкия проток. Всички тези служители си заминаха и бяха заменени с такива, които са далеч по-малко склонни да възразяват на президента. Коутс си спечели репутация с презентации пред президента на трезви разузнавателни оценки, които често пъти се разминаваха с политическите цели на Тръмп, без значение дали става дума за сближаване със Северна Корея, предупреждения за руска намеса в изборите, скъсване на споразумението за иранската ядрена програма или обявяването на битката срещу „Ислямска държава“ за приключена. Изборът на президента за наследник на Коутс, републиканецът от Камарата на представителите от Тексас Джон Ратклиф, често защитава Тръмп и подложи на яростен разпит бившия специален прокурор Робърт Мълър по време на изслушването му в юридическата комисия на Камарата на представителите миналата седмица. Той не притежава дълъг опит в сферата на разузнаването и външната политика.    ", "date": "2019.08.01", "title": "15 месеца преди изборите Тръмп се държи все по-предизвикателно"}
{"url": "http://www.classa.bg/%D1%81%D0%B2%D1%8F%D1%82/item/398441-%D0%B2-%D1%81%D0%B0%D1%89-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B4%D0%BE%D0%B2%D0%B5%D0%B4%D0%BE%D1%85%D0%B0-%D1%81%D1%81%D1%81%D1%80-%D0%B4%D0%BE-%D1%80%D0%B0%D0%B7%D0%BF%D0%B0%D0%B4%D0%B0%D0%BD%D0%B5", "text": "Социолозите и политическите анализатори фиксират все по-тревожни тенденции, свързани с бъдещето на САЩ. Цяла поредица от знаци както в американското общество, така и във външната политика на Вашингтон показва началото на залеза на най-мощната империя на Земята. Някои процеси пряко напомнят причините за разпадането на СССР. Едно от водещите американски списания Foreign Policy публикува статия, озаглавена „Пътят на Америка към репутационен крах“. Текстът заключава, че упадъкът на бившата \"мека сила\" на САЩ не е започнал от президента Тръмп, но той по всякакъв начин допринася за този процес със своята неполиткоректност и невъздържаност.     Поводът бе поредният скандал във Вашингтон, провокиран от американския президент. Ще напомним, че в своя акаунт в Twitter Доналд Тръмп успя да обиди четири жени-конгресмени едновременно, отбелязвайки, че всички те са  , а също така ги приканва да се върнат в родината си и да помогнат на своите държави. Авторът на статията заключава, че ако Тръмп бъде преизбран през 2020 г., много от съюзниците на Америка, свикнали да я гледат със затаен дъх, вече няма да го правят. Да, според анкета през май на повече от 10 000 жители на САЩ, проведена от Pew Research Center, 55% от американците смятат, че Тръмп е променил характера и тона на политическите дебати в страната към по-лошо, а у 76% от анкетираните коментарите на Тръмп редовно предизвикват обезпокоеност. Независимо от това, проблемът не е само в президента, способен с няколко туита да доведе доожесточен дебат в Конгреса, цялата текуща политическа ситуация в САЩ е буквално пропита от духана взаимни упреци и недоверие. В същото проучване 85% от американците смятат, че политическите дебати в страната стават все по-негативни и неуважителни към чуждата гледна точка. Общественото мнение в страната рязко се поляризира. Външната политика е производно на вътрешната. Америка губи своята „мека сила“, а след нея и някои от бившите геополитически позиции, не само заради предизвикателството пред Русия и Китай, но и поради вътрешни проблеми. Американската империя изоставя основните си ценности (семейство, религия), а традиционните институции (армията) навлизат в полоса на турбулентност. Американските въоръжени сили (както и полицията и пожарникарите) се радват на огромен престиж в обществото и практически всеки политик счита за свой дълг да ги нарече „най-великите в света“, но проблемът е, че американската армия сякаш спира да разбира за какво се сражава в десетките конфликти по целия свят. Има очевидна пропаст между двупартийния милитаризъм във Вашингтон и скептицизма сред американските военни ветерани днес, в по-голямата си част смятащи последните войни на страната„напразна загуба на време“. Така наречената дълга война, която започна на 11 септември 2001 г., доведе до факта, че 64% от ветераните (според проучването на все същия Pew Research Center) наричат войната в Ирак не възстановила разходите, направени от САЩ, 58% от бившите военни по същия начин оценяват афганистанската кампания. „И докато не се върнем към външната политика, завещана ни от бащите-основатели, да се въздържамеда участваме във враждите на други страни, не ни е съдено да се чувстваме в безопасност дори в собствения си дом“, отбелязва в книгата си „Смъртта на Запада\" известният американски палеоконсерватор Патрик Бюканън. Кой, ако не човекът, който беше старши съветник на трима американски президенти (Никсън, Форд и Рейгън) и беше замесен в редица успехи на външната политика на САЩ, разбира вредата от безкрайните войни и вашингтонските хуманитарни интервенции? Въпреки постоянните военни действия, способността на САЩ да управляват другите явно е отслабнала. Достатъчно е само да обърнете внимание на Източна Азия, Близкия Изток - Америка вече не успява както преди да наложи волята си на другите страни, въпреки че все още е невероятно силна икономически и военно. Примерът с Турция, една от най-важните държави от НАТО, която просто игнорира всички заплахи на Вашингтон заради закупуването на руския комплекс С-400, е изключително показателен. Америка винаги е била смятана за изключително богобоязлива страна, превръщайки се в убежище за много християнски секти, преследвани в Европа. Но днес ситуацията се променя: през последните 20 години американските църкви от всички направления са загубили 20% от енориашите си, според New York Times броят на даренията за религиозни дейности също са намалели с 50%. Намаляването на броя на енориашите показва отслабване на социалната сплотеност в американското общество. В Съединените щати отдавна са загрижени за този проблем и пишат цели книги, понякога подхождат към въпроса от неочакван ъгъл. Например, известният политолог Робърт Путнам в работата си „Боулинг: крахът и възраждането на американската общност” използва статистиката за намаляване на любителските лиги за боулинг, за да покаже спада на интереса сред обикновените американци към обществения живот. Няма нищо вълшебно в самия боулинг, пише Путнам, но огромен брой лиги и аматьорски екипи по боулинг преди няколко десетилетия бяха симптом на жизнено и здраво общество: хората предпочитаха да общуват извън дома и работата. Малко вероятно е, че днес американците играят боулинг по-малко от преди, но все повече предпочитат да го правят сами, констатира авторът. Броят на много други граждански организации намалява: „Рицари на Колумб“, Червен кръст, синдикати, „Лига на жените-избиратели“ и т.н. Това означава, че днес има много по-малко връзки и граждански дискусии между американците, отколкото преди, те избират не общуването, а работата и потреблението. Един от основните стълбове на гражданското общество е нуклеарното семейство. Всяка дискусия за упадъка на гражданското общество в Съединените щати би била непълна без обсъждане на проблемите на семейния живот. Няма причина да се подозира, че след последното национално преброяване на населението през 2010 г. семейната институция преживява някакво прераждане. Във всеки случай, най-вероятно, точно обратното. Броят на американците, които никога не са били женени, достигна рекордно високо ниво през 2012 г. - 25% от всички възрастни, а дялът на чернокожите над 25 години, които никога не са създавали семейство, е 36%. Днес броят на американските деца, живеещи в стандартно семейство с двама родители, е 46%, през 1980 г. е 61%, през 1960 г. - 73%. През 1965 г. 25% от всички черни деца са родени извън брака. През 2016 г. тази цифра нараства до 70% и дори надвишава 80% в някои градски райони. През 1940 г. това число е 5%, което е сравнимо с цифрите на белите деца. Средната американска раждаемост извън брака през 2016 г. е била 52%, докато за белите е била 30%. Влиянието на домакинствата с един родител върху бъдещето на детето е много по-сериозно, отколкото обикновено се смята: Американски изследователи откриха, че децата в домакинствата с един родител са два пъти по-склонни да страдат от психични разстройства и зависимости. 63% от самоубийствата сред младежта се наблюдават в домове без бащи, 90% от всички бездомни младежи и бегълци идват от домове без бащи, което е 32 пъти повече от средното за страната. 85% от всички деца с поведенчески проблеми идват от домове без бащи, което е 20 пъти повече от средното за страната. 71% от всички отпаднали от училище идват от домове без бащи, което е девет пъти повече от средното. 85% от всички непълнолетни лица в затворите идват от семейства с един родител, което е 20 пъти повече от средното и т.н. Съветският съюз, една от най-мощните империи в историята на човечеството, се разпадна не само заради падащите цени на петрола, сближаването на САЩ и Китай, афганистанската война и нарастващия национализъм в съветските републики - но преди всичко заради дискредитирането на онези идеи, които проповядваше съветския строй. Скучаещите на отегчителните идеологически събрания комсомолци, нелегални производители, водещи всъщност западен начин на живот, сътрудниците на Министерството на външната търговия - на всички тях и на милиони други съветски граждани съветската система вече не им беше нужна: огромната империя престана да съществува в рамките на няколко години. По подобен начин американската цивилизация, която постепенно се отказва от ценностите си, е заплашена, макар и не бързо, но от спадане на влиянието. Разбира се, „меката сила“ на Америка е все още очевидна, САЩ са на върха на своята цивилизационна сила, но не ни оставя усещането, че това е началото на залеза. В навечерието на един от основните национални американски празници - Денят на независимостта (4 юли) - Институтът Галъп установи, че за втори път от 19 години насам по-малко от половината възрастни в САЩ „са много горди“, че са американци. Foreign Policy са прави, когато пишат за спада на американското влияние: през 2018 г. едва 30% от анкетираните в света изразиха положително отношение към САЩ под ръководството на Тръмп, едвапреди няколко години тази цифра беше 50%. Самите американци се отказват от ценностите си, които са им донесли успех и е малко вероятно дори при появата на политик-демократ стабилният спад на американското влияние в света да бъде обърнато обратно.  ", "date": "2019.08.01", "title": "В САЩ се появиха проблемите, които доведоха СССР до разпадане"}
