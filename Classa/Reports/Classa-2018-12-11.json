{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390380-%D0%B3%D0%B0%D0%BB%D0%B5%D1%80%D0%B8%D1%8F-%E2%80%9E%D0%BE%D0%B1%D0%BE%D1%80%D0%B8%D1%89%D0%B5-5%E2%80%9C-%D0%BF%D0%BE%D0%BA%D0%B0%D0%B7%D0%B2%D0%B0-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B8%D1%82%D0%B5-%D1%81%D0%B5%D1%80%D0%B8%D0%B8-%D0%BD%D0%B0-%D1%81%D0%B0%D0%BB%D0%B2%D0%B0%D0%B4%D0%BE%D1%80-%D0%B4%D0%B0%D0%BB%D0%B8-%D0%B8-%D0%BC%D0%B0%D1%80%D0%BA-%D1%88%D0%B0%D0%B3%D0%B0%D0%BB", "text": "      През месец Декември  , наследник на Музейна Галерия за Модерно Изкуство, ще предложи на българската публика библейски сюжети от големите модернисти на XX век – Марк Шагал и Салвадор Дали. Посетителите ще могат да се насладят на оригинални графични произведения от сериите  „ Библия Сакра “  на Салвадор Дали и  „ Библия “  на Марк Шагал.   Серията  „ Библия Сакра “  на Салвадор Дали съдържа цветни литографии /смесена техника/, направени по акварела, създадени от Дали между 1963 и 64-та година. Това е и най-голямата публикувана серия с илюстрации от Салвадор Дали, издадена от Ридзоли едишънс – Милано, Италия. Изданието е поръчано от Джузепе Алберто – добър приятел и водещ покровител на Дали.      Знаейки, че изработването на илюстрациите ще изисква художникът добре да изучи Библията, Алберто се надявал по този начин да върне приятеля си към вярата и католическата църква. Алберто смятал, че Дали е твърде обсебен от съпругата си Гала. Илюстрациите, богати в цвят и съдържание, показват обхвата на креативността на Дали и разкриват широтата на художествените образи – от библейски до митологични. Работите показват и спонтанността на Дали, който зареждал аркебуз – старинна пушка, с капсули пълни с мастило и стрелял върху празните листове хартия. Получените мотиви били инкорпорирани в серията с илюстрации.     Библейските сюжети вдъхновяват и Марк Шагал през целия му творчески път. Интересен факт е, че през 1931г. големият колекционер на картини Амброаз Волар изпраща художника на пътешествие в Палестина. Там той проучва местностите, където са се развивали едни от най-драматичните събития от Стария завет. През периода на 50-те и 60-те години Шагал трескаво работи по различни офорти и литографии, пресъздаващи вълнуващи сцени и образи. През 1960 година е създадена и една от най-емоционалните му серии, посветени на библейските текстове. Портфолиото включва общо 24 цветни литографии, всяка от които илюстрира сцена от старозаветен текст. Сред тях попадат  „ Изгонването на Адам и Ева от Райската градина “ ,  „ Молитвата на Йов “  и други.      Всички произведения от Библейската колекция са предназначени за продажба и са перфектен Коледен подарък.  В периода от 14.12. до 24.12.2018г. всеки ден галерия „ОБОРИЩЕ 5“ ще предлага по една творба с 15 % отстъпка. Екипът на г алерия и зала „ОБОРИЩЕ 5“ пожелава:    Весели празници и успешна 2019-а година!", "date": "2018.12.11", "title": "ГАЛЕРИЯ „ОБОРИЩЕ 5“  ПОКАЗВА БИБЛЕЙСКИТЕ СЕРИИ  НА  САЛВАДОР ДАЛИ  И МАРК ШАГАЛ"}
{"url": "http://www.classa.bg/%D1%81%D0%B2%D1%8F%D1%82/item/390374-%D1%84%D1%80%D0%B0%D0%BD%D1%86%D0%B8%D1%8F-%D0%BA%D1%8A%D0%BC-%D1%82%D1%80%D1%8A%D0%BC%D0%BF-%D0%BD%D0%B8%D0%B5-%D0%BD%D0%B5-%D1%83%D1%87%D0%B0%D1%81%D1%82%D0%B2%D0%B0%D0%BC%D0%B5-%D0%B2-%D0%B4%D0%B5%D0%B1%D0%B0%D1%82%D0%B8%D1%82%D0%B5-%D0%B2-%D1%81%D0%B0%D1%89,-%D0%BE%D1%81%D1%82%D0%B0%D0%B2%D0%B8-%D0%BD%D0%B0%D1%88%D0%B0%D1%82%D0%B0-%D0%BD%D0%B0%D1%86%D0%B8%D1%8F-%D0%B4%D0%B0-%D0%B6%D0%B8%D0%B2%D0%B5%D0%B5-%D0%B6%D0%B8%D0%B2%D0%BE%D1%82%D0%B0-%D1%81%D0%B8", "text": "\"Казвам на Доналд Тръмп и президентът на Републиката Макрон също го е казал: Ние не участваме в дебата в САЩ, остави нашата нация да живее живота си\", заяви в неделя министърът на Външните отношения на Франция, Жан-Ив Ле Дриан, в интервю с канал LCI. Политикът направи това изявление в отговор на неотдавнашните публикации на американския президент Доналд Тръмп на личния си акаунт в Twitter.   В тези туитове президентът настоява \"да се прекрати смешното и изключително скъпо Парижко споразумение\" след новите акции на \"жълтите жилетки\", проведени тази събота във Франция.   \"Много тъжен ден и нощ в Париж, може би е време да се сложи край на нелепото и изключително скъпо Парижко споразумение и да се върнат парите на хората под формата на по-ниски данъци\" пише президентът. \"САЩ бяха по-напреднали в това и бяха единствената важна страна, където миналата година емисиите спаднаха!\", добави той.   \"Парижкото споразумение не работи и за Париж, протести и бунтове в цяла Франция, хората не искат да плащат големи суми пари, до голяма степен за страните от Третия свят (където се управляват под въпрос), за опазване на околната среда. Пеят (протестиращите) \"Ние искаме Тръмп!\" Обичам Франция \", пише американският президент. По отношение на твърденията на президента, че протестиращите в Париж пеят \"Ние искаме Тръмп!\", френският министър каза: \"Жълтите жилетки не манифестират на английски, доколкото знам\".   Споразумението за Париж посочва как да се ограничи развитието на изменението на климата и да се забави глобалното затопляне, с дългосрочна цел за водене на увеличението на средната глобална температура доста под 2 ° C над прединдустриалните нива и да се ограничи нарастването на 1.5 ° С Около 31 000 души са протестирали на 8 декември във Франция. Досега около 1000 души са арестувани в цялата страна, 720 от тях са задържани в полицията. Това е четвъртият пореден уикенд на мобилизация на движението, първоначално инициирано от планираното увеличение на данъка върху горивата, но оттогава то се превърна в по-широко движение срещу официалните политики и икономическите реформи.", "date": "2018.12.11", "title": "Франция   към Тръмп: \"Ние не участваме в дебатите в САЩ, остави нашата нация да живее живота си\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390376-%D0%BC%D0%B8%D0%BA%D0%B8%D1%81-%D1%82%D0%B5%D0%BE%D0%B4%D0%BE%D1%80%D0%B0%D0%BA%D0%B8%D1%81-%D0%B8-%D0%B3%D0%B5%D0%BE%D1%80%D0%B3%D0%B8-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D1%81%D0%BF%D0%B0%D1%81%D1%8F%D0%B2%D0%B0%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D0%B7%D0%B5%D0%BC%D0%B5%D1%82%D1%80%D1%8A%D1%81", "text": "Кой не познава страстната музика на „Зобра гъркът“ и „Серпико“? Под звуците на тия мелодии кръвта закипява, а краката сами започват да танцуват сиртаки. Нейн автор е един достолепен композитор, който неотдавна навърши 92 години – Микис Теодоракис. Нещо повече – той е в отлично здраве, не пропуска да се интересува какво се случва в България. И най-важното – какво правят неговите многобройни български приятели. Сред тях е не кой да е, а прославеният министър на културата от времето на социализма Георги Йорданов. Но нека припомним някои подробности от биографията на Микис Теодоракис. Чистокръвен син на гръцката земя. Щедро надарен от Бога. Орисан да твори прекрасна музика. Редом с музикално творчество, той се занимава и с политика.През 1990 г. става член на парламента с партията „Нова демокрация“. Винаги е имал леви убежденияи никога не ги е крил. . По време на Втората световна война участва в съпротивителното движение, залавян е и подлаган на разпит от фашистите. В периода на гражданската война (1946-1949) е за точен на остров Икария, а след това изпратен в концлагер. През 1950 г. завършва Атинската консерватория, а от 1954 до 1959 г. учи в Парижката консерватория. Докато живее във френската столица, твори усилено. От този период са множество прелюдии, сонати, симфонии и 3 балета. През 1959 г. се завръща в Гърция, но поради политическата си дейност музиката му е забранена. Тикнат е в затвора, където лежи 6 месеца, а през 1969 отново попада в концлагер.След застъпването за него на известни личности по света той напуска Гърция и отново живее в Париж до падането на военната хунта през 1974 г.. Тогава се завръща окончателно в Гърция. През 1980-те и 1990-те многократно участва в парламента, дори става министър в правителството на Константинос Мицотакис. В момента е пенсионер. Микис Теодоракис е голям приятел на България – споделя бившият министър на културата Георги Йорданов.  - Такава е и Мелина Меркури, прекрасната актриса и певица.  При всяка наша среща и в присъствието на най-отговорни дейци, тя споменаваше, че най-добрата и сценична роля – на Медея, е била на сцената на Националния театър в София.  Тогава знаменитата актриса е била политическа емигрантка. Микис Теодоракис открива в лицето на Георги Йорданов сродна душа. Изповядва пред него най-съкровени тайни и преживявания. Разказва му, че при неговите арести и тежки затворнически премеждия  заради комунистическите му убеждения него и другарите му ги наричали с обидното „вулгарус“. „Всички арестанти и затворници с леви убеждения бяхме жестоко тероризирани,  обявяваха ни за български агенти и затуй ни наричаха с общото наименование „българите“.  Така че много бой съм изял и много унижения съм претърпял  за моите идеологически пристрастия, които реакционерите свързваха с България“, цитира думи на Теодоракис бившият министър в авторската си книга „Притаени мигове. Срещи“. Микис Теодоракис е обичан и изпълняван в България. Концертът му в зала 1 на ДНК се превръща в истински празник на приятелството между България и Гърция. При изпълнението на прочути негови мелодии особено от филма „Зорба гъркът“ зрителите напускат местата си и огромната зала танцува сиртаки.  Микис почти се просълзява, наблюдавайки възторга, с който се посрещат неговите песни, създадени на основата на гръцкия фолклор.  Силно желае да бъде признат и като автор на класическа музика. „За съжаление ние нямаме нито вашата опера, нито вашите оркестри, нито вашите хорове“, казва той на министър Йорданов. А той му предлага да ни предостави някои от неговите класически произведения.  Те са претворени майсторски на българска сцена..  А постановката на „Зорба гъркът“ в Софийската опера и днес продължава да печели аплодисментите на публиката. За реакциите на Микис Теодоракис по повод отзвука от неговите композиции министър Георги Йорданов цитира извадки от писмо от 14 декември 1985-та. „Скъпи другарю Йорданов,  Вие знаете добре, че моето уважение и обич към българския народ е много голямо. Съжалявам много, че не можах да присъствам в София на изпълнението на моята Седма симфония. Но получих касетата с нейния запис.  В Европа с център Люксембург е създадена асоциация за събиране и изучаване на моето творчество, наречена „Филики“. Бих Ви помолил, ак сте съгласни, тази асоциация да разпространява плочата на Балкантон със Седма симфония и Концерта за пиано, която предстои да излезе. Сега съм се посветил на композирането на първата ми опера, чиято тема е гръцкият поет Костас Кариотакис, самоубил се през 1930 година. Надявам се, че ще успея, защото кмпозирането на опера за мен винаги е било голяма цел, но същевременно и голям проблем. Искрено изпитвам липсата на толкова богатия и плодоносен опит, който добивам от всяка среща с Вас. С почит към Вас, съпругата Ви и семейството Ви Ваш Микис Теодоракис“ В кореспонденцията на Теодоракис с Георги Йорданов има и покъртителни разкази за човешки съдби. Като депутат в парламента на Гърция Теодоракис посещава засегнатия от земетресение квартал Никея – Пирея.  Потресен е от участта на тежко болния Павлидакис Николаус и от свое име както и от името на кмета на Никея пише до Йорданов: „Другарю Йорданов, пиша това писмо пред палатката, в която  една година след земетресението се намира тежко болен човек. Най-гореща лична молба – да поканите него и жена му да изкарат тежката зима в България.  Винаги твой – Микис Теодоракис„ Добрите чувствата между двамата големи мъже не секват и сега. Георги Йорданов и Микис Теодоракис продължават да поддържат кореспонденцията си, защото ги свързват и добросъседските отношения, и любовта към музиката. ", "date": "2018.12.11", "title": "Микис Теодоракис и Георги Йорданов спасяват пострадали от земетръс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390377-%D0%B5%D0%B4%D0%B8%D0%BD-%D0%B8%D0%BD%D1%82%D0%B5%D1%80%D0%B5%D1%81%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%BD%D0%B0-%D0%BF%D0%B8%D1%81%D0%B0%D1%82%D0%B5%D0%BB%D1%8F-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%B1%D0%BE%D0%B3%D0%BE%D0%BC%D0%B8%D0%BB-%D0%B3%D0%B5%D1%80%D0%B0%D1%81%D0%B8%D0%BC%D0%BE%D0%B2-%D0%BB%D1%8E%D0%B4%D0%BC%D0%B8%D0%BB%D0%B0-%D0%B6%D0%B8%D0%B2%D0%BA%D0%BE%D0%B2%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D1%81-%D0%BF%D1%80%D0%B8%D1%81%D0%BF%D0%B8%D0%B2%D0%B0%D1%82%D0%B5%D0%BB%D0%BD%D0%BE", "text": "                  Благодарение на личната ѝ упоритост е съхране н Царският дворец в центъра на София. Многобройните дейности, организирани от нея с идеята да популяризира по света самобитното наследство на българина, се тълкуват като „национализъм“ о т страна на съветската компартия. Особено остра бе реакцията срещу тържествата за 1300 годишнината на България. .   След тежка автомобилна катастрофа през 1973 г.  Людмила  се увл ече  по източни те  философии, установ и а връзки със семейств о Рьорих,  , с което още повече си спечел и  недоверието на идеологическите цензори  в СССР. Там  философско-социалната систем а Агни Йога  проповядвана от Рьорих, е преследвана до 1987 г.    Людмила напусна белия свят, защото дори собствения и баща не я разбра. Той служеше на СССР,  затова по нареждане от Москва се опитваше да я държи настрана от държавните дела.    Разочарваха я и хора т най-близкот и обкръжение. И бялата птица отлетя.  Остави син и дъщеря. От първия и мъж, Любомир Стойчев, който неотдавна си отиде, тя има дъщеря – Евгения Живкова. С нея не се обичаме, защото честно и почтено разказвам истината за майка и. Тодор Славков – синът на Людмила от Иван Славков – е мъжко момче. Като татко си. Съден бе в обвинение за изнасилване заради някоя си Мила Гешева. Каква нелепост! Та всички момичета напираха да влязат в леглото на внука на Тато!    Людмила остави трайни спомени в душите и сърцата на българите и не само на българите. Затова да я споменем с добро!   Богомил Герасимов   ", "date": "2018.12.11", "title": "Един интересен разказ на писателя дипломат Богомил Герасимов: Людмила Живкова се самоуби с приспивателно"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390378-%D0%B2-%D1%81%D0%B8%D1%82%D0%B8-%D0%BC%D0%B0%D1%80%D0%BA-%D0%B0%D1%80%D1%82-%D1%86%D0%B5%D0%BD%D1%82%D1%8A%D1%80-%D0%BB%D0%B8%D0%BB%D0%B8%D1%8F-%D0%BC%D0%B0%D1%80%D0%B0%D0%B2%D0%B8%D0%BB%D1%8F-%D0%B8-%D1%85%D1%80%D0%B8%D1%81%D1%82%D0%BE-%D1%88%D0%BE%D0%BF%D0%BE%D0%B2-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D1%81%D0%BB%D0%B5%D0%B4-50", "text": "И в театъра, и в киното п родълженията на един успешен проект носят риск, който не е за пренебрегване. Всеки „римейк“ крие опасност зрителят да го сравни с оригинала и подведен от топлите спомени, да го отхвърли. Този риск смело поеха великолепните актьори Христо Шопов и Лилия Маравиля. През 2016 г. те се превъплътиха в Дорис и Джордж в култовата за българския зрител пиеса на Бърнард Слейд \"Догодина по същото време\".  Това заглавие е любимо на столичната публика - в съзнанието и то е свързано с изявата на Тодор Колев и Анета Сотирова в постановката в театър „София“ в далечната 1982-а. Тогава пиесата на Бърнард Слейд – автор, абсолютно непознат за българите, предизвика истински бум. Защото бе лишена от идеология, назидателност, поучителни изводи и партиен патос. И защото разказваше една човешка история за любовта. Анета Сотирова и Тодор Колев я играха на пълен салон седем години, после претвориха на сцената и продължението и – „Всяка година по същото време“. Колегите им Лилия Маравиля и Христо Шопов направиха същото – преди броени дни те отново облякоха костюмите на Дорис и Джордж, персонажите, остарели със 17 години.  За какво всъщност разказва Бърнард Слейд в двете пиеси?  Счетоводителят Джордж и домакинята Дорис неволно се засичат в някакъв хотел, прекарват красива една любовна нощ и откриват, че са един за друг. Но никой не е готов да развали семейството си. Затова в продължение на 25 години те се срещат на същото място всяка година, за да споделят какво им се е случило и да се насладят на любовта. И Анета Сотирова, и Тодор Колев се наслаждаваха на текста и на всяко представление го преоткриваха за самите себе си. А в началото на новото хилядолетие режисьорът Андрей Аврамов намери продължението, написано от Бърнард Слейд през 1996 г. и го постави на сцената на „Зад канала“ със същите артисти – Анета Сотирова и Тодор Колев. Във втората пиеса Дорис и Джордж разказват последните 17 години от живота си. Все в същия хотел, все така близки - и приятели, и любовници, те се разголват и в буквалиня, и в метафоричния смисъл. И си казват всичко преживяно - и доброто, и лошото. Лилия Маравиля и Христо Шопов поеха повторно риска да изиграят остарелите Дорис и Джордж. Във „Всяка година по същото време“, чиято премиера бе преди броени дни в Сити Марк арт център, двамата се раздадоха без остатък. Сълзи, които водят до смях, смях, който ражда сълзи – такива реакции сред публиката провокира изявята им. Режисьорът Георги Михалков ги оставя да се разгърнат, да изявят себе си, да заживеят с образите. А м узикалното оформление, мизансценът и осветлението само допълват актьорската изява.  \"Всеки от нас, ако не срещне истинската любов в живота си, мечтае за нещо подобно. Това е смисълът – да имаш надежда. А животът продължава и след 50-годишна възраст\", каза преди години голямата Анета Сотирова в навечерието на премиерата на“Всяка година по същото време“. Днес внушението на творбата, поставена в Сити Марк арт център, е абсолютно същото – никога не е късно да обичаш и да бъдеш щастлив. ", "date": "2018.12.11", "title": "В Сити Марк арт център: Лилия Маравиля и Христо Шопов за любовта след 50"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390379-%D0%B4%D0%B6%D1%83%D0%BD%D0%B8-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B0-%D0%BF%D0%B0%D0%B7%D1%8F-%D1%85%D1%83%D0%B1%D0%B0%D0%B2-%D1%81%D0%BF%D0%BE%D0%BC%D0%B5%D0%BD-%D0%BE%D1%82-%D0%B1%D0%BB%D0%B0%D0%B3%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0", "text": "Джуни Александрова е популярно име сред артистичния свят. На сцената твори от 1962 г. Завършва актьорско майсторство във ВИТИЗ „Кръстьо Сарафов“ в класа на професор Филип Филипов и неговата асистентка проф. Надежда Сейкова. Искат я в няколко провинциални театъра, тя избира Хасково, където престоява два сезона. После директорът на театъра във Враца я кани там на работа, където Джуни Александрова завършва задължителните три години по разпределение. През 1966 г. печели първа награда на конкурса за Ботева поезия и публицистика. Започва работа в Театъра на поезията и естрадата в София. След два сезона вече е актриса във Военния театър. . Сред ролите и са Ана от „Всяка есенна вечер“ на Иван Пейчев, Луиза и Изидора от „Конникът без глава“, Ерна Бринкел в „Игра без правила“на Лев Шейнин, Ханка в „Щедра вечер“ на В. Блажек, Руменова в „Преспанските камбани“ по Димитър Талев. Мария Тюдор ведноименната пиеса на Юго, Стойна в „Легенда за Гоце“, Мирчева в „Наградата“на Драгомир Асенов, Християния в „Греховната любов на Зографа Захария“ на Павел Спасов и много други. Най-голяма популярност получава като изпълнител на художествено слово. Гостувала е със свои изпълнения в Берн, Будапеща, Букурещ, Варшава, Залцбург, Коми, Копенхаген, Краков, Лондон, Малмьо, Москва, Прага, Рим, Ставропол и др. Джуни Александрова е отличена с Първа награда за изпълнение на Ботева поезия през 1966 г., с Голямата награда за Ботева и революционна поезия през 1969 г.. 1972 г. Носителка е на Орден „Кирил и Методий“. Има една дъщеря и две внучки. Прави рецитали и моноспектакли по собствени сценарии. И днес се помни моноспектакълът и „Сама жена на път“ по стихове и проза на Блага Димитрова.   Джуни, кога се срещнахте с Блага Димитрова?   В началото на 80-те години на миналия век, когато реших да направя моноспектакъла „ Сама жена на път“. Вече имах самочувствието да играя сама на сцената, защото имах награди от националните конкурси за художествено слово. Имах едночасови рецитали като „Лира и тръба“., „Захваща се драмата…“, „Живей така, че…“ и др. Започнах да се обръщам към писатели и поети и чрез техните думи да изразявам моите позиции. Преди да се насоча към творчеството на Блага Димитрова, създадох рецитала „Обич и мъка“ по стихове на Лиляна Стефанова. Тя е жива и здрава и продължава да пише и днес.. Нейната експресивност ми харесваше. Чрез думите и се докосвах до публиката и изразявах моето мислене за любовта. Като навлезеш в Христовата възраст и по-нагоре се замисляш какво всъщност си ти, какво си постигнал, дали си добра майка и всеотдайна дъщеря. Тогава се реших да направя моноспектакъл по произведения на Блага Димитрова. Подбрах проза и стихове, които отговаряха на въпросите, които си задавах сама на себе си. Привлякох за режисьор Леонтина Ардити.. Тя не беше по малко комедийна актриса от която и да е другазвезда на днешния ден. Моят спектакъл излезе кпрез 1982-ра когато имаше по-специално отношение към романа на Блага Димитрова „Лице“. Бяха надали политически вой срещу авторката. Това не ми попречи да подготвя спектакъла, а самата Блага дойде на премиерата. После изпращаше нейни приятели да гледат и да и разказват как публиката приема „Сама жена на път“. В клуб „Максим“ винаги беше пълно. Била съм на гости у Блага във връзка с представлението. Никога не си заговорихме на „ти“. Колко сезона издържа представлението, не се ли опитаха да го свалят от афиша заради авторката? Десет години играх „Сама жена на път“, никой не посегна да го сваля. Военните не ни се бъркаха в репертоара. Имах 144 представления в театъра, още толкова – из цялата страна. Самата Блага се чудеше как са допуснали „Сама жена на път“ да се играе в театъра. След политическите промени го възстанових в театър „Възраждане“, а директорът Георги Г. Георгиев се чудеше как как пълня салона със зрители. Тогава Блага дойде да го гледа заедно с мъжа си Йордан Василев. Идвала ли е на театър с виетнамската си дъщеря Ханка? Ханка беше пораснала и дойде да гледа представлението с приятели. Това беше голям жест от страна да Блага – да осинови виетнамче.   Какъв творец беше Блага Димитрова?   Тя е рационална поетеса. Дълбоко мисловна. Чрез стиховете изследваше самата себе си. Включила съм в моноспектакъла стихотворението „Посоки“, което започва така: \"Изгубих се в сърцето на света, не мога да намеря пътя....\" Поддържахте ли контакти, когато тя стана вицепрезидент? Не. Тогава аз заминах за чужбина. Чак през 1995 та се видяхме и тя ми подари стихосбирка с надпис: „На Джуни за старото приятелство“ . Веднъж ме повика за да ми даде един материал за българката, но аз не можах да го използвам на сцената, бях претрупана с работа. Говорилили сте си на политическа тема? Никога. Последната ни среща беше през 1995-та. След това се простих с нея на поклонението в църквата „Света Параскева“. Имаше много хора. После чух за ония неприятни скандали с виетнамката Ханка и мъжа и, но не пожелах да вникна в тях. Виждам,че Ви е посветила стихосбирката „Име“? Тя е посветена на Георги Димитров. Блага пише стихове за Димитров през известен интервал от време – - когато е на около 30 години и на 50 години. Фамилните им имена съвпадат. Нещо повече – тя явно е уважавала този човек. Блага не се отказа от тази стихосбирка след промените, а това заслужава възхищение. Вие имате рецитал за Георги Димитров и Люба Ивошевич? Да, върху писмата между двамата, които крият много нежност. Направихме го с моя приятел и колега Никола Гълъбов. Включихме и стихове от Блага Димитрова.   Казвате, че във Военния театър военните не са се бъркали в репертоара, не са забранявали текстове. А имаше ли наблюдение от страна на Министерството на културата?   Да, оттам идваха хора, които гледаха предварително спектаклите. Най-често Васил Стефанов. Дойдоха да гледат „Знамето“ на Руси Божанов, постановка на Асен Шопов. Играех в двойка с Никола Гълъбов, Елена Райнова играеше с Васил Михайлов. Ние бяхме първи състав. Отрицателният герой бе поверен на Петър Гюров. Гълъбов е по-мек актьор, по-толерантен, Васил Михайлов – по- силен. И ни размениха. От първи състав станахме втори. За да може срещу отрицателния герой на Петър Гюров да застане Васил Михайлов. В спектаклите във Военния театър бяхме заедно с Любомир Димитров, Кирил Янев, Иван Янчев... Не бих искала да ги изреждам, защото ще изпусна някоя колежка или колега. Особено плодотворно беше партньорството ми с Емилия Радева в “Мария Стюарт”.Тя – Елизабет, а аз – Мария. Емата е голяма актриса. С Кирил Янев, един от основателите на Военния театър, си партнирахме в “Дом за най-малкия син“. Хубави спомени пазя от Наум Шопов, Евстати Стратев, Любомир Димитров. Добрите рецитатори сте малко? Не чак толкова малко. Таня Масалитинова, Славка Славова , Петър Петров. Спас Джонев с „Греховната любов на Захари Зограф“, Димитър Вачев, Лиляна Шопова. Спомням си, бях в депресия, с операция на гласните връзки. Току-що бе починал баща ми. Изчезнах в провинцията. Нарамих с мен книгите на Яворов. И започнах да ги препрочитам. Така се роди рециталът „Молитва“ . Изчетох философско поетическия дневник, който Яворов води в Париж,както и кореспонденцията му с кръга „Мисъл“. Този дневник е провокиран от смъртта на Мина. Той става по-късно основа за пиесата му „В полите на Витоша“. Използвах го за моя рецитал и мисля, че не сбърках. Имам рецитал по публицистика на Ботев и писма на Левски, рецитал по стихове на Есенин. С Таня Масалитинова направихме спектакъл за Ана Ахматова.   Тодор Живков не пропускаше премиера. Срещали ли сте се с него?   Да. Тодор Живков бе завел на Бузлуджа великия бас Борис Христов навръх 2 август. На обяда седяхме един до друг, Борис Христов попитал Живков дали съм в Народния театър. Бях поканена да рецитирам и на тържествата по случай 90 години БРЦК в Ловеч, както и на 90 години от смъртта на Ботев - при откриването на паметника в Ботевград. Това се случи през 1966-та - аз тогава току що бях получила първа награда от конкурса за художествено слово. Рецитирах на площада \"На прощаване\" и \"Символ верую\".Вече на обяда Живков ме попита дали мога да кажа друго стихотворение. Съгласих се. Тогава той стана и обяви: „Актрисата от Народния театър „Иван Вазов“ Джуни Александрова ще каже ….“Останах като ударена като с мокър парцал. Иван Попов седеше до мен и ми прошепна: „Щом той го казва, така ще бъде“. Казах стихотворението „Борба“. После Живков поиска да кажа нещо от Павел Матев, но аз му отговорих, че съм още на класиците. С целия антураж отидохме в Правец. Живков се обърна към Павел Матев: „Павле, бройка да отпуснеш за Джуни!“ А аз с цялата си глупащина обясних, че Андрей Чапразов ме кани в Театъра на поезия и естрада .- днешния театър \"София\", където беше директор. А Живков каза: \"Бъркаш, момиче!\"....   През 1981-ва участвате в тържествата при откриването на НДК?   Годината беше юбилейна„ предстоеше честването на 1300 годишнината от основаването на българската държава. Николай Люцканов ми се обади, че трябва да участвам в концерта, посветен на 12-ти партиен конгрес. В същия ден имах спектакъл, но от ЦК се обадили и спектакълът бе отменен. Ставаше дума за „Наградата“ на Драгомир Асенов. До официалния концерт, с който трябваше да се открие НДК, оставаше около месец. До тогава той трябваше да бъде показан два пъти пред работници, построили НДК. Така щеше да бъде проверено озвучаването на салона, както и осветлението. За събитието се очакваха Николай Гяуров и Райна Кабаиванска – те бяха предвидени само за официалното откриване. На пробните два концерта ги заместваха други артисти. Люцканов ми преожи на първия предварителен концерт сама да си избера материала. Изпълних есето на Дамян Дамянов „Българийо, майко свята“ и вдигнах залата на крака. Конферираха Йорданка Кузманова и Петър Чернев. Те стояха при озвучителите откъдето виждаха нас , артистите, и след всяко изпълнение съобщаваха какво следва. На другия ден Люцканов ми се обади да се срещнем. Комисията от ЦК не одобрила есето. Режисьорът ми връчи откъс от поема на Димитър Методиев, в която основната тема беше пак родината. Бях изпълнявала този текст, не ми беше проблем да го възстановя. Жалкото беше, че със стиховете на Димитър Методиев не можех да вдигна залата на крака както с есето на Дамян Дамянов. След седмица се състоя вторият пробен концерт, изрецитирах Димитър Методиев, но не можах да завладея публиката както ми се искаше. Бунтувах се, но нищо не можех да направя – Методиев бе фактор в ЦК. Николай Люцканов ми потвърди, че това ще е текстът за предстоящия концерт. Но четири дни преди уречения ден Людмила Живкова пожелала и на нея да покажем концерта. Минахме цялата програма на празен салон. Качих се на колата и се прибрах у дома. След малко позвъни Люцканов. Каза ми, че към моя текст трябва да се прибави и друг - за Априлската линия, написан също от Димитър Методиев. „Съжалявам, Николай, не мога да се приготвя за четири дни, дайте го на друг“, категорично отказах аз. Преди обяд на другия ден ми се обади лично Димитър Методиев.“Джуни, тук сме се събрали да решим въпроса с концерта, не е застъпена достатъчно Априлската линия на партията. Ти ще успееш….“. Помолих го да ме изслуша. Обясних, че не е въпрос за заучаване на текста, а за неговото художествено преосмисляне. Предложих стихотворение на Матей Шопкин с такава тематика. От другия край на жицата се чу: „Добре, Джуни!“ Напрегнато чаках ден, втори, трети и разбрах, че са се отказали от мен. Ясно, нямах право на собствено мнение. На самия концерт видях по телевизията напрегнатото лице на Петър Чернев, чийто глас се чуваше преди това като конферансие. Той изрече машинално текста на Димитър Методиев. Ожалих го. Какво ли му е коствало това? След време, на една изява в НДК, в която трябваше да участвам, ме пресрещна Георги Йорданов и ме попита: „Джуни, защо отказа концерта?“ “Не съм го отказала, просто не можех да науча определения текст за четири дни“, обясних аз на този човек, когото уважавам. Три - четири години след инцидента имах разговор със завеждащия отдел „Култура“ на ЦК на БКП, който поиска да му разкажа всичко за моя отказ. Изслуша ме, а после каза, че при него е била представена друга версия за случилото се. Дори бил повдигнат въпрос за отнемане на званието ми. Този епизод от онова време беше резултат от системата, в която живеехме.   Щастлива жена ли сте днес, Джуни?    Безкрайно. Дъщеря ми Габриела Николаева е професор. Неотдавна президентът на Индия я награди за приноса и към изучаването на хинди. Тя работи в Университета в Ню Йорк. Съпругът и Симеон е прекрасен човек, микроинженер. Имам две внучки –Александра и Лазара. Едната ми внучка е в Кеймбридж, Прави аспирантура на тема: \"Философия и религия\". Между другото ми роди и правнуче. Както се казва, дай, Боже, всекиму!", "date": "2018.12.11", "title": "Джуни Александрова: Пазя хубав спомен от Блага Димитрова"}
{"url": "http://www.classa.bg/%D1%81%D0%B2%D1%8F%D1%82/item/390370-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%B5-%D0%BE%D1%81%D1%8A%D0%B4%D0%B5%D0%BD%D0%B0-%D0%B4%D0%B0-%D0%B2%D1%8A%D1%80%D0%BD%D0%B5-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D0%BF%D1%80%D0%B8%D1%8F%D1%82%D0%B5%D0%BB-%D0%BF%D0%BB%D0%B0%D1%89%D0%B0%D0%BD%D0%B8%D1%8F%D1%82%D0%B0,-%D0%BA%D0%BE%D0%B8%D1%82%D0%BE-%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BB-%D0%B7%D0%B0-%D0%BD%D0%B5%D1%8F", "text": "Съдът в Гранада (Андалусия, Испания) реши, че една жена от този град трябва да върне на бившия си приятел някои плащания, които е направил по време на връзката им.   Става дума за няколко случая, когато мъжът е платил покупките на партньорката си и ремонти на имотите й, като тогава жената обещавала, че ще плати дълговете. Когато обаче връзката приключила, тя отрекла, че има такъв ангажимент.   Решението на предишна инстанция, е отхвърлило иска на мъжа за 3200 евро, изразходвани през 2013 г. Съдът определил, че единственото доказателство за наличие на споразумение от двойката е разговорът им през WhatsApp, но няма фактури, които да доказват плащанията.   В решението на новия процес, до което е имала достъп Europa Press, се посочва, че и двете страни са потвърдили, че диалозите им чрез приложението за съобщения са реални, а в тях ясно е формулирано потвърждението на осъдената, че намерението й е да плати дълговете.   Съдията реши, че осъдената жена трябва да плати на бившия си приятел 2 000 евро.", "date": "2018.12.11", "title": "Една жена е осъдена да върне на бившия си приятел плащанията, които е направил за нея"}
{"url": "http://www.classa.bg/%D1%81%D0%B2%D1%8F%D1%82/item/390371-%D0%B5%D0%B4%D0%B8%D0%BD-%D0%B1%D0%B8%D0%B2%D1%88-%D1%83%D1%87%D0%B8%D1%82%D0%B5%D0%BB-%D0%BD%D0%B0-%D0%B1%D0%B5%D0%BD-%D1%81%D0%B0%D0%BB%D0%BC%D0%B0%D0%BD-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%B4%D0%B5%D1%82%D1%81%D1%82%D0%B2%D0%BE%D1%82%D0%BE-%D0%BC%D1%83", "text": "Рашид Секкай, бивш учител по английски на Мохамед Бен Салман, разказа интересни подробности около училищните години на настоящия престолонаследник на Саудитска Арабия. Секкай, който сега работи в арабската секция на BBC News, разкри, че през 1996 г. е преподавал английски език в престижния колеж Ал Анджал, когато той получил предложение от губернатора на Рияд, тогавашния принц Салман бин Абдул Азиз Ал Сауд , да работи като частен учител на децата от първия му брак -Турки, Найеф, Халид и Мохамед - защото по-рано тази година принцът се преместил със семейството си в кралския дворец в пристанищния град и се нуждаел от учител по английски език   Принц Мохамед, тогава на 11 \"като че ли бе по-заинтересован да прекарва време с охраната на двореца, отколкото да посещава уроците ми. Като най-голям от братята му, изглежда, че му позволяваха да прави каквото си иска. Веднъж малкият принц донесе в класа уоки-токи и продължи да чати с охраната и братята си, с които обменяха шеги за учителя\".   \"Аз скоро обикнах Мохамед и неговите по-млади братя. Макар да обучавах първенците в един свят на привилегии, моите ученици от двореца бяха много подобни на моите ученици от училището - любопитни да научат, но и с желание да играят\", казва Секкай.   При един случай, той е бил изненадан, когато Мохамед казал, че майка му е нарекла учителя \"истински джентълмен\" и веднага привлекъл вниманието му към камера за наблюдение на стената. До този момент Секкай не знаел, че го гледат.   Един ден Салман Бен Абдул Азиз ал Сауд, настоящият саудитски крал, поканил Секкай на аудиенция. Но по време на срещата, учителят не се поклонил нито целунал ръката му, както диктува протоколът. \"Спомням си леката усмивка на учудване на лицето му. Но той не вдигна скандал заради моя гаф\", казва Секкай. Той обаче добавя, че администраторът на двореца го е нападнал тежко заради нарушаването на кралския етикет. \"Тогава вече бях решил да оставя всичко и да се върна в Обединеното кралство\", казва той. Освен принц Халид, който стана посланик на Саудитска Арабия в САЩ, другите кралски братя, на които той преподавал английски език \"са избрали да стоят далеч от очите на обществеността.\"", "date": "2018.12.11", "title": "Един бивш учител на Бен Салман разкрива подробности за детството му"}
{"url": "http://www.classa.bg/%D1%81%D0%B2%D1%8F%D1%82/item/390372-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%B7%D0%B0-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F,-%D0%B2%D0%BE%D0%B4%D0%B5%D0%BD%D0%B0-%D0%BE%D1%82-%D1%80%D0%B8%D1%8F%D0%B4-%D0%B2-%D0%B9%D0%B5%D0%BC%D0%B5%D0%BD", "text": "САЩ няма да отстъпят пред нарастващия натиск да прекратят да подкрепят намесата на Саудитска Арабия в Йемен, по думите на висш служител на Държавния департамент. \"Очевидно има натиск върху нашата система (...) или да се оттеглим от конфликта или да прекратим подкрепата си за коалицията, водена от саудитците. Ние от администрацията силно се противопоставяме на това\", каза заместник-помощник секретарят по въпросите на Персийския залив, Тимъти Лендъркинг, цитиран от Ройтерс.   Той добави, че подкрепата за коалицията \"е необходима\" и че ако бъде прекъсната, ще бъде изпратено \"грешно послание\". Тези твърдения отекват след думите на държавния секретар Майк Помпео, който твърди, че оттеглянето на военната помощ за саудитците ще нанесе \"огромни щети\" на интересите на САЩ.   Лендъркинг се изказа по време на събитие по сигурността в Абу Даби, столицата на Обединените арабски емирства, които са член на международната коалиция, извършила разрушителните бомбардировки над Йемен. Представителят на Държавния департамент на САЩ обвини Техеран за причиняване на хаос в Йемен, като каза \"бъдещият Йемен трябва да бъде свободен от подкрепена от Иран заплаха за Саудитска Арабия и Обединените арабски емирства\".   Висшият служител подкрепи военните усилия на коалицията само два дни, след като агенцията на ООН за бежанците обяви, че конфликтът убива или унищожава средно 123 йеменски цивилни граждани на седмица. Поради интервенцията, водена от Рияд, Йемен е потопен в това, което ООН нарича \"най-голямата хуманитарна криза в света\", където 75% от населението се нуждае от помощ.", "date": "2018.12.11", "title": "Белият дом се противопоставя на оттеглянето на подкрепата за кървавата кампания, водена от Рияд в Йемен"}
{"url": "http://www.classa.bg/%D1%81%D0%B2%D1%8F%D1%82/item/390373-%D0%BE%D1%82%D0%BC%D0%B5%D0%BD%D0%B8%D1%85%D0%B0-%D1%81%D1%80%D0%B5%D1%89%D0%B8%D1%82%D0%B5-%D0%BD%D0%B0-%D0%BA%D0%B0%D0%BD%D0%B0%D0%B4%D1%81%D0%BA%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D0%B2-%D0%BA%D0%B8%D1%82%D0%B0%D0%B9-%D0%B7%D0%B0%D1%80%D0%B0%D0%B4%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D0%BD%D0%B3-%D1%83%D0%B0%D0%BD%D1%87%D0%B6%D0%BE%D1%83", "text": "Министърът на заетостта, търговията и технологиите на канадската провинция Британска Колумбия, Брус Ралстън, каза в изявление, че планираните срещи на канадска търговска делегация в Китай са били отменени \"поради международното съдебно производство\", свързано с главния финансов директор на Huawei Technologies.   Търговската минно-геоложка мисия, състояща се от повече от 40 представители на горския сектор в Британска Колумбия, е на работно посещение в азиатския регион и е планирано да пристигне в Китай днес, след посещение в Южна Корея и Япония.   Ралстън каза, че неговата провинция \"оценява солидните си търговски отношения с Китай, отношения, основани на взаимно уважение и тесни икономически и културни връзки, които са установени в продължение на много десетилетия, така че ще се опита да насрочи разговорите възможно най-скоро \".   На 9 декември, Китай привика посланика на САЩ в Пекин, Тери Бранстед, за да представи \"силен протест\" за ареста на Менг Уанчжоу в Канада, по искане на Вашингтон и поиска да се оттегли заповедта за арест. Ден по-рано бе призован и посланикът на Канада в Пекин, Джон Маккалъм.   Менг Уанчжоу беше арестувана на 1 декември в Канада по подозрение, че нарушава търговските санкции, наложени от Вашингтон срещу Техеран. Нейната екстрадиция е поискана от САЩ, където може да бъде изправена пред 30 години затвор за всяко обвинение, което й е повдигнато.", "date": "2018.12.11", "title": "Отмениха срещите на канадска търговска делегация в Китай заради арестуването на Менг Уанчжоу"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390368-2-0-%D0%B3%D0%BE%D0%B4%D0%B8-%D0%BD%D0%B8-%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%D0%B7%D0%B5%D0%BC%D0%BD%D0%B8%D1%8F-%D1%81%D0%B8-%D0%BF%D1%8A%D1%82-,-%D0%BF%D0%B5%D1%82%D1%8A%D1%80-%D1%83%D0%B2%D0%B0%D0%BB%D0%B8%D0%B5%D0%B2-%D0%B2%D1%81%D0%B5-%D0%BE%D1%89%D0%B5-%D0%B5-%D1%8F%D1%80-%D1%8A-%D0%BA-%D0%B8-%D0%B4%D0%BE%D1%81%D1%82%D0%BE-%D0%B5%D0%BD-%D0%BF%D1%80%D0%B8%D0%BC%D0%B5-%D1%80-%D0%B7%D0%B0-%D1%80%D0%BE%D0%B4%D0%BE%D0%BB%D1%8E%D0%B1%D0%B8%D0%B5,-%D0%B5%D1%80%D1%83%D0%B4%D0%B8%D1%86%D0%B8%D1%8F-%D0%B8-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-%D0%B2-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D1%81%D0%B2%D1%8F%D1%82", "text": "Днес, 11 декември 2018 г. се навършват 20 години от кончината на Петър Увалиев (познат и като Пиер Рув), един от най-влиятелните и световно признати български интелектуалци-емигранти от втората половина на ХХ век. Той е блестящ майстор на словото, дипломат, автор, театрал, семиотик, ерудит, енциклопедист, незабравим глас от радиоефира на Би Би Си, изкуствовед, учен, награждаван със „Златна палма“ филмов творец, университетски преподавател и преди всичко – несравним родолюбец.       Работил  години наред  със световноизвестни колоси на културата като  Чарли  Чаплин,  Федерико  Фелини,  Микеланджело  Антониони,  Марчело  Мастрояни ,   София Лорен, Карло Понти, Ванеса Редгрейв, Бен Кингсли и др., Петър Увалиев  остава  завинаги  верен  на  българския език , история и култура, на корените си,  на всичко българско  и родно .     По повод на годишнината, неговата съпруга и спътница в живота проф. Соня Рув – Увалиева, дъщеря им Мила-Джорджина, както и Управителният съвет на учредената от тях Фондация „Увалиеви – фондация на България” канят всички, които помнят, ценят и обичат  Петър Увалиев , да отбележат по своему и вътре в себе си тъжния, но и вдъхновяващ юбилей: като посветят 2 минути от времето си, точно в 12:00 ч. на  11 декември, независимо от часовата зона, на мисли и спомени за неговата личност, дело, слово, творчество, уникален глас, идеи и ценности.      Който желае, би могъл/ла да остави цвете върху паметната плоча на ул. „Кърниградска” №1 в София, или на улици, площади и библиотеки с неговото име; да сподели снимки, писма, документи и впечатления от срещи и разговори с него. Или пък, може би, на този ден да носи бяла вратовръзка (за дамите – бял шал), един от „запазените знаци“ на бележития българин.       ", "date": "2018.12.11", "title": "Петър Увалиев все още е ярък и достоен пример за родолюбие, ерудиция и идентичност в глобалния свят"}
{"url": "http://www.classa.bg/%D1%81%D0%B2%D1%8F%D1%82/item/390369-%D0%BD%D0%B5-%D0%B2%D1%8F%D1%80%D0%B2%D0%B0%D1%82%D0%B5-%D0%BB%D0%B8,-%D1%87%D0%B5-%D0%B8%D0%BC-%D0%BB%D0%B8%D0%BF%D1%81%D0%B2%D0%B0%D0%BC%D0%B5", "text": "В мрежите се разпространява висусно видеоклип, от който става ясно, че котките могат да страдат, когато са оставени сами вкъщи. Роб, собственик на котка на име Коди, инсталирал няколко камери на пода, за да заснеме домашния си любимец по време на неговото отсъствие. След това е качил кадрите в YouTube.   Във видеото се вижда как Коди се взира дълго време във вратата, докато мяучи недоволно, викайки господаря си. Няколко минути котката се забавлява с играчка, но забавлението трае малко и веднага пак почва „да вика\" Роб, с надеждата, че ще се върне у дома. В края на записа Коди се събира с господаря си в сцена, описана като \"разнежваща\". \"Може ли да има някой, който не вярва, че котките могат да страдат за хората си, особено след като е видял това?\", пише Роб в описанието на видеото, което генерира множество коментари.   Един потребител съобщава, че някои от приятелите му имат кучета и котки, страдащи тежко от отсъствието им. \"Някои от тях, оставят включено радиото, когато излизат от дома и това наистина утешава домашните им питомци\". \"Моята котка направо откачи, когато изгледа това, трябваше да я успокоявам, а точно сега обикаля мебелите, търсейки Коди\", пише друг интернет потребител. Дали е така наистина?", "date": "2018.12.11", "title": "\"Не вярвате ли, че им липсваме?\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390363-%D0%BD%D0%B5%D0%BB%D0%B5%D0%BF%D0%BE-%D0%B8-%D0%BE%D0%BF%D0%B0%D1%81%D0%BD%D0%BE-%D0%B4%D0%B5%D0%BC%D0%B0%D1%80%D1%88%D1%8A%D1%82-%D0%BD%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81%D1%80%D0%B5%D1%89%D1%83-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Г-н Каракачанов върши нещо много глупаво и опасно, заплашвайки с вето кандидатурата на Македония за ЕС. За този негов демарш има две възможни обяснения, но и двете са много неприятни           Когато един министър на отбраната започне да се меси във външната политика, това само по себе си вече е тревожно и не говори никак добре за съответната държава. Българският министър на отбраната Красимир Каракачанов отново се опитва да навреди на българо-македонските отношения, които тъкмо се бяха поуспокоили благодарение на усилията на Бойко Борисов и на новия македонски премиер Зоран Заев. Във функцията си на вицепремиер Каракачанов предупреди, че България може да наложи вето върху кандидатурата на Македония за ЕС, ако към Договора за добросъседство не бъдел подписан анекс, че до 1944 година двете страни имали обща история.     Взривоопасно Това настояване е нелепо, защото един политически договор не може да се произнася по подобни въпроси. А и конкретният договор между двете страни изрично предвижда, че историческата тема ще се обсъжда от събрани заедно специалисти. Но демаршът на Каракачанов е не само нелеп - той е и политически много опасен, защото отново разклаща стабилността в региона и налива вода в мелницата на всички онези, които искат размирни Балкани и разединен Европейски съюз. Тъй че се пита: Защо бившият агент на ДС и сегашен министър на отбраната, който иначе е добре образован и начетен човек, върши нещо толкова глупаво и опасно? За това има две възможни обяснения - кое от кое по-неприятни. В момента коалицията, чийто представител в правителството е самият Каракачанов, се цепи по шевовете поради вътрешните си противоречия. А какво по-лесно от това да възпалиш една и без това болна външнополитическа тема и така успешно да отклониш вниманието от конфликтите в своята коалиция? Този номер е добре познат, за последно от него се възползва един британски премиер на име Камерън, който с референдума за излизане на Великобритания от ЕС искаше да спаси собствената си партия от разцепление. Е, спаси я - и докара страната си до невиждан конфуз, до морална, а скоро и до икономическа криза. Дали Красимир Каракачанов се е замислил над този пресен пример? Руска връзка? Второто обяснение на вицепремиерския призив е свързано не с вътрешната политика в България, а с една добре известна геополитическа конфронтация. Сегашната политическа власт в Русия се опитва с всички средства да запази влиянието си на Балканите и да не допусне разширяване на ЕС и НАТО в този регион. След като беше постигнат исторически пробив в отношенията между Гърция и Македония, който никак не е по вкуса на Кремъл, сега тамошните политически проектанти навярно търсят други съюзници. И нищо чудно да са ги намерили в средите на една българска националистическа коалиция, в която прокремълският елемент е видим с просто око. А може би тези две обяснения са едновременни верни? Защото едното не пречи на другото. И не го изключва. Пита се само: Къде в този момент е българският премиер Бойко Борисов? И защо не постави своя министър на мястото му?  ", "date": "2018.12.11", "title": "Нелепо и опасно: демаршът на Каракачанов срещу Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390364-%D1%88%D0%BE%D0%BA%D0%BE%D0%B2%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%BE%D0%BA%D0%B0-%D0%BD%D0%B0-%D1%82%D0%BE%D0%BA%D0%B0", "text": "По-високите цени на тока за бизнеса, които скочиха драстично тази и ще се удвоят догодина, вещаят шоково поскъпване на основните стоки и храни, алармират производителите. След като енергията за индустрията нарасна по цена с пъти е естествено да се покачи и стойността на самата продукция. Прогнозира се шоково поскъпване на основните храни, които купуваме. Ще бъде поне между 5 и 10% при крайния продукт. Работодателите вече  настояха държавата да се намеси, защото цената на тока неминуемо ще се отрази и на бита.     Очаква се нов скок в цените на стоките от първа необходимост.  Най-сериозно ударът ще се усети от производителите на хляб, пише Сега. Бизнесът вече вдигна между 30 и 70%  на насъщния заради цената на тока, който използва. Всеки процент отгоре в цената на тока веднага се усеща по веригата в пекарните. Хлябът е основната храна, най-вече за хората, които получават минимални доходи. Припомняме, че 2,2 млн. души живеят с под 321 лв. – това е прагът на бедност и това не са само пенсионерите. 5,5 млн. души получават доходи под 550 лв..  При този ръст на цените, минималната издръжка минава 600 лв., алармира още през септември икономическият експерт Мика Зайкова. „10% от стойността на всяка закуска и от стойността на всеки произведен хляб, е електрическата енергия”, заяви хлебопроизводителят Димитър Бешиков. „В момента работим на ръба. Вдигнаха се всички продукти. Няма как да сложим по-малко материал, да печем по-малко или да харчим по-малко електроенергия”, каза той. По-високите разходи имат и месопреработвателите. Между 13 и  15 % от цената на всеки колбас идва именно от тока, изчисляват от бранша.  При млечните продукти най-сериозно новите цени на тока ще се усетят при производството на кисели млека. Миналата седмица бизнесът предупреди за предстоящ драстичен скок в цената на тока за индустрията до рекордните 300%. Скокът на цените на борсата притесни работодателските организации. На свой ред шефът на КЕВР Иван Иванов обяви, че цената на тока за бита ще остане непроменена до лятото на 2019г. Работодателите обаче подчертаха, че  сега цените достигат 250 лв. на мегаватчас, а по-рано КЕВР е дала прогнозна цена за периода от 70 лв. Ресорният министър Т. Петкова лъжеше, че не може да има поскъпване над 20%.  Междувременно всяка стотинка отгоре върху цената на промишления ток, ще е удар за бизнеса  и крайния потребител. ", "date": "2018.12.11", "title": "Шоково поскъпване на всичко заради скока на тока"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390365-%D0%BD%D0%B8%D0%BD%D0%BE%D0%B2%D0%B0-%D1%83%D0%B4%D0%B0%D1%80%D0%B8-%D0%B7%D0%B2%D1%83%D1%87%D0%BD%D0%BE-%D0%B1%D1%81%D0%BF,-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B8-%D1%81%D0%B5%D0%B1%D0%B5-%D1%81%D0%B8-%D0%B4%D0%BE%D1%80%D0%B8-%D1%81-%D0%BB%D0%B8%D0%BF%D1%81%D0%B0%D1%82%D0%B0-%D1%81%D0%B8-%D0%B2-%D0%BB%D0%B8%D1%81%D0%B0%D0%B1%D0%BE%D0%BD", "text": ", че лидерката е целяла да отнеме минутите внимание и слава на българина, избран за нов мандат на върха в ПЕС?  Сериозна, но дали е основателна прогнозата, че Корнелия се обрече на европейска изолация? Спечели или загуби Корнелия Нинова с бойкота на конгреса на ПЕС в Лисабон? Този въпрос си задават мнозина в опит да тълкуват поведението на соцлидерката, която отново сътвори скандал от нищото.     И така - защо само ден след като стана ясно, че лично лидерката ще води тежката делегация на БСП на конгреса, тя се врътна и отказа да замине за Лисабон? Дали търси вътрешнополитически дивиденти покрай Истанбулската конвенция, или се опита да засенчи голямата новина от конгреса на ПЕС – преизбирането на Сергей Станишев за трети мандат? Версиите са две. Първата е официално посочената от Нинова – гласуването от конгреса на два документа, с които БСП не е съгласна. Става въпрос за резолюциите за равенство на половете, която де факто е в подкрепа на Истанбулската конвенция, и за външната политика, с която ПЕС се ангажира с Глобалния пакт за миграцията на ООН. Нека припомним, че именно конвенцията и темата за джендърите и третия пол стана причина за поредица скандали около позицията на БСП от срещата на ПЕС в Лисабон миналия декември и доведе до обтягане до краен предел на напрежението между Нинова и Станишев. Негативното отношение на червените срещу документа обаче е известно отдавна и бе един вид подкрепено и от решението на Конституционния съд. А до гласуването му в България така и не се стигна. Същата съдба очаква и пакта за миграцията на ООН. Надъхвана от страховете на мнозинството от българите от бежанците, Нинова отново отхвърли и този документ, въпреки че той предвижда широко прокламираната от левите идея за солидарността. Така позицията ѝ де факто е срещу интереса на България – ами ако при следваща вълна мигрантите залеят страната ни, защото е на първа линия, няма ли България да е първата, която ще иска европейска солидарност? Каква ще бъде позицията на Нинова тогава, ако е премиер? И как ще реагира например, когато приятелите ѝ от Вишеградската четворка откажат да приемат в страните си бежанци от България? Със сигурност ще имат аргументи за това, защото, отказвайки да подкрепи документите на ПЕС, Нинова реално отказва да подкрепи цялата политика на европейските социалисти, която е в посока солидарност за мигрантската криза именно за да не се наложи държави като Италия, Гърция и България да поемат основния поток. Аргументите “за” и “против” и двата документа са много и дебатите по тях не са от днес. И двете теми са изключително чувствителни за българите. Затова Нинова избра да играе по-популистки и да спечели вътрешнопартийни дивиденти, макар и краткотрайни, с оглед на предстоящите европейски избори. Но дали от позицията на лидерката печели и БСП като цяло? Навлиза в реториката на националистите, но дали така не губи посоката и ценностните си ориентири в очите на обществото? За всички в България - а вече и в ЕС - е ясно, че БСП не е съгласна с двата документа, приети от конгреса. Но Нинова можеше да присъства на форума и лично и ясно да изрази позицията си. Ето, несъгласни с резолюциите са и други леви партии - като словашката СМЕР например. Но словаците не се държаха детински, изпратиха делегация на най-високо ниво и отстояха с достойнство позициите си. Не кой да е, а именно словашкият дипломат и еврокомисар Марош Шефчович докладва приетите от конгреса резолюции. Което не му попречи от трибуната да отбележи, че не е съгласен с всичко, записано в тях. Премиерът на Словакия Петер Пелегрини пък изпрати видеообръщение, тъй като същия ден имаше важен партиен форум в своята страна. А в словото си обяви, че независимо от различията по някои теми, партията му подкрепя всички социални политики на ПЕС и иска да се чувства част от лявото политическо семейство. Това можеше да направи и Нинова. Да демонстрира, че не се страхува да изрази различна позиция, и да отстоява мнението на българите в рамките на своето европейско политическо семейство. Това, че имаш различно мнение, не те прави лош и именно конгресът е мястото да го отстояваш. Тук се изработват единните позиции и политики на всички леви партии в Европа – било по социални теми, било за джендърите или мигрантите. Това е мястото, където се изковава визията на европейската левица за развитието на Европа за следващите години. И мястото, където да се чуе позицията на българските социалисти, независимо дали тя има разминавания или несъгласия с тази на ПЕС. Това е начинът хората да се съобразяват с теб, да те уважават. И още нещо - това, че БСП е против една резолюция, означава ли, че не подкрепя и останалите политики на левицата на европейско ниво? И не дава ли така основание и аргументи на противниците си, които я обвиняват в антиевропейска реторика? Евроскептицизмът е на мода, но като цяло мнозинството от българите са проевропейски настроени и оценяват положително членството в ЕС. Дори поведението на БСП да е печелившо за пред избирателите в България, дали е такова за пред очите на Европа? И ако един ден вземе властта, Нинова в изолация ли ще управлява държавата? И тук стигаме до втората версия за поведението на Нинова - нежеланието ѝ да застане до Станишев и публично да го подкрепи. Колкото и дребнаво да звучи, по същество лидерката направи именно това - бойкотира преизбирането на Станишев. Дребнаво е, защото колко българи имаме на толкова висок политически пост в Европа? Да, вярно е, че преди година лично Нинова внесе предложението червеният конгрес да издигне Станишев за трети мандат, което бе единодушно подкрепено. Но за тази една година отношенията им коренно се промениха, особено след разправията за Истанбулската конвенция. И сега Нинова не само не го подкрепи преди избора, но и не го поздрави след това. За разлика от нея премиерът Бойко Борисов подходи по европейски и му изпрати поздравителен адрес , в  който обяви, че е радостен от високия пост на българина, и го призова да продължава да носи гордост на страната си. Как Нинова не разбра, че БСП не печели от войната ѝ със Станишев? Вместо да я води, лидерката можеше да извади политически дивиденти от факта, че неин съпартиец е начело на левите в цяла Европа. И да използва максимално контактите му с левите премиери и лидери, да си създаде приятелски отношения с тях, а не просто протоколни, за да не изпадне в политическа изолация един ден, ако стане премиер. Конгресът е перфектното място за създаване на добри отношения между лидерите на отделните партии - в неформални и двустранни срещи, в другарска атмосфера и добро настроение, дори и на лидерската вечеря. Лидерите трябва да си говорят, а Нинова да я познават, както каза самият Станишев. Поведението на соцлидерката има връзка и с предстоящото редене на листата за европейските избори догодина. Логично е президентът на ПЕС да е водач, но от “Позитано” 20 не крият, че Нинова няма да допусне това. Е, как тогава да застане до Станишев и да го подкрепи – с какви аргументи ще обясни след това на избирателите си, че не го иска начело на листата? Каквито и да са истинските аргументи на Нинова, поведението ѝ в крайна сметка не се отрази нито на преизбирането на президента на ПЕС, нито на имиджа на Станишев. А на имиджа на БСП.", "date": "2018.12.11", "title": "Нинова удари звучно БСП, Станишев и себе си дори с липсата си в Лисабон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390366-%D0%B3%D0%B5%D0%BD%D0%BE%D1%86%D0%B8%D0%B4%D1%8A%D1%82-%D0%B2%D1%8A%D1%80%D1%85%D1%83-%D0%B5%D0%B4%D0%BD%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D1%82%D0%B8%D1%85%D0%BE%D0%BC%D1%8A%D0%BB%D0%BA%D0%BE%D0%BC,-%E2%80%9E%D0%BF%D0%BE-%D1%82%D0%B5%D1%80%D0%BB%D0%B8%D1%86%D0%B8%E2%80%9C", "text": "Тези дни, заедно със Закона за държавния бюджет за 2019 г., тихомълком се прие и промяна в Закона за държавния служител, с която се освобождават всички държавни служители придобили и упражнили правото си на пенсия. Тази поправка, включена в преходните и заключителни разпоредби (§ 16) на поредния ежегодишен бюджететен закон, касае според предложителите на същата, около 1600 човека, на възраст предимно от 54 до около 65 години.     Имайки предвид практиката с леко изопачаване на такъв род информация при подобни медийни съобщения, както и груби сметки, става въпрос за не по-малко от 3000 души, а съвсем пряко това касае и техните семейства, свързани с тяхното последващо битие. Това са предимно служители, придобили по специален закон право на пенсия по-рано. Най-засегнатите от тази промяна са МВР, МО, Държавна агенция „Електронно управление“, Държавна агенция за бежанците, Държавна агенция „Държавен резерв и военновременни запаси“, всички общини (и най-вече малките), както и други ведомства и институции, които се нуждаят от особена, специфична експертиза, и даващи сравнително ниски и откровено ниски заплащания (т.е. на дъното на класацията по този признак). За да мине тихичко промяната в закона се използва изградената в обществото традиционна неприязън към всякакъв вид „хрантутници“, видите ли – „вземат пенсия и заплата“, както и популистките мотиви, че „ще се даде път за развитие на млади кадри“ и „децата ни ще се завърнат от чужбина, завършили там университети“. Кое е порочното в цялото това мероприятие? На първо място начинът, по който става – тихомълком, „по терлици“, чрез преходните и заключителни разпоредби на друг закон, а не както си му е редът, чрез поправки на самия специален за материята закон, чрез подробно разглеждане в съответните комисии на НС, разисквания, дебати, мнения на съсловните организации, на засегнатите ведомства и т.н. През последните години стана популярно така, набързо, да се правят промени в разни непряко свързани закони. Даже властимащите тук-там се гордеят с открият от тях „практичен и бърз инструмент“ да правят тези промени. Станахме свидетели дори на закон от 30 стр., който има 130 стр. преходни и заключителни разпоредби! Защо тогава, следвайки тази логика, не отпаднат изобщо всички закони, да имаме освен Конституция, само Закон за държавния бюджет, и всичко останало да се регулира бързо и лесно (без дебати, защо ще се губи време за тях?) само чрез преходните и заключителните разпоредби на същия? Този парадокс, между другото, вече е атакуван пред КС, но до промени в конкретно дискутирания закон едва ли ще се стигне на практика. На следващо място, задава се въпросът: защо изобщо бе необходима тази промяна в Закона за държавния служител, след като в него и до сега (считано от юли 2016 г.) съществува възможността органът по назначаването едностранно да прекрати служебното правоотношение, когато то е възникнало след като назначеният държавен служител е придобил и упражнил правото си на пенсия за осигурителен стаж и възраст (чл. 106, ал. 1, т. 6, ЗДСл)? Явно тази разпоредба недостатъчно ефективно изпълнява своето предназначение, давайки право на селективно упражняване. Ами защо тогава, примерно на заседание на МС, не се дадат указания същата да се изпълнява съвсем или по-стриктно? Между другото, и този член си остава след промяна на Закона за държавния служител, така работодателят един път може да избира кои свои служители, придобили качеството си на пенсионери, може да освободи, а освен това е задължен да го направи!? Както е казал народът: „Бързата работа – срам за майстора“. По нататък – явно след като промяната се прави именно чрез Закона за държавния бюджет се цели някакъв финансов ефект, например – едни и същи индивиди утежняват бюджета като вземат едновременно и заплата и пенсия? Тогава защо не се даде право на същите да изберат кое от двете да получават и да се откажат (временно) от другото. Така бюджетът ще се облекчи от едни парични средства. Така е в много страни в Европа, и все такива, които са наш пример за развитие. Така е и справедливо, защото въпросните потърпевши държавни служители, когато са упражнили правото си на пенсия, законодателството им е давало право да постъпят на държавна служба. Един от принципите на правото е да не се прилагат законите със задна дата, а само и изключително занапред. Друг принцип е справедливостта – за да няма прилагане със задна дата, нека се даде това право на избор, кое от двете плащания да се получава. И защо се прилага само спрямо служителите по служебно правоотношение, защо не касае тези по трудово? И това при положение, че голяма част от служителите, назначени по Закона за МВР (над 4600), са упражнили правото си на пенсия, и вземат и заплата и пенсия, такива са и тези по Закона за отбраната и въоръжените сили, като повечето от полковниците на възраст над 50 години са и пенсионери, такива са и началника на отбраната и неговия заместник. А така не е в нито една друга страна, поне в нито една, на които искаме да подражаваме. Къде е тук справедливостта? Да не говорим пък за морал. Познаващите историята и генезиса на правото знаят, че неговото предназначение е предимно да защитава малцинството и неговите права и интереси, защото по презумпция болшинството е силно и само може да се защитава, то има властта, избира, назначава и диктува законите. Кой защитава тогава тази група, тази особена категория държавни служители, спрямо която на практика се извършват действия, които дори и популярни сред обществото (болшинството) наподобяват действия, които могат по различни признаци съвсем алегорично и преносно да се определят като елементи на геноцид (гр.: γενο - „род, „племе“ и лат.: caedo - „убивам“ е целенасочено и систематично унищожаване, частично или пълно, на дадена национална, етническа, расова или религиозна група), който може да бъде провеждан, както явно - посредством държавни актове, така и прикрито - чрез косвена икономическа, информационна и друга политика), както и на холокост (гр. ὁλόκαυστον - ὁλόν „напълно“ и καυστον - „изгаряне“) (Речник на българския език)? Въпросът е риторичен. Защо от ведомството на един български министър, по-известен напоследък като много беден, без собствено жилище, който е неспособен да оправи своите финанси, а е отговорен за националните такива, чрез финансов закон предлагат тази поправка? Ако ги „боли“, че бюджетът е утежнен от „едни престъпници“, които „си позволяват да получават и пенсия и заплата“, с тяхното премахване нито парите предназначени за фонд заплата ще станат по-малко, тъй като на техните места, със същите заплати ще бъдат назначени други служители, нито парите за НОИ ще станат повече, защото същите ще продължат да си получават пенсиите. Ако идеята е, че така ще се „завърнат младите от чужбина, като се създадат възможности за тяхното развитие“, заблудата е голяма – никой завършил престижен чужд университет и способен няма да дойде да получава заплата от порядъка на 700-900 лв. като младши експерт в например Държавния резерв или Държавна агенция „Електронно управление“, където освен всичко друго трябват и специфични знания и умения, които се придобиват точно във ведомства, които „произвеждат млади пенсионери“. Не се забелязват опашки от кадърни млади хора пред въпросните учреждения, които са готови да работят под напрежение за никакви пари и от един гол патриотизъм. Просто ще се намерят удобни места на голям брой некомпетентни, мързеливи, но с претенции, и неуредени до сега по ред причини преки или косвени последователи и наследници на определени партийни номенклатури и други креатури, свързани с властта, и други „калинки“. С което ще се задълбочи и без това съществуващия проблем с липсата на качествени служители, както и кадровата политика в държавната администрация. От друга страна, къде могат да отидат да работят освободените пенсионери, на 55-60 години, но съгласно КСО все още не придобили стандартното право на пенсия и свързаните с нея пенсионни придобивки (отстъпки от цена за градски транспорт, здравеопазване, услуги и др.), които са още здрави, енергични и работоспособни, с висока квалификация, при това и специфична ценна такава, минали през всички нива на администрацията, с целия си опит, експертиза и „похарчили“ милиони държавни средства за своето развитие през дългия си професионален стаж и обучение? Ами, според думите на същия този безимотен министър, в „реалния сектор“. Кой, обаче е реалния сектор напр. за един служител в сектор „Национална сигурност“, който е работил 40 години в него? Отговорът е – в същия сектор, където може да предаде своя опит на младите, а не „отсреща“ при „заобикалящите закона“ или „на бариерата“, за шепа стотинки. И защо той не прати родителите си, вероятно на тази възраст, или други свои роднини, с изключение на кръстника си, за да му кажат, как се наемат служители на около и над 60-те години. Да не говорим, че някъде в нормалния свят има и понятия като „признателност“, „чест“, „уважение“, „респект“. Парадоксален е фактът, че тези държавни служители, придобили и упражнили правото си на пенсия, могат да работят в държавната администрация на всяка страна-членка на ЕС (с изключение на специфични длъжности, свързани основно с държавната сигурност, които изискват само гражданство на съответната страна), но не е в своята Родина България. Последната майка ли се явява или мащеха? Дано все пак всички тези геноцидни действия към въпросната категория държавни служители не са само едно „недоглеждане“, а да са свързани с предстоящите скоро и малко по-нататък избори, когато всички пощуряват и започват да се държат неадекватно, психопатийно и параноично.  ", "date": "2018.12.11", "title": "Геноцидът върху една категория държавни служители - тихомълком, „по терлици“"}
{"url": "http://www.classa.bg/%D1%81%D0%B2%D1%8F%D1%82/item/390367-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8-%D0%BC%D0%B8%D1%88-%D0%BC%D0%B0%D1%88,-%D0%BA%D1%83%D0%BF-%D1%86%D0%B8%D1%84%D1%80%D0%B8-%D0%B8-%D0%BB%D0%B8%D1%87%D0%BD%D0%B8-%D0%B2%D0%BF%D0%B5%D1%87%D0%B0%D1%82%D0%BB%D0%B5%D0%BD%D0%B8%D1%8F", "text": "В навечерието на приемането на бюрократично-канцеларската творба на ООН Глобален ком/пакт по миграцията на целево насрочената конференция в Маракеш (на 10 т.м.), блогърът Ладислав Ветвичка сподели брутална истина: „В историята на Земята не съществува сходен прецедент населението да е нараствало така бързо и с разрушителни последствия за останалата част жители на планетата”. През 1800-1930 г. населението от 1 милиард души скочи на 2 млрд., а за следващите 90 години на повече от 7 милиарда жители. От това масово размножаване произтичат много проблеми. Европа е най-гъсто населеният континент. През 1970 г. със 680 млн. души, вече са 718 милиона, с прилив отвън. Източниците й за прехрана се преизчерпват, околната среда се влошава, натрупват се отпадъци.   Няколко примера за извъневропейския демографски бум: През 1927 г. Турция е била населявана от 13,6 милиона жители, през 2011 г. – от 75 млн., а сега турците са се „упеторили”. В Афганистан през 1979 г. – 15,5 млн. население, през 2015 г. – 32,5 млн. Т.е., за 35 г. популацията се е удвоила в условията на непрекъснати войни! Нигер: 1960 г. – 1,7 млн. жители, през 2011 г. – 16 млн., т.е. за 50 г. прираст 5 пъти! Нигерия: 1950 г.: 33 млн.жители, 1991 г. – 88 млн., 2006 г. – 140 млн., 2014 г. – 177 млн. Без коментар! Египет: През 1945 г. – 18,5 млн., 2004 г. – 73,5 млн., прогноза за 2025 г. – 103 милиона човеци! След Втората световна война населението планетарно се е учетворило!   При същото демографско поведение, според г-н Ветвичка, днес в Чехия би следвало да живеят 40 милиона души, вместо 10,6 млн. Да забравим за обособяване на нови природни резервати и паркове! Обобщено през 1990 г. в Африка са живяли 642 млн.души, през 2004 г. – 1 милиард! През 2050 г. се очаква удвояване на това население. Сега Африка има годишен прираст от 50 млн. души, т.е. годишно = една Франция! Затова Ветвичка не вярвал на зелените партии и екологични организации. Ако те действително искат да съхранят света, би следвало да се концентрират и върху онези, които се размножават като двуутробни, по-лесно от разгонени зайци. А „зелено-еколозите” подкрепят активно добрината на цивилизования свят в оказване на медицинска помощ и за изхранване на резултатите от размножителната експлозия. И други блогери и коментатори се опасяват не без основание, че ако кандидат-европейците се нароят прекалено много, накрая ще изконсумират цялата планета. Във връзка с климатичните промени бюрократи от Ню Йорк, Брюксел и други бивши колониални метрополии, ни подготвят за емиграционни вълни от Африка и Азия. Но никой от тези „футуролози” не споменава, че далеч по-безопасно решение вместо пренаселване на най-гъсто населения континент е просто да бъде променено репродукционното поведение на африканци и азиатци. Китай бе епизодичен пример. През 1950 г. Африка е имала достатъчно възможности да обезпечи с прехрана населението си. А сега няма континент, който да поеме продоволствието на маса хора, чийто брой се удвоява през 50 години. Все повече интелектуалци започват да подозират, че крайната цел на глобализацията е хомогенизация на всички държави на планетата чрез смесване на расите (визията на австроунгареца с майка японка граф Куденхофе-Калерги) с цел възникване на светло-кафява раса в Европа. Население със среден коефициент на интелигентност IQ 90, т.е. управляема „работническа класа”. Иде реч за борба за жизнено пространство, източници за живот, жизнен стандарт, т.е. за собственото съществуване на европейци. А мигрантите искат всичко това на готово, на наш гръб, под дебилни лозунги и със спомоществователството на евроатлантически тарикати и новите наивници. Нашествието им се чувства вече все по-осезаемо. На 21-26.10 т.г. децата ме наградиха с опознаване в Барселона. Монументална архитектура с десетки уникални екземпляри, паркове, забележителни творби на арх.Антони Гауди и други майстори. Голяма част от тези сгради са част от световното културно наследство. Издигнати частично с евтин робски труд. От римското управление на града, готика и стилове от средновековието до каталонския модернизъм и съвременна архитектура. Барселона избрах заради пословичната толерантност на местната администрация към чужденците вкл. към явно нелегални мигранти, главно по исторически причини (1. До преди 8 века е в състава на арабски халифат, но и 2. Испанци, в т.ч. каталунци и барселонци, са били водещи колонизатори-конкистадори през XV-XIX век в рамките на първата глобална империя с 27 колонии в Америка, Азия, Африка и Океания, освен владения и в Европа). По официални данни за т.г. 18% от населението на града са имигранти, т.е. 306 хиляди души. В-к „Сега”/14.10.2018 г. твърди, че кметството на Барселона е наясно, че почти 1/5 от населението са нелегални имигранти и чиновниците са сътворили Граждански имиграционен план за 2018-21 г. Иначе в центъра на града не бяха рядкост двойки полицаи: единият от които общителен и на английски език, другият с автомат. Мениджърите на заведения, поне в центъра, в района на площад „Каталуния” и на барселонската „Витошка” артерията „Ла Рамбла”, статуята на Колумб, пристанищата – са предимно араби. Местните специалитети паеля „paella“ (ястие с ориз„тиган“ на валенсиано) и сангрия (студена напитка с червено вино и плодове, захар, лимон) се поднася от персонал араби и тъмнокожи. Екскурзионните маршрути, в т.ч. двата основни, музеите, историческите сгради, летищата се обслужват предимно от местни или каталунци, респ. говорящи кастилски испански език, като гидове и организатори-информатори по туризма. Предпочитат общуване на испански пред английски, освен в хотелиерския бизнес. Фирмата бе осигурила местни шофьoри от и до летището с добър английски, но въздействието на мигрантите се чувства осезаемо. По странични улички в центъра кучешки фекалии, като в София и вероятно други компактно населени места в Южна Европа. За разлика от у нас се натъкнахме и на прилично облечени млади, хубави европеидни просякини, или на просещи арабки или индийки. Цигани като нашите, но процентно са по-малко отколкото у нас. От времето със златните зъби, но поне изсвирваха по 1 мелодия преди да тръгнат настоятелно с шапки да събират парса. У отделни барселонци на средна възраст бяха живи спомените на техни предци-фалангисти, че каудильо Франко е обезпечил всяко работническо семейство с жилище и кола. Местните, с които попаднах в контакт, от поколението на запалянковците по време на (според родните медии) епохата „Стоичков – Кройф на Камп Ноу” не си спомниха за нашия именит съотечественик. Но утеших националното си самочувствие с поднесеното ни обстоятелство, че Барселона има само 5 км. плажни ивици, т.е. по-малко от Бургаските в посока към кв. Сарафово. В Париж продължават протести и безредици на \"жълтите жилетки\", докато колонизаторска империя №1 до към 30-те години на ХХ век - Обединеното Кралство - излиза от ЕС. Явно част от популацията на тези острови няма афинитет към федерализирана Европа, към която се стремят Меркел и Макрон. С включване на имигрантски квоти за държави без колонизаторска вина като България и вишеградци! Текущият политически мениджмънт на Острова върши каквото може по темата адаптация на бегълци, предимно от третия свят, от бившите колонии. Например: Наскоро Тереза Мей присъства на форум на 3-те милиона мюсюлмани в 66-милионното Обединено кралство. Според \"Таймс\" 78 % от тези мюсюлмани се самоопределят като британци (във Франция са 49%, в Германия 23%). Към 2014-18 г. управляващитe (главни) кметове (Lord Mayor,s) на Лондон (Садък Амин Хан) и други големи градове: Бирмингам (Шафик Шах), Оксфорд (Мохамед Аббаси, Мохамед Алтаф-Кхан, с ирански произход); Лътън (Мохамад Аюб, от Кашмир), Шефийлд (Магид Магид, сомалиец), на Олдхем, Рочдейл, Лийдс, Блекбърн са мюсюлмани, предимно имигранти от Пакистан и Индия. Въпреки, че често Lord Mayor е церемониален пост, в Шефийлд, напр., за едногодишен период, /пре/избиран от и сред другите членове на Градския съвет. Други успехи на мюсюлманите в Кралството: те са успели да се сдобият с 3000 джамии, над 130 ислямски шариатски съдилища, над 50 ислямски „шариатски съвети”, цели райони и предградия са достъпни само за мюсюлмани. 78% от мюсюлманките във Великобритания не работят, но получават социални помощи и не плащат за жилище. 63% от мъжете-мюсюлмани също не работят, а в мюсюлманските семейства с 6-8 деца, в бъдеще децата ще живеят без да плащат наеми. От 1 май т.г. министър на вътрешните работи е Саджид Джавид. Роден е през 1969 г. в Рочдейл като средният от 5 синове на шофьор на автобус, емигрант от Пакистан. При преброяването през 2001 г. „само” 800 хиляди поданици на Н.В. са били родени в Индия и Пакистан. Авторът на проверената от мен информация под заглавие „Сбогом Англия!” коментира: „Много, много тъжно! Духът на Англия е мъртъв, не може да се брани нито да въстане!” Катастрофа за цяла Европа! Дано да преувеличава и миш-машът да не стане мигрантско-европейски! И още по-съществено: да не се утвърди като мигрантско-български!  ", "date": "2018.12.11", "title": "Европейско-мигрантски миш-маш, куп цифри и лични впечатления"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390360-%D0%B6%D0%B8%D1%82%D0%B8%D0%B5-%D0%BD%D0%B0-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8%D1%8F-%D0%BD%D0%B0%D1%88-%D0%BE%D1%82%D0%B5%D1%86-%D0%B4%D0%B0%D0%BD%D0%B8%D0%B8%D0%BB-%D1%81%D1%82%D1%8A%D0%BB%D0%BF%D0%BD%D0%B8%D0%BA", "text": "  Преподобният наш отец Даниил Стълпник израснал в Месопотамия. Той бил роден в село Витара, около град Самосат, от родители християни - Илия и Марта. Майка му била дълго време бездетна и поради това понасяла немалко укори и осъждане както от мъжа си, така и от роднините си. Веднъж в полунощ тя излязла от дома си, простряла ръце към небето и със сълзи се обърнала към Бога: - Господи Царю! Ти си създал изначало мъжа и жената и си им казал: “плодете се и множете се”. Ти си дарувал на Сарра на старини Исаак, на Ана - Самуил, на Елисавета - Иоан. Смили се и над моето нещастие, погледни към мен милостиво, отнеми моя позор и дай плод на неплодната ми утроба, за да мога да Ти принеса в дар онова, което ми даруваш, както някога Ана Ти принесе Самуил.     Тя се помолила със съкрушено сърце и смирен дух, а после се завърнала у дома. И щом задрямала, видяла в съня си два големи и лъчезарни светилника, които постепенно се спускали от небето над главата й. На сутринта тя разказала за видението на съпруга и роднините си и всеки от тях по свой начин се опитвал да разтълкува съня й. А този дивен сън бил предзнаменование за това, че ще роди син, който със сиянието на добродетелите си ще засенчи дори звездите. Скоро Марта заченала, родила рожба и се освободила от толкова измъчващото я безплодие. Така знаменателно било началото на живота на блажения Даниил на земята и така чудно се появил на света онзи, който по-късно наистина станал син на светлината. До петгодишна възраст той расъл без име, защото родителите му искали роденото като дар от Бога дете от Него да получи и името си. Те го завели в един манастир, принесли дарове на Господа и помолили игумена да даде име на сина им. Игуменът, вдъхновен от Бога, отговорил, че трябва да назоват детето с онова име, които им открие Сам Бог. Той заповядал да му подадат книгата от църковния олтар, разтворил я и попаднал на думи на свети пророк Даниил. От това разбрал, че Сам Бог благоволи детето да бъде наречено с името на пророка и го нарекъл Даниил. Това било знамение, че момчето ще прилича на великия пророк както по име, така и по благочестие. Родителите искали синът им веднага да бъде посветен на служение на Бога в този манастир, но игуменът не се съгласявал, защото момчето било още много малко. Те се завърнали у дома си, та по Божия промисъл по-късно Даниил да приеме доброто житие не според намерението на други, а по свое желание и доброволно. Но още в детските му години се виждало, че той ще бъде добродетелен човек - както доброто дърво още от засаждането си показва признаци на плодородие, така и покро вът на добродетелите го съпровождал навсякъде, защото ходел в светлината на Божията благодат. Когато момчето навършило 12 години, то напуснало бащиния дом, без да каже на никой за своето намерение. Даниил решил заради Христа да остави своите родители, родината и приятелите си и затова отишъл в един манастир, на 20 стадии от родното му село. Той паднал на колене пред игумена и го молел да го приеме сред братята и да го сподоби с пострижение в ангелски образ. Но игуменът изтъквал неукрепналите сили и младата му възраст и го убеждавал, че няма да е в състояние да понесе многото монашески трудове, които не са леки дори за възрастните, като например непрестанните бдения, земните поклони, постите, телесното целомъдрие и пълното отричане от всяко плътско желание. Затова той посъветвал момчето да се завърне при родителите си, да остане при тях още известно време и да не се залавя с трудове, които още не са му по силите. - Аз дойдох тук - казал Даниил на игумена, - за да живея заради Христа и да умра за света. Дори да умра от трудните монашески подвизи, това е много по-добре, отколкото да си ида без нищо като човек, “който е сложил ръката си върху ралото и погледва назад”. Игуменът дълго увещавал Даниил да се откаже от намерението си, но чул и от него много възражения. Накрая, като не можал да го убеди и видял твърдата му решимост и искрена любов към Бога, той събрал братята и се посъветвал с тях дали могат да приемат в манастира си толкова млад юноша. Братя та, удивени от мъжеството и твърдия дух на младежа, виждайки в него Божието призвание, благоволили да го приемат. А той се разпалвал духом, преуспявайки в добродетелите и живота по Бога. След известно време родителите му научили, че той живее в манастира. Голяма била радостта им, но и учудването, че още толкова млад сам се е посветил на служение на Бога. Те отишли при него и като видели, че още не е приел пострижение, започнали да молят игумена да сподоби сина им с пострижение пред тях и да го облече в монашески одежди. В неделния ден, след съвещание с братята, игуменът посветил Даниил в монашески чин и заповядал на родителите му да не го посещават прекалено често. Те радостни се завърнали вкъщи, а блаженият преуспявал и укрепвал духом, възмъжавайки не само по години, но и в добродетелите. Начало на това чудно житие и източник на всички произтекли от тук последствия станало следното. Сърцето на Даниил се разгоряло с божествена любов и той силно пожелал да се поклони на светите места, където пострадал за нас нашият Господ Иисус Христос, където бил погребан, възкръснал и се възнесъл на небесата. Той копнеел да види и великия подвижник на онова време - свети Симеон Стълпник. Младият монах отишъл при игумена, открил му желанието си и поискал позволение да предприеме това пътешествие. Тогава игуменът го удържал, но по-късно, когато възникнала необходимост да иде в Антиохия по църковни дела, взел със себе си Даниил и няколко братя. Когато стигнали селото Тиланиса, недалеч от което се подвизавал свети Симеон Стълпник, те отишли при кулата му. Братята видели суровата местност, височината на кулата и разбрали, че подвижникът доброволно понася зимен студ и летен зной, вятър и дъжд. Някои неразумни мислели, че светият претърпява всичко това от тщеславие, но блаженият Даниил се учудвал на търпението му и пожелал да му подражава. Когато монасите дошли до кулата и повикали свети Симеон, подвижникът ги погледнал, казал им да сложат стълба и ако желаят, да се качат при него. Тогава се разкрило кой как се отнася към преподобния: един заявил, че е с болни крака, друг се оправдал със старостта си, а трети се отказал поради други немощи. Даниил се качил бързо по стълбата и с радост приветствал великия Симеон. Усилието му не се оказало напразно, защото изслушал наставлението на подвижника и още повече се укрепил за добродетелен живот. После се сподобил да получи благословията му, подадена чрез възлагане на ръцете, и накрая чул пророчество за бъдещия си живот. Подвижникът прозорливо му казал: - Бъди мъжествен, чедо, и нека крепне сърцето ти, защото ще поемеш големи подвизи заради Христа. Но Той във всичко ще ти бъде помощник, ще укрепява и утешава духа ти. След тази изпълнена с любов продължителна беседа със светия, Даниил слязъл долу и после се завърнал в манастира. Когато игуменът на обителта се преставил пред Господа, братята започнали да го убеждават да приеме игуменската власт, но той посочил друг вместо себе си. Блаженият търсел безмълвие и си казвал: - Ето, Данииле, сега си свободен и дойде време да изпълниш това, към което така се стремеше. Затова тръгни по желания път и изпълни намерението си. Той тайно напуснал манастира и отишъл при оградата около стълба на свети Симеон. Тук прекарал четиринадесет дни и вече решил да си тръгва. Светият стълпник много го обичал и го съветвал да остане при него. Но Даниил, който копнеел да види светите места в Иерусалим и да се оттегли във вътрешната пустиня за подвига на безмълвието, се отправил към Палестина. Пътят натам не бил безопасен, защото самаряните въставали против християните и се водели войни. Той знаел това, но го пренебрегвал, и с твърдо намерение, без страх в сърцето и без да се бои от смъртта, тръгнал на път, обзет единствено от силното желание да изпълни набелязаното. След като изминал доста голямо разстояние, срещнал един почтен монах в преклонна възраст, благообразен на вид и с побеляла коса, който много приличал на преподобния Симеон Стълпник. Старецът го прегърнал и го запитал на сирийски къде отива. Блаженият отговорил, че ако благослови Бог, ще посети светите места. Старецът казал: - Вярно рече - ако благослови Бог. Но знай, че това твое пътешествие не е угодно на Бога. Нима не си чул за метежите и раздорите в Палестина? Даниил отговорил: - Зная за тях, но се надявам на Бога. Той ми е помощник и затова мисля, че няма да ми се случи нищо лошо. Пък и да се случи, не се страхувам, защото “живеем ли, или умираме - Господни сме”. Но старецът му отвърнал с пророческото слово: “Той не ще даде да се поклати ногата ти; няма да задреме Оня, Който те пази”. Даниил възразявал и бил готов дори да умре заради Христа. Тогава старецът с гняв отвърнал от него лицето си и казал: - Бог не повелява без време да се излагаме на смърт и уж неволно да отиваме на вярна гибел, защото е казал: “а кога ви пъдят от един град, бягайте в друг”. Даниил започнал да се вслушва в съвета му и отвърнал: - Отче, ако смяташ така, аз съм готов да се върна назад. - Не те съветвам напълно да се откажеш от своето намерение - продължил старецът, - а само ти посочвам, че е неразумно да ходиш там в неблагоприятно време. Сега иди във Византия, която по изобилието на светини е като втори Иерусалим и по Божието повеление днес неговата благодат е върху нея. Там ще можеш да посетиш много църкви и да се наситиш от съзерцанието на много светини. Ако пък си решил да се посветиш на безмълвието, дали в Тракия или на морския бряг, то ще бъде спасително за тебе и Бог ще ти помогне в този подвиг. Изобщо, възлюбени, не трябва да мислиш, че можеш да намериш Бог само в Иерусалим, а не във Византия, защото Той не се обхваща от никакво място. Докато беседвали така, слънцето започнало да залязва и те видели манастир, в който можели да пренощуват. За да стигнат до него, трябвало да се отклонят от пътя и старецът казал: - Ти върви напред, а аз ще следвам. Даниил помислил, че той трябва да се забави по някаква причина, тръгнал напред и когато стигнал манастирските порти, седнал пред тях да го чака. Но старецът не се появявал и блаженият решил, че е избрал за нощувка някое друго място. Той влязъл в обителта, приветствал игумена и братята и вкусил от предложената му храна. Когато заспал, старецът му се явил насън и отново взел да го убеждава по-скоро да се отпра ви във Византия. Даниил се събудил, не видял никой около себе си и започнал да размишлява дали му се явил човек или ангел. А това бил Симеон, великият стълпник. След това видение преподобният възнесъл утринните си молитви, пожелал мир на братята и тръгнал към Византия. Когато стигнал морския бряг, той посетил църквата на свети Архистратиг Михаил, воеводата на Небесните сили, и останал в нея седем дни. Там научил, че в Анапъл има един запустял идолски храм, в който живеят много нечисти духове. Никой не можел да мине покрай него, защото те като разбойници нападали и убивали пътниците и потопявали плаващите по вода. Светият решил да иде и да живее там, спомняйки си за великия Антоний, който претърпял много нападения от бесовете, но накрая с Божията помощ ги победил и се сподобил с големи блага. Даниил се отправил в празния храм, въоръжен само с непобедимото оръжие на светия кръст и пеейки: “Господ е моя светлина и мое спасение: от кого ще се боя?” И още преди да започне борбата, бесовските пълчища изпаднали в ужас. А духовният воин обикалял храма и осенявал всички ъгли с кръстното знамение, всеки път прекланяйки колена и молейки се на Бога. Когато настъпила вечерта, дошъл началникът на бесовете и започнал да хвърля камъни по светеца, а после се чули страшен рев, вопли и шум, но Даниил без страх стоял на молитва с думите: “И полк да се опълчи против мене, няма да се уплаши сърцето ми”. Така той прекарал първата и втората нощ. На третата нощ видял множество бесове в образа на исполини, с мрачни лица, страшни като човекоядци, скърцащи със зъби, пламнали от гняв против него. Те викали: - Нещастнико, кой те посъветва да дойдеш на мястото, където отдавна живеем? Тук ние сме стопани. Те се хвърлили против Даниил и едни искали да го удавят в морето, а други - да го убият с камъни, но нито един не се осмелил да се приближи до светеца. А той си спомнил думите на Господа: “тоя род с нищо не може да излезе, освен с молитва и пост”, затворил всички входове на храма, като оставил само едно малко прозорче, и започнал да пости и да се моли. За кратко време цялото бесовско пълчище с Божията сила било прогонено и хората започнали да преминават край храма без никаква опасност. Това станало известно навсякъде и много жители от околните селища започнали да идват при свети Даниил, изумени, че там, където преди живеели бесовете, ден и нощ се славослови Бога. Но дяволът, ненавистникът на доброто, който не искал да се види победен от светия, внушил завист на някои клирици и те започнали да говорят помежду си: - Откъде дойде този човек и защо всички идват при него и го прославят? Да идем и да кажем на патриарха да го отпрати. Те отишли при Цариградския патриарх Анатолий и наклеветили светеца. Но той им казал: - Защо говорите за него, без да знаете откъде е и какъв е животът му? Ако е праведен, трябва да станем подражатели на неговата святост. Ако пък живее нечестиво, без съмнение заслужава да бъде прогонен. Но не бива да правим това без предварително внимателно да разгледаме житието му. Засрамени, клеветниците се принудили да замълчат. А дяволът, като видял неуспеха на коварството си, започнал да досажда на светия с още по-силни привидения и ужаси, нападайки го от всички страни с войнството си. Бесовете ту се опитвали да го удавят в морето, ту заплашвали, че ще го убият. Но не могли ни най-малко да му навредят. Застанал на молитва, свети Даниил зовял към Бога: - Моят Господ Иисус Христос, в Когото вярвам, ще ви удави в бездните на ада. Едва произнесъл това, чули се викове, вопли и плач и той видял бесовете да отлитат от мястото като прилепи. Но и след това те не преставали да му причиняват огорчения и отново да подбуждат клеветници против него, които отишли при патриарха и казали: - Владико! Даниил е магьосник и измамник, той прелъстява народа с вълшебства и затова не можем повече да го търпим. Патриархът го извикал и започнал да го разпитва кой е и откъде е, защо е дошъл в тази страна и как вярва в Бога. А той веднага изповядал православната си вяра и после разказал за произхода си и за това, че е дошъл във Византия, призован от Божието откровение. Тогава патриархът станал и го прегърнал, почитайки го като Божий човек, а после го отпратил с мир. След няколко дни той се разболял тежко и веднага повикал при себе си преподобния, за да се помоли на Бога за неговото изцеление. Светият се помолил и патриархът веднага се изправил здрав, а лекарят безсребреник поискал от него само да прости на клеветниците му. Патриархът казал: - Как да не простя на онези, които станаха виновници за толкова голямо добро - за това, че се сподобих да те видя и да получа изцеление от тебе. Светителят го молел да остане с него, но свети Даниил предпочел да се завърне на своето място, където отново затворил вратите и оставил само малко прозорче за идващите при него. След девет години на такъв труден живот Бог пожелал да призове преподобния към най-съвършен подвиг с особено Божие откровение. Във видение Даниил съзрял пред себе си стълб, който се издигал над облаците. На върха му стоял преподобният Симеон и двама светли юноши. Блаженият чул гласа на стълпника, който му казал: - Данииле! Ела при мене. Той отговорил: - Господине! Как да се изкача на такава висота? Тогава преподобният Симеон заповядал на двамата юноши да слязат и да го доведат. Те веднага изпълнили заповяданото и го поставили пред Симеон. Преподобният го прегърнал и високо призовал: - Бъди мъжествен, Данииле! Бъди великодушен и крепък! Стой твърдо и смело! Гласът на светията бил подобен на гръм и Даниил се пробудил. Това видение показвало, че подобно на свети Симеон му предстояло да се изкачи на стълб и да се приближи до него с душа и тяло. В това време от Антиохия при царя дошъл ученикът на Симеон Стълпник Сергий и му донесъл булото на преподобния, което той пратил на владетеля за защита от всяко зло. Но тъй като царевата душа била насочена към земните грижи и той бил погълнат от светски занимания, Сергий решил да го остави и да се върне обратно. Той пожелал да посети манастира на Незаспиващите. Когато плавал покрай мястото, където се подвизавал Даниил, някои от спътниците му си спомнили в какво търпение преподобният прекарва живота си, а също и това, че е получил от Бога дар да изцелява недъзите и да прогонва бесовете. Сергий заповядал да спрат на брега и отишъл при преподобния. Светият го приел с любов и дълго беседвал с него. Като се убедил, че върху Даниил почива Симеоновият дух, както някога духът на Илия върху Елисей, Сергий му дал дара, който носел със себе си, защото подхождал най-много на него. След това насън той видял трима юноши, които му казали: - Стани и кажи на Даниил, че се свърши времето на житието му в този храм и му разкажи за видението си. От неговото видение преподобният разбрал, че Бог му заповядва да стане подражател на житието на свети Симеон. Затова помолил Сергий да иде в пустинята и да намери удобно място, където може да се издигне стълб. И Бог посочил мястото. Когато Сергий спрял да отдъхне от дългия път, имал такова видение. Над него прелетял бял гълъб, той се опитал да го хване, но изведнъж чул глас от небето: - Нима мислиш да хванеш гълъба с мрежи? Той трябва да се лови с ръце. Но гълъбът се издигнал нависоко и станал невидим. Сергий разбрал, че Бог му посочва мястото за стълба, върнал се при Даниил и му предал всичко, което видял и чул. Зарадван, преподобният помолил своя приятел на име Марк да му съгради стълб. С Божията помощ Марк го издигнал бързо и когато го завършил, преподобният Даниил през нощта, за да не го види никой, напуснал храма и се помолил на Бога: - Слава на Тебе, Христе Боже, че ме сподобяваш с такъв живот! Ти знаеш, Господи, че чрез Теб се утвърждавам и на Теб като се надявам, се изкачвам на този стълб. Приеми жертвата ми, укрепи ме за подвиг и доведи до край моето начинание. После се качил на стълба и заживял в безмълвно уединение между небето и земята заради Единия Бог, като отбягвал всичко земно и се приближавал с тяло и душа към небесното. Но дяволът, който винаги завижда на Божиите раби, започнал и тук да досажда на светеца, като настроил против него собственика на това място, на име Геласий. Като научил, че във владението му без негово съгласие е построен стълб и на него живее някакъв монах, той много се разгневил и уведомил за това царя и патриарх Генадий, приемника на Анатолий. Царят не обърнал никакво внимание, а патриархът заповядал подвижникът не само да бъде свален от стълба, но и наказан, като разрешил да бъде прогонен с позор. Геласий тръгнал да изпълни намерението си, но Бог, отклонявайки го от злото, внезапно в ясен ден пратил дъжд и страшна буря. Но той не се поколебал, сърцето му горяло от злоба, защото самият дявол възбуж дал в него ярост. Отишъл при стълба и започнал високо да вика и укорява светеца, като му заповядвал веднага да слезе долу и заплашвал, че в противен случай сам ще го свали насила. Някои от присъстващите го възпирали и му казвали: - Остави го, той не ти причинява никакво зло. Пък и стълбът не е на твоя земя. Ти нямаш никаква вреда от това, дори напротив - за теб е по-добре да имаш съсед, който да се моли за тебе. Но Геласий не слушал никого и с гняв заповядал на светеца завинаги да напусне стълба. Когато свети Даниил започнал да се спуска надолу и стигнал до шестото стъпало, всички видели, че нозете му са отекли от непрестанното денонощно стоене. Тогава те го съжалили и дори самият Геласий започнал да го моли да се върне на стълба си и искал прошка, задето е дръзнал да го оскърби. По-късно той построил за светеца още по-висок стълб и оттогава го почитал и прославял пред самия цар добродетелта на преподобния мъж. Веднъж при светеца дошъл един стар и почтен човек от Тракия и довел своя единствен син, който бил бесноват. Той го положил до стълба и със сълзи започнал да умолява светеца да го съжали и да го помилва. - Ето - казал бащата, - той е обзет от бяс, но вече тридесет дни непрестанно споменава твоето име, Божий угодниче. Преподобният, преизпълнен от милосърдие, му отговорил: - Ако вярваш, че Господ Иисус Христос чрез мен ще изцели сина ти, нека бъде по вярата ти! След това заповядал да дадат на бесноватия свети елей. Когато той го изпил, бесът го хвърлил на земята, силно го разтресъл и извикал: “Излизам, излизам” - и после наистина оставил младежа. Като видял сина си оздравял, баща му го дал в манастир, където момъкът станал опитен монах. После дошъл друг човек, на име Кир, мъж разумен и красноречив. Той довел и дъщеря си Александра, защото я мъчел бяс. Щом светият се помолил на Бога и възложил ръцете си върху нея, бесът веднага излязъл и тя оздравяла. Оттогава Кир започнал да изпитва голяма любов и почит към преподобния. Веднъж той довел при него жената на един свой воин, също бесновата, и по молитвите на блажения тя получила изцеление. Изпълнен с благодарност, Кир написал на стълба на преподобния следните стихове: - “Тук, обуреваем от всички страни, твърдо стои мъж, който не се бои нито от ветрове, нито от бури, храна му е манната небесна. Симеоновата клонка крепи двойния стълб, прославяйки Сина на Майката, непознала брак.” Гръцкият цар Лъв Велики, който нямал наследник, но много желаел това, молел преподобния Даниил да изпроси от Бога желаното. Преподобният, който и сам бил син на молитвата, със своите молитви подавал и на други Божията милост да имат деца. Затова и този път той се помолил на Бога и предсказал на царя, че след една година ще му се роди син. Това се сбъднало и царят, радостен от раждането на наследник, от благодарност към светия му издигнал трети стълб. Когато славата на свети Даниил се разпространила навред, при него дошла царица Евдокия, съпругата на царувалия преди Теодосий Младши и започнала да го моли да остави стълба и да дойде в нейната област, където имало много пустинни места. Блаженият похвалил нейното добро намерение и усърдие, но не пожелал да остави мястото, където Господ му заповядал да живее. Той благословил царицата и я отпратил с мир, а сам се изкачил на най-високия стълб, построен от Геласий. По това време някои еретици във Византия склонили за пари една блудница на име Васиана да иде при светеца и да съблазни към грях или него самия, или някой от учениците му. Безсрамната и нечиста жена се отправила при целомъдрения и свят мъж, като си въобразявала, че той ще се прелъсти от пръв поглед и ще поиска да съгреши с нея, защото била облечена в златни одежди и украсена с различни накити. Когато дошла при стълба, тя се престорила на болна и останала в полето, около оградата на словесните овци на добрия пастир. Така искала да нанесе душевна вреда ако не на самия светец, то поне на учениците му. Тя живяла в полето дълго време, но като видяла, че няма успех, защото не успява да прелъсти онзи, чийто ум не се прилепял за земята, но винаги се намирал във висините с Бога, тя си тръгнала, без да изпълни намерението си. После отишла при наелите я еретици и излъгала, че Даниил се съблазнил от красотата й и заповядал на учениците си да я доведат на стълба. “Но аз - добавила тя - не се съгласих. А те се уплашиха да не би нечестивото им желание да стане известно на народа, намислиха да ме убият и аз едва успях да се спася от ръцете им.” Така клеветяла блудницата, а еретиците разпространявали думите й сред хората, хулейки невинния и чист Даниил, за да ги отвърнат от него. Но Божият съд застигнал лъжливата клеветница: внезапно тя била нападната от зъл дух, който започнал да я измъчва. Тогава тя неволно си признала, че била подкупена от еретиците. Така хулителите на Божия угодник били посрамени. А той, като истински ученик на Христа, Кой то завещал да обичаме враговете и да прощаваме на съгрешаващите до седемдесет пъти по седем, не въздал със зло на злото, но сторил добро за ненавистницата си. Той се помолил на Бога, заповядал на жената да пие от светия елей и тя получила изцеление. После започнала да целува стълба, открито изповядвайки пред всички своя грях и молейки за прошка. Оттогава тя оставила греха и заживяла целомъдрено. Преподобният имал от Бога власт не само да прогонва бесовете и да изцелява недъзите, но и пророчески дар да предвижда и предсказва бъдещето. Той предвидил Божия гняв и наказанието, което трябвало да застигне града, и пратил да известят патриарх Генадий и цар Лъв, като ги съветвал два пъти седмично да извършват молебени, за да предотвратят праведния Божий гняв. Те не обърнали никакво внимание на съвета на блажения, но после видели наяве да се изпълнява неговото пророчество, както ще разкажем по-нататък. По това време царят, подтикнат от Божия Дух, наредил на патриарха да иде при преподобния и да го посвети в презвитерски сан. Патриархът с клира се отправил на път и когато пристигнал, му казал, че отдавна желае да го види, но зает с църковни дела, не успява да направи това. - Сега - казал той - дойдох да те видя и да се сподобя с твоите молитви и беседи. После го помолил да му позволи да сложи стълбата и да го допусне при себе си. Но светецът отговорил: - Напразно ти е възложил толкова големи трудове онзи, който те изпраща. Патриархът се удивил как е могъл да узнае, че идването му не е доброволно, а по нареждане на царя. Заедно със спътниците си той дълго молел светеца да заповяда да спуснат стълбата, за да се качат при него, но той отказвал. Слънцето греело немилосърдно и като видял, че мнозина от хората му изнемогват от зной и жажда, патриархът заповядал на архидякона да започне обичайните при посвещението молитви. Така, останал долу, той се молел и четял положените молитви и посветил светия за презвитер, макар той да се намирал високо на стълба. Всички събрали се възклицавали: “аксиос”. Блаженият Даниил видял в това Божията воля, заповядал да сложат стълбата и получил от ръцете на патриарха свещеническите одежди, причастил се с него с Пречистите и Божествени тайни, помолил се за всички присъстващи и отпратил всички с мир. Като научил, че преподобният е приел посвещение, царят се зарадвал и побързал да иде при него. Той свалил царските си дрехи, смирено се качил на стълба и паднал в нозете му. Като видял, че от дългото стоене нозете му са отекли и загноили, той се удивил на неговото велико търпение, а после получил благословия и се завърнал вкъщи. Но дошло време да се изпълни пророчеството на светия за Божия гняв, който ще застигне града. През септември, в деня на паметта на свети мъченик Мамант, когато в църквата в негово име започвало всенощно бдение, в огромния столичен град изведнъж избухнал силен пожар. Той бързо достигнал от крайбрежната стена, наречена корабна, до Константиновото тържище и дори до Юлиановия бряг, като обхванал целия център. Огънят из-требил не само много големи сгради с цялото имущество в тях, красиви дворци и свети храмове, но поразил безброй хора. Едни станали на пепел, други били с изгорени ръце, нозе или очи. Колкото и да се стараели да потушат пожара, пламъкът се разгарял все повече. Така Бог наказвал хората Си заради техните грехове. Константинопол загивал в огън, почти равен на онзи, от който някога загинал Содом. Тогава си спомнили за пророчеството на преподобния Даниил, спомнили си, че той предсказал наказанието и призовавал народа към молитва и покаяние. Хората се отправили при него с молба да умилостиви Бога с молитвите си и да угаси огнената стихия. Светият със сълзи ги укорявал, че не са го послушали и не са изпълнили съветите му два пъти седмично да извършват общи молебени. После вдигнал ръце към небето и с умиление се помолил на Бога за града и жителите му, а след молитвата обявил, че пожарът ще загасне след седем дни. И наистина станало така. Самият цар се уплашил от Божия гняв и заедно с царицата отишъл при светеца, за да моли милосърдие от Бога чрез неговото застъпничество. След края на лятото настъпила необичайно студена есен. Но тя не само не могла да сломи мъжествения подвижник, а сама била победена от него. Цели четири дни от небето сякаш се изливали реки, някои планини били размити от водните потоци, селата били потопени, духали силни ветрове, които като че ли се борели помежду си. Вихрите и бурите били толкова силни, че се счупили дори железните куки, които крепели двата стълба на преподобния. А той търпеливо стоял на висотата на клатещия се стълб и сам се олюлявал под напора на вятъра като клонка. Учениците му отдолу го гледали със сълзи и се опасявали да не умре от студ или да не падне на земята заедно със стълба. Но надеждата на преподобния Даниил на Господа оставала непоколебима и той без страх продължавал да стои, утвърждавайки се на стълба като върху скала. И как би могъл да се бои от смъртта, когато земният живот за него бил окови и тъмница, а смъртта - освобождение, и той винаги повтарял Давидовите думи: “изведи от тъмница”, тоест от тялото, “душата ми”? Колкото по-лют бил студът, толкова по-горещи били молитвите му към Господа. И наистина праведникът викал и Господ го чул и както някога от кораба, така и сега от небето запретил на ветровете и изведнъж настъпила дивна тишина и ведрина. Когато след това царят посетил светеца, за да види дали дъждовете и ветровете не са му причинили някаква вреда, и съзрял счупените железни куки, той заповядал стълбовете да се укрепят колкото се може по-добре. После получил благословията на преподобния и се завърнал у дома. По пътя се случило следното: конят, който яздел, се изплашил от нещо, изправил се на задните си крака, паднал назад и хвърлил царя от седлото. Венецът от главата му паднал и се счупил, а бисерът и скъпоценните камъни се разсипали. Царски коняр бил някой си Иордан, арианин по вяра. Когато видял какво се случило, той се уплашил, че цялата отговорност ще падне върху него и ще понесе наказание. Затова се върнал назад при преподобния и със сълзи го молел да ходатайства пред царя за него. При това се отрекъл от арианската ерес и молел да бъде приет в православието. В знак на уважение към неговото благочестие преподобният написал на царя, че тъй като Иордан се отрича от арианското зловерие и се присъединява към християнското правоверие, той е достоен да бъде помилван. Царят отговорил на светеца: - Виновен за падането ми не е някой друг, а аз самият, защото имах дързостта да се кача на коня още пред очите ти, без да се отдалеча от светия ти стълб. Затова не се гневя на Иордан, а дори се радвам, че моето падане стана причина той да се изправи от душевното падение. Царят винаги се отнасял към светия с голямо уважение и не просто сам го почитал, но и пред другите го представял като носител на небесна сила. Така например един владетел на друго царство на име Губазий трябвало да дойде при Лъв, за да сключат примирие. Царят го довел при преподобния Даниил Стълпник, посочил го и казал: - Ето чудото в моето царство! Губазий, удивен от търпението на преподобния, се поклонил не само на него, но и на стълба му, и със сълзи казал: - Благодаря Ти, Небесни Царю, че ме сподоби да видя един небесен мъж и неговото жилище. Когато се завърнал в страната си, Губазий често споменавал преподобния пред приближените си и пращал до него писма, в които изпросвал светите му молитви за защита на своето царство. На преподобния се удивлявали всички - близки и далечни, свои и пришълци, гърци, римляни и другоплеменници. Те идвали при него като при Ангел Божий, а когато си тръгвали, го призовавали за помощ и получавали исканото по неговите свети молитви. Преподобният мъжествено претърпявал всички промени на времето, както свидетелства разказът за понесените дъждове и бури. Но за да не пропуснем нещо, достойно за паметта на светеца, ще припомним и следното. Веднъж се случила необичайно сурова зима, духали силни ветрове, много по-силни от тези, за които разказахме. Падал сняг и настанал страшен студ. Преподобният нямал над стълба си никакъв покрив, а вятърът отнесъл далеч в пустинята и кожения му наглавник. Така доброволният мъченик стоял цяла нощ, понасяйки суровата зима и лютия студ. През деня се извила такава силна виелица, че учениците му не могли дори да вдигнат очи към стълба, нито да му окажат някаква помощ. После настъпила още по-страшна нощ и така продължило няколко дни и нощи. Едва на третия ден бурята поутихнала. Чак тогава учениците успели да се качат при преподобния и го намерили едва дишащ, покрит с лед от глава до пети. Те го стоплили, като разтрили тялото му с топла вода. Като дошъл на себе си, той казал: - Защо се суетите около мен? Защо ме събудихте от сладкия сън? Току-що заспах с молитва на уста. Но ви благодаря, деца мои, че се грижите за мен като за свой баща. Христолюбивият цар научил за случилото се и дълго със сълзи и поклони молел светия да му позволи да направи поне някакъв покрив на стълба му. - Пощади - казвал той, - ако не самия себе си, то поне нас, за да не умреш преждевременно и да не ни оставиш сираци. Като видял искрената му молба, преподобният позволил да се устрои покрив над стълба. Но направил това не за свое облекчение, а заради усърдието на царя, който изпитвал към него такава любов и уважение, че водел тук всички посланици и велики князе - ту лично, ту чрез своите велможи. А те се удивлявали на великото мъжество, с което преподобният отец понасял студ и зной, и обикновено си тръгвали с чувство на духовно умиление и голяма духовна полза. След известно време Гензерик, вандалският крал, обявил война на гърците и тръгнал към Александрия с многобройна войска. Гръцкият император, смутен от нашествието на другоземците, дошъл със своя съвет при преподобния, желаейки да получи помощ чрез неговите свети молитви. Предузнал бъдещето, преподобният предсказал, че Гензерик не само няма да превземе Александрия, но ще потърпи неуспех във всички свои намерения и ще се завърне с поражение. Предсказаното наистина се сбъднало и в знак на благодарност благочестивият цар пожелал да устрои около стълба му килии за всички негови ученици. А светецът го помолил вместо това да издигне църква в името на преподобния Симеон Стълпник и да пренесе в нея от Антиохия светите му мощи. Царят построил в чест на преподобния Симеон църква на север от Данииловия стълб и странноприемница при нея, а после по желанието на преподобния, с подобаващи почести пренесъл в новия храм честните мощи на свети Симеон. Преподобният Даниил много се радвал и по случай пренасянето на мощите се обърнал към народа с поучение. Светият бил незлобив по нрав и се отнасял с любов към враговете си. Веднъж някакъв човек започнал да го хули, а когато хората се възмутили, той им показал печена риба и казал: - Ето какво яде вашият постник! После заедно с жена си и децата си той ял от тази риба и всички веднага се разболели. Преподобният ги изцелил с молитвата си, без да помни злото и без да въздава с обида за обидата. От благодарност за тази велика милост на светия отец те направили негово изображение от сребро, на което били нарисувани и те, паднали в нозете му, и подписали имената си. Тази икона поставили в църквата на свети Михаил, Архистратига на Небесните Сили. Преподобният Даниил имал и дара на толкова благодатно слово, че слушащите се умилявали от наставленията му, мнозина получавали голяма духовна полза и поправяли живота си. При царския двор имало един прочут воин на име Едран, по произход галатянин, който се отличавал със сила и воински доблести. Той отишъл при блажения Даниил, за да чуе душеполезните му поучения. Сърцето му се умилило, той веднага се отрекъл от света и заедно с двама свои приятели се присъединил към учениците на преподобния. Като научил за това, царят много съжалил за храбрия воин и пратил да го убедят да се върне в двореца. Но той пренебрегнал вниманието на царя: - “Каква полза за човека - казал той, - ако придобие цял свят, а себе си погуби, или повреди?” После приел пострижение от преподобния и станал негов подражател във въздържанието, като вкусвал храна, колкото да не умре от глад, спял много малко, и то прав или приседнал на едно окачено въже. Впоследствие заради добродетелния си живот той спечелил любовта на царя, който го навестявал, когато идвал при преподобния Даниил. Дълго живял така воинът и се преставил в мир. Подражател на житието на този подвижник, в монашеството наречен Тит, станал неговият слуга Антоний. След известно време Лъв омъжил дъщеря си Ариадна за Зенон Исавър, когото пратил с войска против варварите, нах лули в Тракия. Преди похода Зенон се отправил при преподобния Даниил Стълпник и светият му предсказал изхода от войната. Той му казал, че ще се завърне невредим и след смъртта на тъста си ще получи царския скиптър, но поради завистта на роднините си ще бъде лишен от власт, а после отново ще я получи. След време всичко това се сбъднало. След смъртта на Лъв Зенон заел престола и царувал три години, но против него въстанал Василис, братът на Верина, съпругата на покойния цар Лъв. Той свалил Зенон, завзел гръцкия престол и тъй като бил привърженик на ереста на Евтихий, повдигнал големи вълнения в Христовата Църква, като отхвърлил Халкидонския събор и разпространявал еретическото учение. Тогава Константинополският патриарх Акакий събрал православните епископи и макар да изпитвал страх, се отправил при царя, но не постигнал никакъв успех. Затова той пратил неколцина епископи при преподобния Даниил с молба да остави стълба и да дойде в столицата за помощ на Църквата. Преподобният не искал да оставя стълба си дори за кратко време. Обаче виждайки нуждата на Църквата и призован от Божествен глас свише, той отишъл в града при патриарха и епископите. Те го посрещнали и приели с неописуема радост. Царят научил за това, но не желаел да се среща с него. Той напуснал града и заминал за имението си край столицата, но преподобният го последвал и там. И тъй като нямал възможност да стигне до мястото сам, защото от дългото стоене нозе те му отекли и се покрили с рани, вярващите го понесли на ръце. По пътя те срещнали един прокажен. Щом видял преподобния, той с ридание започнал да го моли за изцеление. Светият го съжалил, помолил се и му заповядал да се окъпе в морето. Човекът изпълнил това и излязъл напълно чист и оздравял. Слухът за чудото се разпространил веднага и при преподобния започнали да се стичат много хора с болните си, които по молитвите му веднага получавали изцеление. Окръжен от толкова народ, събрал се заради неговите чудеса, той наближил царския дворец. Един воин погледнал през прозореца, видял светия, носен на ръце, засмял се и казал: - Ето новия антипат! Едва произнесъл това и бил застигнат от Божието наказание - паднал от прозореца и умрял. И тъй като царят се разпоредил да не допускат светеца при него, Даниил си тръгнал. Но веднага след това царят пратил да го върнат, защото се изплашил да не му се случи някакво нещастие заради непочитането на светеца. А той не послушал владетеля и предсказал гибелта му. - Онзи, който разгневява Небесния Цар - казал той, - умножава бедствията си и събира гняв за съдния ден. И тръгнал по пътя си. Пратениците се завърнали, предали на царя думите на преподобния и в този миг паднал един от стълбовете в двореца. Царят и присъстващите се изплашили много, защото неодушевеният предмет по Божията заповед засвидетелствал пророчеството на преподобния и така подсказал, че скоро властникът ще бъде свален от престола. По пътя си обратно към града Даниил изцелил двама бесновати юноши и дъщерята на една вдовица, с една своя дума отстранил змията, която случайно се увила около крака му, и тя не му причинила никаква вреда. В града към него пристъпила една почтена жена, на име Ираида, която била бездетна. Тя умила със сълзите си неговите нозе и го молела да я освободи от безплодието с молитвите си. Светият предсказал, че ще роди син и посочил дори името му: - Ти, жено - казал той, - ще родиш син и ще го наречеш Зенон. А царят започнал да търси повод да се помири с преподобния и да изпроси прошка, защото много се уплашил от падането на стълба в двореца. Отначало го умолявал неискрено чрез доверени хора, защото сърцето му не преставало да се стреми към беззаконията. После се явил при него лично, паднал на колене и го молел за прошка. Но като прозрял с духовните си очи злите му помисли, преподобният го изобличил и казал на присъстващите: - Това смирение и разкаяние е притворно, защото под овчите одежди се крие вълча жестокост. Но скоро ще видите над него правосъдния Божий гняв, защото всемогъщата десница на Всевишния отхвърля надменните от престола. След всички тези събития той се завърнал на стълба си, а след известно време Василиск наистина бил свален от престола. Зенон отново получил царския скиптър и като видял, че предсказанието се сбъднало, отишъл заедно с жена си да се поклони на светеца. Останалото време от живота си преподобният неотлъчно прекарал на стълба, като извършил много чудеса. Но поради смиреномъдрието си и за да избегне славата сред хората, той ги приписвал не на своята собствена добродетел, а на молитвите на преподобния Симеон. Затова изпращал всички, които идвали, при светите му мощи в църквата с неговото име. Един златар довел своя син, хром от рождение, който дори не можел да стъпи на краката си, а пълзял по земята като червей. Блаженият го изпратил в църквата на свети Симеон и заповядал да положат мощите върху краката на куцото момче. Щом направили това, то станало и само стигнало до Данииловия стълб, радостно прославяйки Бога. Друг човек, който се връщал от източните страни, попаднал в ръцете на разбойници. Те го пребили, счупили колената му, ограбили го и го оставили едва жив. Наблизо минавали пътници и като видели, че изнемогва от раните, го съжалили и пренесли в град Анкира. Епископът на града се погрижил за болния, събрал най-опитни лекари и го излекувал от раните. Въпреки това човекът не можел да ходи, защото краката му били силно повредени - макар че раните оздравели, нямал достатъчно сили да ходи. Тогава той започнал да моли епископа да го отнесе при преподобния Даниил. Качили го на една колесница и го докарали при стълба на лекаря безсребреник. Той изпратил хромия в църквата на преподобния Симеон, заповядал да го помажат с елея, взет от светите мощи, и с това веднага го изцелил: глезените и стъпалата му укрепнали, човекът сам се изправил на крака и проходил, възнасяйки благодарение на Бога и на Неговите свети угодници Симеон и Даниил. Един испански стотник имал такава голяма вяра в преподобния, че всеки път, когато някой от слугите, роднините или познатите му се разболявал, той пишел до него и го молел да изцели болния. Когато му донасяли отговора, той поставял писмото върху болния, който веднага получавал изцеление. Една просякиня, която имала 12-годишен син, ням по рождение, го донесла при стълба на преподобния, оставила го там и си отишла. Той заповядал на учениците си да го вземат да живее сред тях. А те мислели, че момчето мълчи, защото е научено от майка си да се преструва на нямо и така по-лесно да си намира препитание. Затова му причинявали немалко злини, като го плашели или биели, за да проговори. Понякога, докато спяло, го бодели с остри предмети или го удряли с тръни, та като се пробуди внезапно, да произнесе някоя дума. Но когато окончателно се убедили, че е нямо, съобщили за това на преподобния. Той заповядал да помажат езика на немия с елей и когато в неделя на светата литургия дяконът се приготвил да чете светото Евангелие, а присъстващите възпявали: “Слава Тебе, Господи!”, момчето също високо и отчетливо казало: “Слава Тебе, Господи!”, и оттогава започнало да говори добре. Достигнал дълбоки старини, преподобният се приближил към блажената си кончина. Той я предузнал и предсказал на учениците си, като им написал следното завещание: - Чеда и братя мои! За мен вие сте наистина чеда, защото съм ви родил духовно, и братя - защото наш общ отец е Бог. Сега отивам при нашия Отец. Но не ви оставям, възлюбени, сироти, плачещи за разлъката с мен, а ви поверявам на грижите на нашия Отец, Който заедно с вас създаде и мене. Затова Той, Който е сътворил всичко с разум и премъдрост, а после е преклонил небесата и слязъл на земята, претърпял смърт и възкръснал заради нас, нека бъде с вас и като премъдър охранител да ви пази от дявола. Като Господ Той ще ви пази в послушание на Неговата свята воля, а като ваш Отец ще ви призовава към Себе си с милосърдие и разтворени обятия всеки път, когато грешите и падате. Той е предал Себе си на смърт заради нас и нека ви събере във взаимно единодушие и да ви привлече при Своя Небесен Отец. Стремете се към смирение, бъдете послушни, обичайте странниците, постите, бденията, нищетата и особено пазете най-първата и най-главна заповед - заповедта на любовта, а също и всичко онова, което е присъщо на благочестивите хора. Пазете истинската вяра, странете от еретическите лъжеучения и в нищо не отпадайте от вашата майка - светата Църква. Ако изпълните всичко това, ще бъдете съвършени в добродетелите. Като написал това духовно завещание, преподобният заповядал на своите духовни чеда да го прочетат, а те плачели, приготвяйки се за раздяла с него. Три дни преди блажената кончина на преподобния някои от най-достойните му ученици се сподобили да видят как в полунощ при свети Даниил се явили всички свети угодници: пророците, апостолите и мъчениците. Те го приветствали и му заповядали да се причасти с Божествените Тайни. Когато настанал денят на кончината на преподобния, пристигнал и патриарх Евтимий, приемникът на Акакий, заедно с целия си клир. Богобоязнената жена Ираида, която по молитвите на светеца се освободила от безплодието, приготвила всичко необходимо за честното му погребение. По това време там имало и един бесноват човек, който застанал до стълба и казвал, че вижда ангели и много светии, които идат от небето и дори назовавал имената им. А нашият преподобен и богоносен отец Даниил, радвайки се за кончината си, предал честната си и свята душа в Божиите ръце на възраст 80 години и три месеца. Веднага след кончината му бесноватият се избавил от дяволското мъчение. Когато преподобният се преставил, на небето срещу стълба му се появили три звезди, наподобяващи кръст, които и денем, на слънчева светлина, сияели с неизречена сила и можели да се наблюдават, докато тялото на преподобния мъж не било погребано край стълбовете му. Заедно с него били положени и мощите на тримата свети вавилонски момци Анания, Азария и Мисаил, защото в предсмъртното си завещание преподобният желаел онези, които идват да се поклонят на гроба му, да въздават почести не на него, а на тримата свети юноши. Така смиреният приживе останал смирен и след смъртта, избягвайки човешката слава. Но Сам Бог прославил онзи, който славел Него, както сред хората на земята, така и на небето сред ангелите Си, защото и Сам е прославян от всяка твар во веки. Амин.", "date": "2018.12.11", "title": "Житие на преподобния наш отец Даниил Стълпник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390361-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "361 г. - Император Фравий Клавдий Юлиан влиза в Константинопол, поемайки по този начин властта в цялата Римска империя.     1792 г. - Френската революция: Революционният Конвент във Франция изправя на съд бившия вече крал Луи XVI по обвинение в държавна измяна.   1816 г. - Индиана става 19-ят щат на САЩ.   1866 г. - Започва първата трансатлантическа яхтена регата.     1868 г. - Васил Левски започва първата си организационна обиколка из България.   1881 г. - В Пловдив е създаден първият в страната професионален театър.   1886 г. - Състои се първият мач на английския футболен отбор Арсенал (тогава Диъл Скуеър), завършил с победа 6:0 над Истърн Уондърърс.   1901 г. - Италианският изобретател Гулиелмо Маркони изпраща първия трансатлантически радиосигнал, който е приет в Нюфаундленд.   1930 г. - Националната банка на САЩ обявява фалит и затваря всичките си клонове, в които имат сметки над 400 хиляди клиенти.   1931 г. - Създадена е Британската общност.   1936 г. - Кралят на Обединено кралство Великобритания и Северна Ирландия Едуард VIII абдикира след по-малко от година на престола като заявява, че не е в състояние да носи отговорностите на властта щом не може да ги сподели с жената, която обича.   1937 г. - Италия е изключена от Обществото на народите за нейната инвазия в Етиопия.   1941 г. - Втората световна война: Нацистка Германия и Италия обявяват война на САЩ.   1946 г. - Общото събрание на ООН учредява фонда УНИЦЕФ.   1948 г. - Нюфаундленд влиза в състава на Канада.   1958 г. - Горна Волта става автономна република в рамките на Френската общност.   1958 г. - Създадена е Република Дахомей, сега Бенин.   1967 г. - В Тулуза, Франция, е показан прототипа на свръхзвуковия пътнически самолет Конкорд.   1970 г. - Джон Ленън издава класическия албум Plastic Ono Band.   1972 г. - Аполо 17 на НАСА става последната пилотирана мисия, която каца на Луната.   1983 г. - За първи път в историята на римокатолическата църква римски папа (Йоан Павел II) посещава протестантска църква.   1994 г. - Първа чеченска война: Руският президент Борис Елцин изпраща военни части в Чечня.   2001 г. - Китайската народна република се присъединява към Световната търговска организация.   2004 г. - Френският алпинист Жан-Кристоф Лафел става първият покорител на хималайския връх Шиша Пангма (8 013 м) през зимния сезон.   2007 г. - Терористи самоубийци атакуват сградите на ООН и Върховния Съд на Алжир. При атентата загиват 41 (включително 17 миротворци на ООН), а ранените са над 170.  ", "date": "2018.12.11", "title": "11 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390362-%D0%B1%D0%B0%D0%BD%D0%B5%D0%B2%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%87%D1%83%D0%B4%D0%B5%D1%81%D0%B0%D1%82%D0%B0-%D0%BA%D1%8A%D0%B4%D0%B5%D1%82%D0%BE-%D0%B2%D1%81%D0%B8%D1%87%D0%BA%D0%BE-%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE", "text": "Да, семейство Баневи са невинни до доказване на обратното. Невинни в юридическия смисъл. Но пред обществения морал, пред добрия вкус и почтените нрави те вече носят тежка вина.            Егати държавата, щом аз съм ѝ олигарх! Така Николай Банев може за себе си да перифразира легендарното възклицание на един някогашен български вицепремиер. И сигурно ще бъде прав, защото всички ще се изненадаме, ако българското правосъдие наистина успее да докаже пране на пари и укриване на данъци - и евентуално вкара в затвора олигархичното семейство. Просто в България хора като Банев не влизат в затвора…   Eдно ужасно мило семейство     Апропо, укриване на данъци. Дори човек без никакви юридически познания начаса ще се замисли, когато изгледа уникалния телевизионен репортаж от така наречената „корпоративна резиденция\" на семейство Баневи. (Да уточня веднага: Репортажът е „уникален\" със своето скудоумие и безвкусица, не с друго.) Та в този репортаж Евгения Банева обяснява на телевизионната репортерка (нейна посестрима по вкус) как, видите ли, в тази резиденция нощували бизнес-партньорите на Банев - за да не се влачат по разни хотели. Ето как - хоп! - кичозната прогимназия на олигархичното семейство от частна къща изведнъж се превръща в бизнес-инвестиция, а данъкът върху нея се изпарява.     Навярно същото важи и за огромния британски автомобил, доколкото си спомням в златист цвят, от който съм виждал да слизат двамата Баневи. А сигурно и за много други техни инвестиционни обекти. Следствието и прокуратурата божем са достатъчно компетентни, за да си изготвят сами съответния списък. Александър Андреев Посланието Да, семейство Баневи са невинни до доказване на обратното. Невинни в юридическия смисъл. Но пред обществения морал, пред добрия вкус и почтените нрави те вече носят тежка вина. При това парвенющината им, която достига космически измерения, е сред техните най-безобидни прегрешения. Сравнително безобидно е и арогантното им разпищолване, както и цялата кънтяща на кухо сладникава история с любови, клетви и раздели, с патриархална щедрост, която обезщетява зарязани доскорошни роднини, с оперетни жестове, които напояват носните кърпички на наивната публика. Съвсем не е безобидно обаче морално разяждащото мълчаливо послание, че в тази страна всичко е позволено и възможно, стига да имаш подходящите „приятелчета\". Дали това послание и сега ще издържи на проверката, на която го подлага българското правосъдие? И какво беше възкликнал един някогашен вицепремиер за държавата България?  ", "date": "2018.12.11", "title": "Баневи в страната на чудесата. Където всичко е възможно."}
{"url": "http://www.classa.bg/%D1%81%D0%B2%D1%8F%D1%82/item/390356-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Съветът на ЕС съобщи, че добавя девет имена в списъка на подлежащите на ограничителни мерки заради действия, подкопаващи или застрашаващи териториалната цялост, суверенитета и независимостта на Украйна, съобщава БТА. Новите имена се добавят към списъка заради участие в изборите в т.нар. Донецка народна република и Луганска народна република.      Според ЕС т.нар. избори са незаконни и не ги признава. В изявление от 10 ноември ЕС осъди тези избори, тъй като са в нарушение на международното право, не са съобразени със споразуменията от Минск и нарушават суверенитета и законите на Украйна. Наказателните мерки се изразяват в забрана за пътуване до ЕС и запор на имущество в Общността. С днешното решение списъкът вече съдържа имената на 164 души и на 44 организации.", "date": "2018.12.11", "title": "Санкциите срещу Русия"}
{"url": "http://www.classa.bg/%D1%81%D0%B2%D1%8F%D1%82/item/390357-dow-%D0%B8%D0%B7%D1%82%D1%80%D0%B8-%D1%81%D0%BF%D0%B0%D0%B4-%D0%BE%D1%82-%D0%BD%D0%B0%D0%B4-500-%D0%BF%D1%83%D0%BD%D0%BA%D1%82%D0%B0", "text": "Американските пазари завършиха борсовата сесия в понеделник на зелена територия, след като успяха да изтрият значителните си спадове от по-рано през деня благодарение на възстановяването на технологичния сектор. Индексът на сините чипове  Dow Jones Industrial Average  успя да възстанови понижение от 507 пункта и завърши на зелена територия с ръст от 0,14% до ниво от 24 423,26 пункта. По-широкият измерител  S&P 500  отбеляза ръст от 0,18% до ниво от 2637,72 пункта, а технологичният показател  Nasdaq Composite  се повиши с 0,74% до 7020,52 пункта.     Книжата на  Facebook  поскъпнаха с  3,2%, а тези на  Amazon ,  Netflix  и  Alphabet  със съответно 0,73%, 1,7% и 0,63%.  Apple  на свой ред успя да изтрие понижение от над 2% и завърши сесията с ръст от близо 0,7%. Акциите на Apple първоначално поевтиняха, след като китайски съд издаде съдебна заповед в полза на Qualcomm срещу производителя на iPhone. От Qualcomm заявиха, че на практика решението забранява продажбата на почти всички модели iPhone в страната, докато според Apple това ще засегне само телефоните с по-стара операционна система. От компанията от Купертино вече подадоха молба за обжалване на решението. По време на днешната търговия най-ниската точка, която достигна S&P 500 беше под дъното на индекса от октомври.     Американските акции отбелязаха най-големите си спадове за деня, след като британският премиер  , че отлага гласуването в британския парламент на споразумението за Brexit, което първоначално трябваше да се проведе във вторник. Междувременно спредът между доходността на краткосрочните 2-годишни  американски облигации  и 10-годишните се сви още, изпращайки сигнал за задаване на икономическо забавяне.  Така наречената крива на доходността продължава да се изравнява на фона на прогнозите за по-бавен икономически растеж и по-слаба инфлация. След края на борсовата сесия доходността по  10-годишните държавни ценни книжа  нарасна до 2,852%, а по  30-годишните  намаля до 3,126%. Бурната сесия на Wall Street в понеделник последва една волатилна седмица за инвеститорите, в рамките на която Dow, S&P 500 и Nasdaq Composite отбелязаха най-лошото си седмично представяне от март насам, понижавайки се с по над 4%. Тревогите за продължаващото търговско напрежение между САЩ и Китай също повлия на настроенията на пазарите. В неделя китайските власти привикаха американския посланик в Пекин в знак на протест срещу ареста на главния финансов директор на Huawei Мън Уанджоу. На стоковите пазари цената на  петрола  спадна. Американският лек суров петрол  WTI  поевтиня с 3,4% до цена от 50,82 долара за барел. Фючърсите върху международния бенчмарк  Брент  пък отписаха 2,89%, достигайки стойност от 59,89 долара за барел. Златото  също поевтиня с 0,2% до цена от 1250 долара за тройунция. При валутите  доларовият индекс , който измерва силата на американските пари спрямо кошница от конкурентни валути, нарастна с 0,73% до 97,21 пункта.", "date": "2018.12.11", "title": "Dow изтри спад от над 500 пункта"}
{"url": "http://www.classa.bg/%D1%81%D0%B2%D1%8F%D1%82/item/390358-%D0%BE%D1%82%D1%87%D0%B0%D1%8F%D0%BD%D0%B8-%D0%BC%D0%B5%D1%80%D0%BA%D0%B8-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "По-рано държавният глава се срещна с делегати на протестиращите \"жълти жилетки\", но след нея не бяха обявени никакви конкретни стъпки за преооляване на кризата в страната         Френският президент Еманюел Макрон обеща увеличение на минималната заплата и данъчни отстъпки. В обръщение към нацията тази вечер той  осъди \"недопустимото насилие\" по време на протестите  и обеща да направи всичко възможно за възстановяване на спокойствието. По думите на Макрон, тези престъпления не са оправдани.  Държавният глава заяви, че  смята гнева за „справедлив“, но никой гняв не оправдава нападенията срещу полицейски служители, разрушаването на търговски обекти.      Той заяви, че иска да види Франция, „където може да се живее и работи достойно“.  Макрон  обеща увеличаване с около 100 евро на минималната месечна заплата във Франция от януари и заяви, че ще премахне увеличения данък за бедните и пенсионерите с ниски доходи.      Президенът обяви  \"социално и икономическо извънредно положение\", а това означава, че тези французи, които имат доходи от по-малко от €2000 месечно, ще им бъдат възстановявани данъците.  Няма да се облагат и парите за извънреден труд. Френският президент каза също, че  работещите французи ще получат премия в края на годината, която няма да се облага с данък.  „Всички работодатели ще могат да платят на служителите си премия, която няма да се облага с данък“, посочи той. Еманюел Макрон допълни, че гневът на протестиращите е бил „дълбок и в много случаи оправдан“. „ Признавам вината си в създалата се ситуация“,  допълни Макрон и допълни: „Може да съм създал усещането, че имам други приоритети. Знам, че някои от вас са се обидили от думите ми.  Знам, че съм наранил някои от вас”. Държавният глава отново потвърди желанието си да се бори с укриването на данъци, да сложи край на ненужните данъчни облекчения и да контролира по-добре публичните разходи. Президентът заяви, че големите компании ще бъдат призовани да подкрепят усилията. „Аз ще ги събера и ще вземем решения през следващата седмица“, каза Емануел Макрон. „Ще поискам правителството и парламентът да направят необходимото, за да можем да живеем по-добре благодарение на нашата работа от началото на следващата година.  Същевременно  френският президент даде да се разбере, че \"ще бъдат използвани всички средства\", за да се възстановят реда и спокойствието след съпроводените от насилие протести.  Той заяви, че няма да има толерантност към хората, стоящи зад насилието при протестите. Няма гняв, който да оправдава нападането на полицаи или плячкосването на магазини. Тези прояви заплашват високо ценената свобода във Франция, подчерта Макрон. По-рано днес Макрон свика среща със социалните партньори и отговорните политици. Той събра в Елисейския дворец 37 души, сред които премиера Едуар Филип и 12 членове на правителството, ръководителите на основните синдикати и работодателски организации, както и председателите на двете камари на парламента и на асоциациите на местната власт. \" В този труден момент, който преживява нацията\" президентът ще се консултира \"едновременно с политическите, местните, икономическите и социалните сили...с цел да чуе гласа им, предложенията им и със задачата да ги мобилизира за действие\" , уточниха от Елисейския дворец. Сред предложените от френския президент мерки са плащането от предприятията на годишен бонус на служителите, премахване на увеличението на вноските за задължително социално осигуряване на пенсионери, получаващи по-малко от две хиляди евро. След седмици на ожесточени протести във Франция президентът Еманюел Макрон беше принуден да преразгледа политиката и да вземе активна позиция за преодоляване на кризата, породена от недоволството на \"жълтите жилетки\".  Последното обръщение на Еманюел Макрон беше на 27 ноември - в 10-ия ден от протестите. Тогава той беше категоричен, че няма да промени политиката си за горивата и данъците върху тях. Седмица по-късно президентът отмени вдигането на акциза. По-рано Еманюел Макрон се срещна с делегати на „жълтите жилетки“, но след това не бяха обявени конкретни мерки за преодоляване на кризата в страната. Това предава TACC, като се позовава на репортаж от телевизионния канал BFM TV, съобщи Агенция \"Фокус\".   „Не бяха обявени никакви мерки. Само ни изслуша“, поясни председателят на Асоциацията на регионите на Франция и лидер на центристите Ерве Морен. Участниците в срещата също така подчертаха, че очакват решения, които – както се очаква, Макрон ще обяви в рамките на телевизионното си обръщение към нацията във вечерните часове на деня.  По данни на френската телевизия в срещата с Макрон са участвали между 30 и 40 делегати на „жълтите жилетки“, а от страна на управляващите са се присъединили членове на кабинета в Париж, сред които премиерът Едуар Филип и министърът на вътрешните работи Кристоф Кастанер.", "date": "2018.12.11", "title": "Отчаяни мерки на Макрон"}
{"url": "http://www.classa.bg/%D1%81%D0%B2%D1%8F%D1%82/item/390359-%D0%BF%D1%80%D0%B8%D0%BC%D0%BA%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D1%82%D1%80%D1%8A%D0%BC%D0%BF-%D1%81%D0%B5-%D0%B7%D0%B0%D1%82%D1%8F%D0%B3%D0%B0", "text": "Презрението и възмущението, макар и заслужени, няма да сложат край на президентството на Доналд Тръмп. Това, от което има нужда, е задействане на закона. И то може би вече наближава. Това, че президентът Тръмп е почти пословичен лъжец, човек, който е безразличен към света, освен ако може да задоволи своите груби непосредствени желания, стана очевидно, откакто той се появи за първи път в обществения живот като търгаш с недвижими имоти в Ню Йорк.      До някаква степен това бяха качествата, или недостатъците, които му спечелиха президентския пост. Те го свързаха с милиони гневни и объркани американци в ролята му на звезда от телевизионно риалити. Те го направиха и полезен инструмент за по-интелигентни играчи със стратегическо мислене, от Владимир Путин до братята Кох, които последователно го използваха, за да придвижва собствения им дневен ред и да отслаби американската държава у дома и в чужбина. Един от големите въпроси, произтичащи от неговия успех, винаги е бил дали той ще плати за лъжите си или само САЩ – и останалата част от света – са онези, които ще трябва да го направят. Очертанията на отговор станаха доста по-ясни миналата седмица с напредъка на разследването на специалния прокурор Робърт Мълър на руската намеса в президентските избори през 2016 г. и успоредното разследване на прокурори от щата Ню Йорк. Те разследват поведението на личния адвокат на Тръмп Майкъл Коен – човекът, казал веднъж, че „би поел куршум“ вместо Тръмп, който му плащаше по 500 000 долара годишно за тази преданост. С приключването на работата на прокурорите Коен откри, че в края на краищата е предан най-вече на семейството си. Въпреки това прозрение го чакат повече 4 години затвор по многобройни обвинения за неплащане на данъци, банкови измами и за ролята му до координира по време на кампанията на Тръмп две значителни плащания на жени, които твърдят, че са имали интимни връзки с президента. Той излъга и пред Конгреса, както сега признава, за преговорите, които Тръмп е водил по време на кампанията си да отвори Тръмп тауър в Москва. Първият ръководител на кампанията на Тръмп Пол Манафорт вече е в затвора и го очакват до 10 години там. Сега той е обвинен от Мълър в лъжа, дори след като сключи съдебно споразумение по-рано тази есен, за престъпления, свързани главно със състоянието, което е натрупал като получател на възнаграждения за лобизъм от украински олигарси. Друга новина е, че президентът е уволнил началника на своята канцелария Джон Кели, който ще напусне в края на месеца. Това не може да е заради липса на идеологическо усърдие: генерал Кели беше открит защитник на политиката за разделяне на деца от родителите им на мексиканската граница. Външният свят обаче гледаше на него като на ограничаващо влияние на зрял човек и това никога не е било свързвано с успехите в двора на президента. Човек, за когото се предполага, че е трябвало да съзрее по-рано, Рекс Тилърсън за пръв път говори открито тази седмица, откакто беше уволнен като държавен секретар. „Толкова често трябваше да му казвам, г-н президент, разбирам както искате да направите, но не може да го направите по този начин. Това нарушава закона“. Тръмп отговори като нарече Тилърсън, бившия президент на „Ексън Мобил“, „тъп като пън“ и „дяволски мързелив“. Най-новото му дипломатическо назначение е Хедър Науърт, бивша водеща на новините по телевизия Фокс нюз, за посланик в ООН. Тя може и да знае повече от него за външните работи. Всички тези аспекти на характера му са на показ от години. Няма по-изобличаващи доказателства за невежеството и непочтеността на президента или за постоянната му вяра в глупостта на аудиторията му от неговите речи и текстове в Туитър. Сега недостатъците на неговия характер и интелект започват да вредят дори на собствените му привърженици по начини, които не може да бъдат обяснени лесно. Неговият капризен и импулсивен стремеж към търговска война с Китай дестабилизира фондовите пазари по целия свят. Колко дълго партията му ще продължи да го защитава? Назначените от републиканците съдии са мнозинство във Върховния съд. Двадесет републикански сенатори ще трябва да гласуват срещу него в Сената за импийчмънт, за да бъде успешна една такава инициатива. Най-смразяващото измерение на ситуацията, в която се намира президентът, е, че неговото оцеляване може, според последните анализи, да зависи повече от политиката, отколкото от законите, които той някога се закле като президент да спазва. БТА", "date": "2018.12.11", "title": "Примката около Тръмп се затяга"}
{"url": "http://www.classa.bg/%D1%81%D0%B2%D1%8F%D1%82/item/390350-%D0%BC%D0%B5%D1%80%D0%BA%D0%B5%D0%BB-%D0%BE%D1%81%D1%82%D0%B0%D0%B2%D0%B0,-%D0%BD%D0%BE-%D1%85%D0%B4%D1%81-%D0%B8%D0%BC%D0%B0-%D1%81%D0%BF%D0%B5%D1%88%D0%BD%D0%B0-%D0%BD%D1%83%D0%B6%D0%B4%D0%B0-%D0%B4%D0%B0-%D1%81%D0%B5-%D1%81%D1%8A%D0%B1%D1%83%D0%B4%D0%B8", "text": "Изборът на нов председател на германска партия обикновено генерира скромно внимание зад граница (ако изобщо направи впечатление на някого). Не и този път. В последните седмици големи медии като \"Ню Йорк Таймс\" отразяваха по-подробно конференцията на Християндемократическия съюз, отколкото погребението на бившия американски президент Джордж Буш-старши. Светът гледа към Германия. Телевизиите по цял свят превключиха в режим \"Извънредни новини\", когато стана ясно кой е новият лидер на ХДС. А причината за това се необикновено внимание си има име: Ангела Меркел. За мнозина германският канцлер е най-важната политическа фигура в света - и то в свят, в който властва мачизмът на президентите на Русия, САЩ и Турция Владимир Путин, Доналд Тръмп и Реджеп Тайип Ердоан. Меркел беше възприемана от много хора като глас на разума, последният бастион на баланса във времена на дълбоко разделение, белязни от опасното надигане на национализма. Вътре в собствената й родина обаче блясъкът на Меркел избледня. Партията й търпеше загуба след загуба на регионалните избори, критичните гласове в ХДС ставаха все по-шумни. Меркел нямаше друг избор, освен да освободи партийното председателство.     Веднага щом новината за решението й дойде в края на октомври, започна битката за наследниците й. Мандатът й като канцлер приключва едва след 2,5 години, но още отсега беше ясно, че Ангела Меркел няма да може да продължи да управлява, ако ХДС избере на нейно място един от най-отявлените й опоненти. Отложено отмъщение? Почти Мъжът, когото Меркел отблъсна от политиката преди 8 години - Фридрих Мерц - изгуби шанса си за реванш само с 35 гласа от общо 1001 делегати на ХДС. Дългогодишен критик на Меркел, Мерц се надяваше на възмездие в \"12 без 5\", с подкрепата на всички онези хора, които Меркел пренебрегваше, изолираше или унищожаваше политически през годините на власт.     След дългия напрегнат ден, който започна с емоционалната реч на Ангела Меркел, победата му се размина с малко. Победителят бе Анегрет Крамп-Каренбауер. В крайна сметка, избирайки фаворитката на Ангела Меркел, партийната конференция гласува и вот на доверие на канцлера, за да довърши последния си мандат начело на федералното правителство - разбира се, ако по-малкият коалиционен партньор Социалдемократическата партия не дезертира от управлението. Без паника Външната политика на Германия ще остане предсказуема и надеждна, а най-силната икономика в Европа ще запази стабилността си. Най-важните политики на правителството едва ли ще се променят. Във вътрешен план, би било интересно да се види дали Крамп-Каренбауер ще успее да оздрави духа на партията, като обедини отделните фракции и даде нужния стимул не само на ХДС, но на цяла Германия. Подобно разтърсване е жизненоважно за страната, за да не се поддаде на умората след 16-те години на Меркел начело на правителството при следващите избори. В центъра на проблема стои въпросът дали Крамп-Каренбауер ще успее да излезе от сянката на своя ментор и предшественик. Дали ще се научи как да отстоява собствената си позиция, докато компенсира за липсата на международен политически опит? Това са само част от необходимите качества, за да стане убедителен кандидат за канцлер. Всичко това са въпроси на бъдещето. Засега ХДС има не една, а две жени начело.", "date": "2018.12.11", "title": "Меркел остава, но ХДС има спешна нужда да се събуди"}
{"url": "http://www.classa.bg/%D1%81%D0%B2%D1%8F%D1%82/item/390351-e%D1%81-%D1%80%D0%B0%D0%B7%D1%80%D0%B5%D1%88%D0%B8-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%B5%D0%B4%D0%BD%D0%BE%D1%81%D1%82%D1%80%D0%B0%D0%BD%D0%BD%D0%BE-%D0%BE%D1%82-%E2%80%9C%D0%B1%D1%80%D0%B5%D0%BA%D0%B7%D0%B8%D1%82%E2%80%9D", "text": "Съдът на ЕС потвърди: Великобритания може едностранно да отмени Брекзит Ще има ли нов референдум и какво ще се случи, ако британският парламент отхвърли споразумението утре?     Великобритания може едностранно да се откаже от Брекзит, реши Европейският съд ден преди британският парламент да гласува споразумението за излизане от ЕС. Генералният адвокат на съда също представи миналата седмица мнение по въпроса, според което Великобритания може да спре процеса на Брекзит, без да търси одобрението на останалите държави-членки на ЕС. Съдиите обикновено се вслушват в подобни мнения.     Британското правителство намира въпросите пред съда за нерелевантни; Мей непрекъснато повтаря, че втори референдум няма да има. Шотландският върховен съд обаче отправи запитването си към Люксембург и разглеждането му бе ускорено заради особените обстоятелства. След продължили пет дена дебати утре британският парламент ще реши дали да одобри сделката на Мей. В случай че споразумението бъде отхвърлено, законът предвижда правителството в срок от 21 дни, т.е. до 1 януари, да представи пред парламента план как смята да действа по-нататък с процедурата по напускане на ЕС. Миналата седмица британските депутати приеха поправка, даваща им възможност да внесат промени в текста, който ще бъде предложен на парламента от правителството. Високопоставени дипломати в ЕС се надяват гласуването във вторник да се окаже с малка разлика, която да позволи на Мей да върне споразумението за втори вот. Тогава те могат да се опитат да й помогнат с “козметични” промени в необвързващата политическа декларация, която съпътства основното споразумение. Но дори и в този случай юридически обвързващият документ, който е в сърцевината на дебатите във Великобритания, няма да подлежи на предоговаряне. А ако вотът с “не” в парламента е с голямо мнозинство, Мей ще се окаже оставена да се справя сама, пишат от dnevnik.bg. Шансовете правителството да спечели гласуването изглеждат малки. Според в. “Таймс” висши министри са призовали Мей да отложи вота поради опасения, че тя е застрашена от толкова голямо поражение, че може да се стигне до падане на правителството й.   Новини Лондон", "date": "2018.12.11", "title": "EС разреши на Великобритания да се откаже едностранно от “Брекзит”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390352-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D1%81%D0%B2%D1%8F%D1%82-2018", "text": "Ванеса Понсе де Леон е новата Мис Свят 2018, съобщава АФП. 26-годишната Мис Мексико беше коронясана на бляскава церемония на тропическия китайски остров Хайнан. \r\n Ванеса е модел, работи като доброволец в организация, подпомагаща мигранти, има диплома по Международен бизнес и е в борда на директорите на рехабилитационен център за момичета, претърпели насилие. \r\n   \r\n   Тя получи короната от миналогодишната победителка Мануши Чхилар от Индия в крайбрежния град Саня, където се проведе 68-та церемония на престижния конкурс за красота. \r\n Първа подгласничка стана Мис Тайланд – 20-годишната студентка по Бизнес администрация. Николене Пичапа Лимснукан, Мис Беларус – Мария Василиевич, Мис Ямайка – Кадиджа Робинсон и Мис Уганда – Куин Абенакио се наредиха в първата петица. \r\n Финалът на конкурса Мис Свят се провежда за осми път в китайския град Саня, който бе домакин за пръв път през 2003 година.  Канал 3 \r\n    ", "date": "2018.12.11", "title": "Новата Мис Свят 2018"}
{"url": "http://www.classa.bg/%D1%81%D0%B2%D1%8F%D1%82/item/390353-%D1%82%D1%83%D1%80%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8-%D1%82%D1%8A%D1%80%D1%81%D1%8F%D1%82-%D0%B2%D1%80%D0%B0%D0%B3%D0%BE%D0%B2%D0%B5-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Турското разузнаване все по-активно се опитва да инфилтрира свои шпиони в различни германски служби. Целта им е да събират сведения за опозиционери и противници на Ердоган, които Анкара смята за изменници.           Германската прокуратура води четири разследвания за предполагаема шпионска дейност на турското разузнаване (MIT) на германска земя. По искане на парламентарната фракция на СвДп правителството на Германия е предоставило документ от 13 страници, за който съобщава вестник „Ди Велт\".     От съдържанието на въпросния документ ставало ясно, че Турските тайни служби значително са разширили обхвата на нелегалните си операции в Германия. „През последните десет години германската прокуратура е провела 23 разследвания, като 17 от тях са свързани само с периода 2017/2018 година“, се казва в отговора на федералното правителство.     Германската конституция забранява на чуждите тайни служби всякакви „самостоятелни действия\" на територията на страната. От отговора на германското правителство обаче става ясно, че Турция твърде малко се съобразява с този факт. Опозиционните политици са на мушката на  MIT „Основната активност на MIT е насочена към шпиониране на опозиционни дейци\", се казва в документа, цитиран от вестник „Ди Велт\". През последните десет години вниманието на турските тайни служби е било насочено главно към забранената Кюрдска работническа партия (ПКК) и други опозиционни групировки. „След опита за преврат през лятото на 2016 година MIT започна интензивно да следи движението на проповедника Фетхуллах Гюлен“, се казва в отговора на германското правителство. Става ясно, че MIT се опитва да инфилтрира свои сътрудници и в стратегически германски институции. По време на рутинна проверка през миналата година било установено, че много от кандидатите за работа в германското вътрешно разузнаване, във военното контраразузнаване, Федералната криминална служба и други подобни институции са лица, свързани с турските тайни служби. Според депутата от СвДП Щефан Томе, този факт „онагледява бездействието на германското правителство по отношение на инфилтрирането на турски агенти в германски институции“. Той изразява и недоволството си от това, че през последните десет години Германия не е екстрадирала нито един агент на МIT. „Това създава впечатлението, че германското правителство не се вглежда достатъчно внимателно в дейността на МIT на германска земя, или че съзнателно щади турските агенти“, казва депутатът, цитиран от вестник „Ди Велт\". 1345 турски граждани са поискали убежище в Германия Нарастващият брой сигнали срещу MIT показва, че турските тайни служби разширяват обхвата на операциите си в Германия. Федералното правителство назовава и вероятната причина за това: след неуспешния опит за преврат се е увеличил броят на турските граждани, които преди са заемали „стратегически“ постове в родината си, а междувременно са подали молби за убежище в Германия. Анкара гледа на подобни „дезертьори\" като на държавни изменници. От ноември 2016 до ноември 2018 година общо 1345 турски граждани, които са притежавали дипломатически или служебни паспорти, са подали молби за убежище в Германия. Предполага се, че броят на тези хора е доста по-голям, тъй като попълването на данни за притежаван дипломатически паспорт е доброволно. Във въпросната статистика не са обхванати и представителите на турските въоръжени сили, които са поискали убежище в Германия.    ", "date": "2018.12.11", "title": "Турски шпиони търсят врагове на Ердоган в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390354-%D0%BD%D0%B5-%D0%B5-%D1%82%D1%80%D1%83%D0%B4%D0%BD%D0%BE-%D0%B4%D0%B0-%D0%B2%D0%B7%D0%B5%D0%BC%D0%B5%D1%88-%D0%B7%D0%B0-%D0%BC%D0%B5%D0%B7%D0%B5-%D1%81%D0%B5%D0%BC%D0%BF%D0%BB%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Най-гадно е не да те мразят, а да ти се смеят – социалните медии направиха този смях доста по-лесен. А и политиката стана място за хора, които нямат други реализации. Такива хора са идеална мишена за насмешки.         Иронията като че ли е новата среда на политиката. Сарказмът е новото свръхефективно политическо оръжие. Ако искате да надделеете над опоненти, все по-успешно можете да ги поразите с насмешка, особено ако я пръснете с вентилатора на социалните мрежи. Резултатите може да закъснеят, но със сигурност ще дойдат. Гротеската май вече е по-ефективна от директното противопоставяне, от политическите аргументи и дори от разследвания, разкрития и компромати. Хаштагът #HUBAVOE, който се шегува с прословутите ремонти в София и кмета Фандъкова, днес е нещо като онзи призив \"Долу!\", който помним от 90-те.     Смешното заема все по-централно място в политиката и политическите технологии. Вълната от находчиви (и май заслужени) подигравки, колажи и каламбури в социалните медии за ремонтите в София видимо улесниха оставката на столичен заместник-кмет и явно трасират пътя на кампанията за местните избори. Вълната от хумор във Фейсбук само за седмици удари по репутацията на \"Шоуто на Слави“ като протестна платформа – имидж, който то бе градило с години. Един нелеп танц на Тереза Мей като че ли олицетвори по най-хубав начин кашата около Брекзит. Толкова хубаво я олицетвори, че се наложи Мей после да замазва със самоироничен нов танц. Казват, че един неуместен опит за самоирония може би е струвал на БСП победата в изборите преди година и половина – нали помните думите на Крум Зарков? Шегите в политиката стават новият политически убиец (или самоубиец). Гротеската и дори обидата бе изведена в ранг на личен стил от президента Доналд Тръмп. Тези дни той нарече бившия си държавен секретар „тъп като пън\". А в разгара на скорошното наддаване чий ядрен бутон е по-голям Тръмп откровено се гавреше с Ким Чен Ун, наричайки го по най-различни подигравателни начини - дори в напрегнатите часове преди възможен конфликт. Един от най-тежките атентати в последните десетилетия – този в редакцията на „Шарли Ебдо“ в Париж – стана заради карикатури. А една от най-важните случки за годината у нас – репликите на Валери Симеонов – беше популяризирана от... предаване за телевизионни гафове. Все по-лесно е да те хванат в крачка Навлизането на смеха като политически похват, разбира се, не е новост. Но като че ли сега го има доста повече – заради социалните мрежи и всеобхватната комуникация. И ще трябва да свикваме. Защото социалните медии размиха разликата между лично и политическо. И така гафовете стават далеч по-лесно. Колкото и да се мъчиш да скриеш личния си живот, когато си политик, все по-лесно могат да те хванат в крачка – камерите са навсякъде, споделянето е мигновено. Както и когато сам се опитваш да разкажеш ежедневието си, за да кокетничиш с „масовия“ човек, когато си правиш неловък ПР, снимайки се до магнолии по анцуг. И грешките са на една ръка разстояние. И когато стъпиш накриво, почва всепобеждаващата, нетърпяща възражения гавра, която е неуловима и необорима, защото е по-витална (и вирална) дори и от вярната, но пък скучна, истина. И защото няма видим автор, комуто да отговориш. Прав, крив, отнасяш го. Насмешката расте в социалните медии като рак. Понякога сарказмът във Фейсбук е с такова настървение, сякаш осмиващите имат много да си връщат на някой батко, дето ги е тормозил в училище. Социалните медии буквално не прощават. Дебел си? Значи крадеш, иди обяснявай. Обясняваш се, нещо се мъчиш да противоречиш? Колкото повече мърдаш, толкова повече затъваш в гаврата. Пробваш да контрираш с автоирония? Спорно. Нещо подобно май му се случи на Борисов с прословутия му опит за снимка с Тръмп. Най-гадно е не да те мразят, а именно да ти се смеят. А социалните медии направиха смеенето доста по-лесно. Освен това, направиха всеки специалист, почти по всичко. За запрашения въздух, за плочките и колчетата, за каквото се сетите. И хората далеч не са виновни. Политиците трябва да се нагодят, това ще е новото нормално. Противоотровата на иронията често може да е самоиронията. През годините БСП я ползваше най-много – помните моторджийското ходене на Сергей Станишев до Бузлуджа, клипчетата с летяща бузлуджанска чиния и какво ли не. Това е защото БСП трябваше системно да си посипва главата с пепел, заради историческата вина, а и заради несекващия опит на партията да изглежда по-млада и по-свежа. Имаше периоди, в които гротесковите похвати бяха при протестни и популистки движения – именно на тях този похват им приличаше най-много. Помните иронията на „Гергьовден“ – беше класика. А ранния Жорж? И накрая дойде Борисов с легендата за онова „аз съм прост и вие сте прости и затова се разбираме“ (без значение дали наистина го е казал, или не), за да узакони окончателно нов стил на публично говорене – без стил. Тържеството на неформалното, на шегите и закачките в политиката, е най-яркото доказателство, че политическата сцена у нас отдавна е престанала да бъде игра с големи залози – за добро или зло. Няма я поляризацията от деветдесетте, тогава като че ли не се смеехме толкова, а крещяхме. Състезаваха се визии и разкази, които наелектризираха. А сега става дума за детайли. За плочки. Днес май вече не отличаваме политика от сатира По-важната промяна обаче е друга: политиката у нас в много случаи напоследък взе да става място за хора, които не могат да намерят особено много други реализации. А такива хора са и идеална мишена за бъзик. Имат и жилавия навик да се взимат много на сериозно. И това ги прави двойно по-добра мишена. А иронията иска находчивост, въображение. И няма нищо по-лесно от това интелигенти хора да вземат за мезе семпли политици. Политическа сатира винаги е имало. Само допреди шейсетина години заради нея у нас май можеше да си загубиш живота, а после – свободата или перспективите. След това сатирата се просмукваше все по-често по екрани и по страници, а и беше цял апокрифен фолклор, паралелен прочит на политиката. После, с общата политизация, като че ли загубихме чувството си за хумор. А днес май вече не можем да отличим политика от сатира. И по-лошото: май така е навсякъде около нас в Западния свят. Лековатите епохи родиха слаби политици, които лесно стават за смях. И нямат съпротивителните сили да се изправят срещу онези, които не се шегуват или пък са готови да убиват, ако се шегуваш с тях.    ", "date": "2018.12.11", "title": "Не е трудно да вземеш за мезе семпли политици"}
{"url": "http://www.classa.bg/%D1%81%D0%B2%D1%8F%D1%82/item/390355-%D0%BD%D0%B0%D0%B9-%D0%B6%D0%B5%D1%81%D1%82%D0%BE%D0%BA%D0%B8%D1%8F%D1%82-%D1%81%D0%B5%D1%80%D0%B8%D0%B5%D0%BD-%D1%83%D0%B1%D0%B8%D0%B5%D1%86-%D0%B2-%D1%80%D1%83%D1%81%D0%B8%D1%8F", "text": "Бивш руски полицай, който вече беше осъден на доживотен затвор за убийството на 22 жени, днес беше признат за виновен за още 56 убийства, с което общият брой на жертвите става 78, предаде “Франс прес”, като се позова на прокуратурата. Областният съд в сибирския град Иркутск призна Михаил Попков, известен като Ангарския маниак, за виновен в убийството на 56 жени между 1992 и 2007 г. Той бе признат за виновен и за изнасилването на 10 от жертвите си. Попков е имал “патологична нужда да убива хора”, се отбелязва в съобщението на прокуратурата.   Попков убивал жертвите си, след като ги канел на нощна разходка, понякога в полицейска кола и в извънработно време, близо до град Ангарск. Като служител на реда той участвал в разследването на някои от собствените си престъпления, за да отклони подозрения от себе си, казаха негови колеги.     Попков бил арестуван през 2012 г. във Владивосток, идентифициран след широкомащабно разследване сред 30 хил. души и ДНК анализ на местни жители. Тъй като на няколко местопрестъпления са открити следи от гуми на автомобил “Нива”, били сравнявани следите от гумите на колите на проверяваните, с тези на местопрестъпленията. Накрая разследващите попаднали на следите на Попков, който през 1998 г. се уволнил от полицията (тогава милицията), посочва ТАСС. При разследването на второто дело са открити телата на 12 жени, но самоличността на 14 от жертвите му досега не е установена.     С общо 78 убийства, 53-годишният Попков счупи “рекорда” на най-известните в Русия други двама серийни убийци. От другите руски серийни убийци Андрей Чикатило беше екзекутиран през 1994 г. за убийството на 53-ма възрастни и деца по съветско време. През 2007 г. друг сериен убиец – Александър Пичушкин, беше осъден на доживотен затвор за убийството на 48 души в Москва. Попков ще излежава присъдите си в колония със строг режим. Той е лишен от званието младши лейтенант от милицията. Прокурорът Александър Шкинев съобщи, че Попков смята да обжалва присъдата си. Осъденият е недоволен от съдебното решение да бъде лишен от звание, защото това го лишава и от пенсия. Като бивш служител на правоохранителните органи, Попков получавал около 24 хил. рубли (620 лв.) пенсия. Тъй като след първата му присъда започва второ разследване, бившият полицай не е бил изпратен да я излежава, а останал в предварителния арест. Той наричал себе си “чистач” и твърдял, че е убивал само жени, които водели разпуснат живот, съобщи “Интерфакс”. Това обаче не отговаря на истината, защото Попков качвал в колата си млади жени, които се връщали късно от работа. Той извършил поне три от убийствата по време на дежурство.   ", "date": "2018.12.11", "title": "Най-жестокият сериен убиец в Русия"}
{"url": "http://www.classa.bg/%D1%81%D0%B2%D1%8F%D1%82/item/390349-%D0%B8%D0%BD%D0%B4%D0%B8%D1%8F-%D0%B8-%D1%8F%D0%BF%D0%BE%D0%BD%D0%B8%D1%8F-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0", "text": "Дали съюзите вече се приемат по-сериозно на Изток - в Индо-Тихоокеанския регион - отколкото в трансатлантическия Западен свят? Докато Доналд Тръмп е зает да пише традиционните си гневни туитове срещу Франция и нейния президент, премиерите на Индия и Япония – Нарендра Моди и Шинзо Абе, показват колко близки са станали техните двустранни отношения.       Във време, в което Западът е разделен по почти всички важни въпроси, индийците и японците възнамеряват да създадат \"единен демократичен фронт\", с който да противодействат на нарастващите имперски амбиции на Китай. Не толкова отдавна азиатците бяха тези, които завиждаха на силата на атлантическия алианс. В техните очи в концепцията на Запада имаше реалност, която азиатският свят просто не притежаваше. Не беше ли дори самата дума \"азиатски\" изобретение на Запада? Те се чудеха - особено японците - на процеса на помирение между европейците, особено между Франция и Германия. И не спираха да питат как европейските страни са постигнали това. Азиатците искаха да знаят рецептите на Европа и да се вдъхновяват от тях, след което евентуално да пренесат на свой азиатски терен процеса на помирение и “географията на ценности”, оформила основите на Европейския съюз и атлантическия алианс. По време на Студената война, Западът съществуваше още повече заради ясната и непосредствена заплаха от Съветския съюз. Сега обаче съществуването на руската заплаха и средствата за справяне с нея повече разделят западните държави, отколкото ги сближават. За британците това е с абсолютен приоритет; за французите застава едва след заплахата от тероризма; за италианците изобщо не съществува. За САЩ китайската заплаха в момента очевидно надделява над руската такава. Същите разлики могат да бъдат открити в Източна Европа. Полша отдава толкова голям приоритет на заплахата от Москва, че поиска от САЩ да разположи своя военна база на нейна територия. И това искане се случи без предварителни консултации с Европейския съюз. Унгария, неслучайно, по този въпрос има позиции, сходни с тези на Италия - има видим проруски компонент в популистките движения на Орбан и Савини. Объркване и разделение на Запад, простота и яснота в Далечния Изток? Това описание вероятно е преувеличено, но отразява тенденция, дори и тя да не е съвсем реалност. Понастоящем Индия и Япония акцентират върху съществуването на общи сигурност, просперитет и бъдеще между двете държави. Ключът към следвоенното френско-германско помирение е било съществуването на форма на баланс между двете държави. Болезненият въпрос и за двете е била съветската заплаха. САЩ, мотивирани по това време от щедрост, са породили това сближаване. През 1953 г. Джон Фостър Дълес, тогава държавен секретар по време на управлението на президента Айзенхауер, заплашва Париж със \"болезнено преразглеждане\" на американските ангажименти по отношение на европейската сигурност, ако тя не постигне напредък в Европейската отбранителна общност (ЕОО), която в крайна сметка така и не се реализира. Французите по това време предпочитат германска армия в НАТО пред германски войници в европейска армия. Във връзките между Япония и Индия има основни отличия от тези между Франция и Германия. Няма обща култура, няма обща религия, нито общи драми между двете, както е в случая с Франция и Германия. Традиционно Япония - както можете да видите от романите на писателя Юкио Мишима - е гледала с пренебрежение на т.нар. \"влажна Азия\". Има обаче фундаментална обща черта между двете страни, отвъд възприятието за китайската заплаха: има го усещането за баланс между тях. Япония, третата по големина икономика в света, е либерална демокрация в класическия смисъл на думата, и е със застаряващо население. Индия е демографски гигант на ръба на това да надмине Китай като численост на населението. Също така тя е и “нелиберална демокрация”, която - предвид високите нива на корупция - не  е много по-наясно с концепцията за върховенство на закона в сравнение с Китай. И двете държави са водени напред от силен национализъм, макар че в случая с Индия той е от религиозно естество. Това, което обединява Япония и Индия преди всичко, е общият страх от Китай.  В противодействието си на него, те могат да разчитат на подкрепата и на други демокрации в региона - като Австралия и Индонезия. И преди всичко - обратно на това, което се случва в Европа - Америка сериозно се ангажира с Азия. Доналд Тръмп, независимо от това, което казва или прави, приема китайската заплаха сериозно. Що се отнася до Азия, той изглежда приема факта, че все пак са му нужни съюзници. Изразът \"Америка преди всичко\" важи навсякъде, но \"Америка сама\" е по-осезаем срещу западните държави, отколкото срещу азиатските. Правилно или грешно, изглежда, че сякаш Вашингтон не приема напълно сериозно руската заплаха, а с това не възприема сериозно и Европа. Същевременно може да се стигне и до обратния извод и да се твърди, че оскърбителните коментари от Доналд Тръмп за \"европейската армия\" са доказателство, че за първи път Америка приема сериозно желанието на страните от Стария континент да се отбраняват сами и вече не ни счита за идващи от \"Венера\" вместо от \"Марс\", както беше заявил американският историк и политически коментатор Робърт Каган преди 15 години. Реалността е, че по този въпрос позицията на Америка е тотално противоречива. Тя категорично заявява, че \"Европа трябва да плаща за отбраната си\", точно както някога преди Втората световна война се е казвало, че \"Германия ще плати\". Но, от друга страна, Вашингтон всъщност не иска Европа да става опорен стълб на сигурността паралелно или дори вътре в НАТО.  Щатите не възприемат Европа като равна, реално или потенциално, за разлика от начина, по който новите азиатски съюзници – Япония и Индия, се възприемат едни други. Уважението и балансът са ключът към успеха на всеки съюз. И нека не забравяме и усещането за обща заплаха.", "date": "2018.12.11", "title": "Индия и Япония - обединени срещу \"китайската заплаха\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390344-%D0%B2-%D0%BA%D0%B0%D0%BA%D1%8A%D0%B2-%D0%BB%D1%83%D0%BA%D1%81-%D0%B5-%D0%B6%D0%B8%D0%B2%D1%8F%D0%BB%D0%B0-%D0%BA%D0%B5%D0%B9%D1%82", "text": "В британската столица се продава жилище с три спални, в което е живяла Кейт Мидълтън преди да се омъжи за принц Уилям. Луксозният имот, който е обитавала и по-малката сестра на херцогинята – Пипа Мидълтън, се намира в престижния лондонски район Челси.    3-етажното жилище е собственост на родителите на двете сестри – Каръл и Майкъл Мидълтън. Двамата го купуват през 2002 година за 780 000 паунда.     16 години по-късно то отново е извадено на тезгяха и се предлага за 1,95 млн. паунда.     То разполага с три спални в неутрална цветова гама, две бани, просторна дневна и кухня.       Обзаведено е с традиционни мебели, килими в ориенталски стил и удобни мека мебел. Баните са облицовани със златист мрамор.     Родителите на херцогинята на Кеймбрдиж не коментират защо са решили да продадат имота.     След сватбата си с принц Уилям, Кейт Мидълтън отиде да живее в Кенсингтънския дворец.         Пипа Мидълтън, която се омъжи през 2017 година за милиардера Джеймс Матюс, живее в 5-етажно имение в централната част на Лондон. Братът на двете сестри – Джеймс, пък живее и работи в Шотландия.", "date": "2018.12.11", "title": "В какъв лукс е живяла Кейт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390345-%D0%B0%D0%BD%D0%B4%D1%80%D0%B5%D0%B0,-%D0%BA%D1%8A%D0%B4%D0%B5-%D1%81%D0%B8-%D0%B7%D0%B0%D0%B1%D1%80%D0%B0%D0%B2%D0%B8", "text": "Социалните мрежи изригнаха срещу половинката на Кубрат Пулев - фолкдивата Андреа. Блондинката с големи силиконови възможности се появи в студиото на Брадъра с шокиращ външен вид. Така подигравателното \"Андреа си забрави фотошопа вкъщи\" в момента светкавично превзема интернет пространството, пише \"Флагман\".   Ето и снимковото доказателство, което се разпространява:    ", "date": "2018.12.11", "title": "Андреа, къде си забрави..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390346-%D1%82%D1%8F-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%B8", "text": "Жулия Мунис Брандао е една от най-известните сърфистки в Бразилия, а е едва на 20 години горката.......  ", "date": "2018.12.11", "title": "Тя се съблече чисто гола и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390347-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%87%D0%BA%D0%B0", "text": "Красива продавачка на риба в Тайван се превърна за часове в хит и обиколи социалните мрежи. Снимка, заснета от турист, който случайно минавал оттам, предизвика възхищението на потребителите.     \r\n \r\n   Те я нарекоха \"най-красивата продавачка на риба в света\", а някои дори заявиха, че вече се готвят да пътуват, за да открият красавицата.  \r\n Потребителите започнали да споделят снимката с коментари, че сега вече ще купуват риба само от този щанд, а други се опитвали да открият къде точно е заснета фотографията.  \r\n И все пак, ако вече купувате самолетни билети за Тайван и се готвите да откриете пазара, не бързайте. Когато красавицата се прочула в интернет и в тайванската телевизия, журналистите открили, че тя всъщност е манекенка. \r\n   \r\n   Лиу Пенпен работела като модел и танцьорка и само в свободното си време помагала на майка си, която продавала риба.  \r\n Пред Shanghaiist майката на момичето разказала, че дъщеря й е много грижовна и идвала на пазара всеки път, когато имала възможност.  \r\n На Фейсбук страницата на момичето вече има над 60 хиляди последователи.  \r\n След като снимките и видеото от пазара с Лиу обиколили света, красавицата написала пост във Фейсбук и благодарила във Фейсбук за подкрепата.  \r\n   \r\n   И, разбира се, още на следващия ден щандът с риба бил заобиколен от фенове и туристи. Хората снимали Лиу на телефона си и я разпитвали за работата и личния живот. Момичето разказало, че помага на майка си от 13 години и признало, че малко е притеснено от подобно внимание. \r\n    ", "date": "2018.12.11", "title": "Най-красивата продавачка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390348-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Възпирайте своята импулсивност и ентусиазъм. В противен случай, ще направите нещо за което по късно, ще съжалявате. Ако искате да привлечете някой, който ви харесва, тогава действайте внимателно и без амбиции. Вечерта е подходяща за разходка сред природата или в парка, в компанията на приятели. ТЕЛЕЦ ( 21 април - 21 май )  Препоръчително е щедро да споделите идеите си с онези, които винаги са ви разбирали. Не се страхувайте, че може да изпаднете в зависимо положение, то не ви заплашва. Едно пътуване, ще ви донесе много емоции и нови запознанства. Но да търсите нова работа, сега не е времето. Интуицията ви, може да се пробуди по време на важни преговори. БЛИЗНАЦИ ( 22 май - 21 Юни ) Добре е от време на време, да изоставяте своята естествена сериозност и твърдост. Бъдете лекомислени и безгрижни, особено когато става дума за любовни взаимоотношения. Ще имате възможност да организирате малка почивка, екскурзия и пазаруване. Изберете това, което повече ви харесва. Вечерта може да посрещате гости отдалеч.   РАК ( 22 юни - 23 юли ) Препоръчително е, да се подготвите морално за новите задачи, които ще ви бъдат поверени от шефовете. Между другото, всичко ще премине без натиск, което вече е окуражаващо. Благородно действие на любимия човек, ще ви изненада. Облаците могат да се сгъстят, във финансов план. Опитайте се да отделите пари за „черни дни“, в личната си сметка. ЛЪВ ( 24 юли - 23 август ) Днес, ще се хващате за всичко което ви предложат. Такава безразборност може да доведе до загуби и проблеми. Не забравяйте, че няма да има кого да обвинявате, освен себе си. В любовните дела, също ще бъдете нещастни, ако започнете да преследвате избраника си. Един добър ден за тези, които са планирали спортни събития и дълги пътувания. ДЕВА ( 24-ти август - 23 септември ) Възможни са проблеми в професионалната сфера, които ще трябва да решите до края на деня. Ако гледате на всичко по-просто и спокойно, ситуацията ще се промени. Необходимо е да възстановите силите си, за да внедрите нови неща в работния процес. От мимолетни увлечения, е по-добре да се откажете. Вечерта прекарайте спокойно и в уединена обстановка. ВЕЗНИ( 24 септември - 23 октомври) Трябва да бъдете по-резервирани в отношенията с хората. Оставете недоволството си настрана, защото никой не ви е длъжен с нищо. В личния живот, трябва да изберете позицията на слушател, при това със съчувствие и грижовност. За постигне на финансовите ви цели, времето още не е дошло. Въпреки че, не може да ви се забрани да живеете красиво, ако обичате да харчите пари.   СКОРПИОН ( 24 октомври - 22 Ноември ) Незабавно трябва да решите проблемите, свързани с продажбата на имот, апартамент или кола. Ако днес се появят изгодни оферти, разгледайте ги веднага. По-добре, се откажете от финансовите рискове. Ако решите да похарчите малко пари за нуждите на семейството, тогава разумността, няма да навреди.   СТРЕЛЕЦ ( 23 Ноември - 21 Декември ) Днес, ще бъдете нервни и раздразнителни и при това без видима причина. Може би не сте си доспали? Опитайте се да приложите йога и дихателни упражнения, за повдигане на настроението. Възможно е неочаквано обаждане от лице, което не сте виждали от дълго време. Вечерта, е по-добре да се откажете от алкохол и диви забавления. КОЗИРОГ (22 Декември - 20 януари ) Очаква ви съдбовен ден, когато спешно ще трябва да взимате решения и да променяте плановете си. За да преодолеете всичко, вярвайте в себе си. В края на краищата, природата щедро ви е надарила с издръжливост, постоянство и духовна сила. На работното място, слушайте съветите на по-опитните от вас. Подкрепата, ще ви бъде от полза.  ВОДОЛЕЙ ( 21 януари -  19  февруари ) Днес може, както много да загубите, така и много да спечелите. Това важи не само за материалните ценности, но и за отношенията с хората. Има шанс да се влюбите, толкова силно, че да загубите ума си. За да постигнете личните си цели, трябва да станете реалисти. В противен случай, ако следвате всичко което сте планирали, няма да може да се справите до края на годината.   РИБИ ( 20 февруари - 20 март ) Очаква ви вниманието и любовта на околните, както и масови празненства и семейни тържества. Опитайте се навсякъде да присъствате, за да съберете лаврите и почестите. Естественото ви излъчване, ще помогне да достигнете ново ниво във взаимоотношенията с избраника. Не всичко е толкова сложно, колкото изглежда. Една усмивка, щедър жест и вече сте щастлива двойка.", "date": "2018.12.11", "title": "Дневен хороскоп 11 декември"}
