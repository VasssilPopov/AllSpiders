{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384271-%D1%81%D0%BA%D0%BE%D1%87%D0%B8-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "През юни инфлацията в еврозоната нарасна на годишна база малко над целевото ниво на ЕЦБ за пръв път от началото на 2017-а година насам в резултат на рязко повишаване на енергийните цени и ускорен растеж на цените на хранителните стоки, показват неревизирани окончателни данни Евростат. Индексът на потребителските цени (CPI) се повиши през юни с 0,1% спрямо май, когато също нарасна с 0,1%. Годишната инфлация се повиши с 2,0% след растеж с 1,9% месец, потвърждавайки експресната оценка на европейската статистика. Това представлява най-високо ниво на инфлацията в региона от февруари 2017-а година насам и първо нейно повишаване от повече от година насам малко над средносрочното целево ниво на ЕЦБ за инфлация от малко под 2 на сто. Трябва обаче да се има предвид, че нарастването на инфлацията се дължи преди всичко на рязко повишаване на енергийните цени през юни с цели 8,0% спрямо година по-рано след техен растеж с 6,1% през месец май. В същото време цените на хранителните стоки, напитките и тютюневите изделия се увеличиха с 2,7% след повишение с 2,5% месец по-рано, докато цените в сферата на услугите нараснаха с 1,3%, но след тяхно повишение през май с 1,6 на сто. Основният индекс на потребителските цени (изключвайки волатилните цени на храните, тютюневите изделия и на енергията) обаче забави своя растеж до 0,9% от 1,1% през месец май и под предварителни данни за повишение с 1,0%. Трябва да се има предвид, че именно основният индекс на потребителските цени се следи внимателно от ЕЦБ като индикатор за текущото и бъдещото поведение на инфлацията в региона. Данните за високите потребителски цени в еврозоната през юни изглеждат в подкрепа на решението на ЕЦБ от предходния месец да приключи програмата си за покупки на еврооблигации за общо 2,6 млрд. евро до края на настоящата година. На същото заседание централната банка обаче сигнализира, че ще остави без промяна настоящите рекордно ниски лихвени ставки поне до края на лятото на 2019-а година", "date": "2018.07.19", "title": "Скочи инфлацията в еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384266-%D0%BF%D0%B5%D0%B5%D0%B2%D1%81%D0%BA%D0%B8-%D0%B7%D0%B0%D0%BF%D1%83%D1%88%D0%B8-%D1%83%D1%81%D1%82%D0%B0%D1%82%D0%B0-%D0%BD%D0%B0-%D0%BA%D1%80%D1%8A%D0%B3%D0%B0-%E2%80%9E%D0%BA%D0%B0%D0%BF%D0%B8%D1%82%D0%B0%D0%BB%E2%80%9C", "text": "  Приетият на първо четене миналата седмица законопроект за изменение и допълнение на Закона за задължителното депозиране на печатни и други произведения, внесен от депутатите от ДПС Цонев, Хамид, Пеевски и Кръстева, разбуни духовете, основно в грантово зависимите медии, тези издавани от подсъдими олигарси и в анонимните хибридни сайтове. Страхувайки се именно от деня, в който потребителите ще имат достъп до информация кой е действителния собственик на съответната медия, финансира ли се пазарно тя или се издържа по скрит начин, медиите от кръга „Капитал\" побързаха да оплюят текстовете от законопроекта. Твърдяха, че Пеевски умишлено не е включил в подлежащата на обявяване информация банковите кредити, средствата, получавани от европейските фондове, договорите за реклама с държавата, както и договорите с политическите партии. Проглушиха ефира с вопли защо законопроектът бил приет толкова набързо, защо именно Пеевски бил вносителят му, как имало конфликт на интереси, защото бил издател и т.н. и т.н.    Хората на Иво Прокопиев, Огнян Донев и Сашо Дончев активираха в кампанията си по очернянето дори казионния СБЖ, държан на къса верижка от тях, който излезе с декларация, изпъстрена с обиди, в която законопроектът беше наречен „безсмислен\", защото не показвал ролята на властта при разпределянето на държавни и европейски средства за контролираните от нея медии, продължавал да крие непазарното им кредитиране през банки, оставял на тъмно намесата на управляващите в рекламния пазар и разпространението на печата. Същевременно в тази кампания не беше посочен нито един факт защо предложените промени, които целят единствено публичност пред обществото на собствеността и финансирането на медиите, не трябва да бъдат приемани в този си вид.    Очевидно причината е, че по анти-логиката на олигархичното задкулисие, никоя промяна не би била достатъчна, защото винаги би се намерил аргумент какво още може да бъде добавено и щом вносителят го е „спестил\", то несъмнено означава, че е искал да скрие нещо. Разбира се, напълно извратена „логика\", но практикувана от години от медиите, генератори на фалшиви новини. Този път обаче сметката на Прокопиев и контролираните от него медии очевидно излезе напълно крива.    Само няколко дни след приетите текстове на първо четене, днес Пеевски и колегите му внесоха допълнение, което не само отговаря на всички „критики\", но и съдържа изцяло нови текстове, които ще гарантират в максимална степен защитата на обществения интерес и борбата с фалшивите новини. Какво е допълнението? Основното е, че всички медии ще бъдат задължени да подават декларация в търговския регистър и в министерство на културата, която ще съдържаща информация за действителния собственик, дали същият е лице, заемащо публична длъжност, налице ли е спрямо него влязла в сила присъда с която е бил признат за виновен в извършването на престъпление, както и информация за всяко получено от медията финансиране, неговия размер и основание, включително данни за лицето, предоставило финансирането.    В декларацията трябва да се посочат също така всички договори и тяхната стойност, сключени от медията с държавни или общински учреждения или дружества с държавно или общинско участие, с политически партии, в резултат на обществени поръчки, сключени рекламни договори с лица, осъществяващи дейност подлежаща на регулация, както и тези по които е получено финансиране по програми на фондове на Европейския съюз. Нещо повече, тази декларация ще съдържа и данни дали лицето, което фактически контролира съдържанието на редакционната политика, е различно от действителния собственик на медията.    Допълнено е и определението за „финансиране\", като изрично са включени банковите кредити, а санкциите, които измененията предвиждат за укриване на тази информация, са сериозни и стигат до 30 000 лева. При наличието на анонимна медия, бълваща фалшиви новини и с неясен собственик, министърът на културата ще може да сезира МВР за установяване на собствеността и налагане на съответните санкции. Така на практика Пеевски и колегите му от ДПС, не с думи, а с реални действия, изцяло запушват устата на „критиците\" си, защото е очевидно, че тези изменения съдържат абсолютно всички претенции, използвани като аргументи досега против законопроекта.    Интересно е обаче какво ще се случи оттук-нататък. Едва ли някой би си правил илюзията, че грантово зависимите медии ще бъдат доволни, че критиките им са намерили място в законопроекта. Със сигурност и тези нови текстове ще бъдат оплюти, но този път вече и за напълно непросветения в темата ще бъде кристално ясно, че проблемът в медийната среда у нас са именно медиите и техните издатели, които искат да останат на тъмно, със скрито финансиране и прикрит действителен собственик, за да могат необезпокоявани да генерират фалшиви новини и да манипулират обществото.", "date": "2018.07.19", "title": "Пеевски запуши устата на кръга „Капитал“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384267-%D0%BA%D0%BE%D0%B3%D0%B0%D1%82%D0%BE-%D0%BF%D0%BE%D0%BB%D0%B8%D1%82%D0%B8%D0%BA%D0%BE%D0%BD%D0%BE%D0%BC%D0%B8%D1%8F%D1%82%D0%B0-%D0%BD%D0%B0%D1%81%D0%BE%D1%87%D0%B8-%D0%BF%D0%BE%D0%B3%D0%BB%D0%B5%D0%B4-%D0%BA%D1%8A%D0%BC-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Българските законотворци днес гласуваха за увеличение на акциза на бездимните тютюневи изделия, с което дадоха много сериозен тласък за изхвърляне на този пазар от България и запазване на доминантната позиция на традиционните цигари в разпространения у нас порок.   Не това обаче е най-лошата новина. Най-лошата новина е, че депутатите показаха изключително ниска икономическа култура по отношение на акцизния данък.     „Мотив за използването на акцизите трябва да бъде само стремежът да се ограничи потреблението на вредни за здравето и морала и разточителни стоки и услуги.“   Икономическата логика сочи, че налагането на акциз е провеждане на политика, чиято цел е да ограничи употребата на вредни стоки или пък такива, които се намират оскъдно. Това е и причината с акциз да не се налага всяка стока и услуга, а относително малък брой такива. Така например с акциз хората се „наказват“ за това, че пушат или пият. Стимулират се също така да не потребяват излишно горива, които от една страна се намират оскъдно, а от друга се оказват вредни за околната среда.   Българските законотворци обаче не мислят така. Според Менда Стоянова значение имало единствено да се пълни хазната. Според Йордан Цонев не било категорично доказано, че нагреваемите тютюневи изделия са по-малко вредни. Искрен Веселинов от Обединени патриоти на свой ред смята, че повишението било малко и можело да се поема от производителя. Така не просто бяха отречени принципите на въвеждане на акциз, но и нагледно се показа на настоящи и бъдещи инвеститори в България какво е отношението на законодателите към тях.", "date": "2018.07.19", "title": "Когато политикономията насочи поглед към икономиката"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384268-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BE%D1%89%D0%B5-1-%D0%BC%D0%BB%D1%80%D0%B4-%D0%B7%D0%B0-%D0%B7%D0%B0%D0%BF%D0%BB%D0%B0%D1%82%D0%B8", "text": "„Нашите цели, които сме заявили и преследваме всяка година, са след четири години – през 2022, България да е достигнала 60 процентния праг от средноевропейските доходи без паритетна покупателна способност. Ще настояваме за над 1 милиард лева допълнително за заплати в бюджетната сфера през следващата година\", каза на пресконференция в Благоевград лидерът на КНСБ Пламен Димитров. Финансовият министър твърди, че над една трета от тези средства са осигурени за средното образование. Останалите средства са за области, направления, каквито са здравеопазването, агенциите по заетостта и за социалното подпомагане, НАП, НОИ, които имат важни за държавата функции, за хората, които работят там и са наши синдикални членове, подчерта Димитров. Според него, това означава увеличаване на заплатите с 10-12, а някъде и с 20%. Ако следваме това и властта чуе и продължи стъпката от тази година, 60-те процента, за които говорим са постижими. Кога можем да влезем в еврозоната? Неписаният закон е, когато стигнем тези нива, заяви Димитров. „Дори да ни допуснат в чакалнята на еврозоната догодина, както се твърди в момента, ще ни държат там, докато стигнем и минем 60-те процента както в БВП, така и на доходите. По отношение на БВП в момента сме на 51%, а по доходи – 46%\". По думите на Пламен Димитров, КНСБ е един от малкото последователни противници от момента на лансирането, въвеждането и приложението на плоския данък в България. Винаги против с едно предложение за следващата година – въвеждане на необлагаем минимум и увеличение на максималния осигурителен доход до размера на 3 000 лева. Според него необлагаемият минимум в размер на минималната работа заплата означава, че няма да се плащат данъци, а ще се плаща само лична осигуровка. Този, който получава 1000 лева работна заплата, няма да плаща 100 лева данък, а ще плаща 50 лева, тези 500 лева ще му бъдат приспаднати. Това се отнася за всички работещи. Колко ще струва това на бюджета – между 800 милиона и 1 милиард лева. Толкова държавата ще остави в джоба на българите. А това означава пряко увеличение на доходите на хората. Този милиард няма да остане в банковите сметки, а ще влезе обратно в потреблението. Според нас това е възможно на фона на допълнителните приходи, които се събират всяка година, каза още Димитров.", "date": "2018.07.19", "title": "Синдикатите поискаха още 1 млрд за заплати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384269-%D0%B1-%D0%B4%D0%B6%D0%BE%D0%BD%D1%81%D1%8A%D0%BD-%D0%B2%D1%81%D0%B5-%D0%BE%D1%89%D0%B5-%D0%BD%D0%B5-%D0%B5-%D0%BA%D1%8A%D1%81%D0%BD%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Все още не е прекалено късно да спасим Брекзит, заяви вече бившият британски министър на външните работи Борис Джонсън, цитиран от Би Би Си и Ройтерс. Той обвини премиера Тереза Мей в нерешителност по въпроса за стратегията на Обединеното кралство за излизане от ЕС. В реч в Камарата на общините, в която изложи мотивите за оставката си, Джонсън заяви, че през последните 18 месеца по въпроса за излизането на Обединеното кралство от ЕС е имало „ненужна сянка на неувереност\". Макар и да похвали Мей с думите, че тя е проявила „кураж и издръжливост\", Джонсън заяви, че изложеният от нея план „Чекърс\" (стратегията на Великобритания за излизането от ЕС) не дава ясна представа какво очаква страната. Той каза, че е подал оставка, защото не е могъл да подкрепи плана на премиера за отношенията с ЕС. Джонсън добави, че „ясните гаранции\" след референдума за Брекзит през 2016 г. са изчезнали и сега Обединеното кралство рискува да изпадне в положение на „икономически васал\", ако приеме правилата на ЕС за търговията. Бившият външен министър нарече подхода на Мей „Брекзит само на думи\" и заяви, че поради това не може да го подкрепи, както вече е казал и на заседанието на кабинета в (правителствената резиденция) Чекърс. „Радвам се, че сега мога да се изкажа открито против\", каза той пред депутатите. „Все още не е прекалено късно да спасим Брекзит\", подчерта той. „Имаме още време за преговори. Веднъж вече сменихме курса и можем да го направим отново\", каза Джонсън. Някои от критиците на Тереза Мей виждат в бившия кмет на Лондон Борис Джонсън неин възможен приемник, в случай че тя бъде принудена да се оттегли заради Брекзит. През 2016 г. той оттегли от битката за лидерския пост на партията, след като ръководителят на неговата кампания Майкъл Гоув реши също да се кандидатира. За шеф на партията обаче бе избрана Мей. Джонсън говори пред парламента в момент, когато напрежението в Консервативната партия е високо заради плановете как точно да бъде осъществен Брекзит през март 2019 г. През последните 48 часа правителството спечели на косъм поредица гласувания по въпросите за търговските и митническите договорености въпреки бунта на проевропейски настроените тори. Както се твърди, вчера те са били предупредени, че ако се противопоставят на правителството по въпроса за митническия съюз, това ще доведе до вот на доверие и евентуално до общи избори. В крайна сметка правителството спечели гласуването с разлика от шест гласа.", "date": "2018.07.19", "title": "Б.Джонсън - Все още не е късно за Брекзит"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384270-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D1%81%D0%BF%D0%B0%D0%B4%D0%B0", "text": "Цените на американския лек суров петрол задълбочиха техния спад в сряда към нивото от 67 долара на барел, след като Енергийната информационна администрация (EIA) отчете изненадващо силен ръст на складовите запаси в САЩ с близо 6 млн. барела. Според EIA доставките на суров петрол в САЩ нараснаха през седмицата до 13-ти юли с цели 5,8 млн. барела. Очакванията на финансовите пазари бяха за понижение на запасите с около 3 млн. барела, въпреки че късно снощи Американския петролен институт (API) също изненада пазарите, отчитайки макар и скромно повишение на наличните седмични складови запаси с 629 хил. барела. След данните на EIA фючърсите на американския лек суров петрол с доставка през август се понижиха за кратко с над 1% до ново едномесечно дъно от 67,04 долара преди да последва известна стабилизация около 67,50 долара за барел. Фючърсите на петрола сорт брент с доставка през септември пък се понижават в края на европейската търговия в сряда с 0,45% към 71,86 долара, след като по-рано през деня удариха тримесечно дъно около 71,19 долара.", "date": "2018.07.19", "title": "Цената на петрола спада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384262-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B2%D0%B4%D0%B8%D0%B3%D0%BD%D0%B0-%D0%B0%D0%BA%D1%86%D0%B8%D0%B7%D0%B0-%D0%BD%D0%B0-%E2%80%9E%D0%B1%D0%B5%D0%B7%D0%B4%D0%B8%D0%BC%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8%E2%80%9C", "text": "Парламентът одобри на първо четене промени в Закона за акцизите и данъчните складове, които предвиждат увеличаване на акциза за т.нар. нагреваеми тютюневи изделия, познати още като „бездимни цигари“. 101 депутати гласува „за“, а 63-ма бяха „против“. Поправките бяха подкрепени от ГЕРБ, „Обединени патриоти“ и „Воля“.   С промени между двете четения акцизната ставка на тези цигари ще стане 233 лв. на килограм тютюн. По този начин размерът на акциза за една кутия от тях ще достигне 40% от акциза на конвенционалните цигари. В момента ставката представлява 26% от цената на стандартните цигари.   От БСП защитиха тезата, че предложенията се правят в разрив със Закона за публичните финанси, според който промени в данъчното законодателство не могат да се правят преди началото на процедурата по изготвянето и приемането на държавния бюджет. Социалистите настояваха за диференцирана ставка на тези продукти, позовавайки се препоръки на Европейската комисия – тези изделия да се облагат на най-ниското ниво на всеки един пазар, на който се предлагат, докато не бъде приета съответната евродиректива.   От ДПС също гласуваха против с аргумента, че все още не е доказано дали „бездимните цигари“ са по-безвредни от обикновените. Движението също се противопостави на идеята да се променя данъчното законодателство в средата на годината.   От управляващото мнозинство заявиха, че от 23 държави в ЕС, в които се предлагат бездимни цигари, те се облагат с 67% във Франция, с 49-50% от акциза за обикновените цигари в Испания и Италия. 43% и съответно 45% са ставките в Швеция и Португалия. Останалите са под 40%, включително и в Германия, Великобритания, Унгария и др.   В следващите седмици предстои второто гласуване на законопроекта. Промените следва да влязат в сила от 1 октомври.", "date": "2018.07.19", "title": "Парламентът вдигна акциза на „бездимните цигари“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384263-%D1%81%D1%82%D1%80%D0%B0%D0%BD%D0%B4%D0%B6%D0%B0-%D1%80%D0%B5%D0%B2%D0%B5,-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%E2%80%93-%D0%BD%D0%B0-%D0%BC%D0%BE%D1%80%D0%B5,-%D0%B1%D1%81%D0%BF-%D1%8F%D1%85%D0%B0-%D0%B4%D1%80%D0%B0%D0%BC%D0%B0%D1%82%D0%B0-%D0%BF%D0%BE-%D0%BF%D0%B0%D1%80%D1%82%D0%B8%D0%B7%D0%B0%D0%BD%D1%81%D0%BA%D0%B8", "text": "Cигурно ще бъда упрекнат, че съм яхнал някоя опорка, обаче от няколко дни, честно, съм силно разтревожен къде потънаха зелените протестъри.   Докато беше по-студено времето, на тяхната своевременна гражданска реакция можеше да се разчита 24 часа в денонощието, но откакто се затопли, ги няма никакви.   В държавата бушуват еко социални бури и епидемии – избиват болни и здрави животни, варварски секат новозасадени дръвчета, а зелените ни гък, ни плакат пред Министерския съвет, ни пост във фейса, даже и една гола декларация не се вижда отникъде…   Сигурно са опънали палатките на Карадере и трупат старателно тен, топлина и витамин Б за студените зимни протести – сезон 2018/2019 г.   Притеснението ми за тях започна, когато Странджа потъна в сълзи заради масовата евтаназия на овце и кози в огнищата на животинската чума. Телевизионните репортажи с козичката на баба Дора от село Шарково трогнаха цялата нация.   Драмата за хората там е огромна, независимо дали става въпрос за възрастни хора, които отглеждат по 2-3 животни в двора, или за фермери с по няколко стотин овце и кози. Те ги гледат като свои деца. Това им е поминък и средство за изхранване.   Африканската чума обаче е факт. Заразата напира и от Ръмъния. Потвърждава го експертиза от лаборатория във Франция. Ако разпространението на болестта не бъде пресечено, тази опасна епидемия ще плъзне навътре в страната и ще погуби много повече животни. Отделно от това държавите, които купуват месо от нас, ще спрат вноса и покрай сухото ще изгори и мокрото.   Щетите ще се мултиплицират многократно.   Ваксината за това смъртоносно заболяване е забранена на територията на Европейския съюз, а карантината дори според овцевъди, а не според официалните власти, е неефективна и не спира разпространението на болестта.   Единствената огромна грешка на държавата беше в комуникацията – не обясниха достатъчно ясно и навреме доказателствата за епидемията, какви са бъдещите рискове, решенията и обезщетенията – защото единствената успешна акция, която се налага в такива случаи в модерните общества, е животните в засегнатите райони да бъдат максимално бързо и максимално хуманно умъртвени.   Затова ветеринари, охранявани от полиция, започнаха евтаназия в огнищата на зараза в Странджа. Ето в този критичен момент очаквах реакция на зелените и протести по места. Но докато те ваканцуват, в природата няма празно и вакуумът от отсъствието им бе светкавично зает от социалистите.   Лично Корнелия Нинова посети инфарктните райони, сезира прокуратурата, поиска оставката на ресорния министър, говори по джиесема, седнала в селска каручка, и се включи в социалистическия караул пред обора на баба Дора. Като видях “другарската” намеса, си казах – тук най-естественото продължение са диверсиите и саботажите. И наистина – още на следващата сутрин маркучите за дезинфекция в заразените села бяха прерязани по партизански, а ветеринарите – прогонени с камъни.   Цялата тази популистка активност е съвсем естествена за българския политически стил. Особено в опозиция. Все пак БСП не обвинява ГЕРБ единствено за катаклизмите от климатичните промени. Но ако Бойко Борисов изкара още няколко мандата, вероятно вече ще имат пълно основание да му поискат сметка и за топенето на ледниците.   Да се напъваш да се харесваш на електората с проблеми като епидемията в Странджа, обаче е повече от неуместно – да им даваш надежда, че заразените им животни може и да не бъдат умъртвени и да ги подстрекаваш към неподчинение, това си е направо за прокуратурата, като се има предвид какъв е залогът и рисковете за животновъдите в цялата страна.   Не може ли вместо арогантно и разбира се, в тотална конфронтация, да се търси по-положителен начин да се рекламираш на гърба на подобни трагедии.   Както например го направиха животновъдите от цялата страна, които започнаха да даряват здрави животни на ощетените си колеги.   Ето това беше един наистина чудесен, положителен, човечен жест. От такива знаци, подкрепа и примери за подражание има нужда обществото ни. Постоянното противопоставяне във всичко, което обслужва политиците, не започна ли вече да дразни твърде много хората?   Затова трябва да мислиш повече и за какво е важно да се бориш и да протестираш – за теб, за децата ти и за цялото общество. Тук ще върна пак топката към зелените, за да поразведря обстановката със случка далеч от Странджа, в покрайнините на столицата, която обаче е не по-малко шокираща от драмата с африканската чума.   Тази седмица се оказа, че 29 чисто нови засадени дръвчета на Околовръстния път на София са били варварски прерязани с трион. Но не дори за да ги вземе някой за огрев. Не, те са си там оставени, привързани за колчетата. Няма никакво логично, нормално обяснение за тази уникална простотия – освен че може би пречат да се вижда някой магазин или автосервиз, разположен зад тях в локалното на Околовръстния път.   Каквато и да е причината, това със сигурност е най-отвратителната постъпка на територията на столицата на месеца, а може би и на тримесечието. Срещу тази наистина забележително тъпа изцепка на някой неуспял в нищо комплексар, обиден на целия свят, със сигурност си заслужава да се протестира.   Дори и само като споделиш новината за вандализма в интернет. Но в тази история няма пари на втори план и може би затова организираните зелени така и не й обърнаха никакво внимание. Както и нелегалната масова сеч в планините ни никога не е била сериозна кауза за тях.   Как да им вярваш при това положение, когато дойде сезонът на протестите?    ", "date": "2018.07.19", "title": "Странджа реве, зелените – на море, БСП яха драмата по партизански"}
{"url": "http://www.classa.bg/%D1%81%D0%B2%D1%8F%D1%82/item/384264-%D0%B7%D0%B0%D1%89%D0%BE-%D0%B1%D0%B5%D1%81%D0%BD%D0%B5%D1%8F%D1%82-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D1%82%D0%B5", "text": "Доналд Тръмп нито е русофил, нито е агент на Путин. Той е един пресметлив бизнесмен, който е разбрал, че е много по-изгодно за Съединените щати да сътрудничат, а не да воюват с Русия. Точно това не могат да му простят либералите. Те искат перманентна война с Русия и още не могат да прежалят факта, че Хилъри, която щеше да я осигури, не е президент.     Веднага след срещата на Владимир Путин и Доналд Тръмп световният либерален коментариат изпадна в тежка истерия. Настоящи и бивши политици, анализатори, журналисти ни заливат с апокалиптични прогнози за бъдещето на човечеството. Защо? Какво толкова казаха президентите на Съединените щати и Русия, че либералите от всички страни изпаднаха в неконтролируем бяс? При това основната им мишена е не толкова Путин, когото те са свикнали да обвиняват във всички мислими и немислими престъпления, колкото Доналд Тръмп. Именно срещу американския президент е насочен либералният патос. Предаванията на Си Ен Ен и Би Би Си, страниците на “Вашингтон Поуст” и “Ню Йорк Таймс” са пълни основно с мненията на антитръмпистите.Яростта им се дължи на факта, че Доналд Тръмп се опитва да прави това, което би трябвало да прави всеки един нормален американски президент.     Възстановява диалога с Русия. Точно това не могат да му простят. Истаблишментът в САЩ, Великобритания и на много други места не желае това да стане. Истаблишментът иска война. Ако не гореща, то най-малкото студена. Иска Русия да бъде поставена на колене, да бъде превърната в парий, който безпрекословно ще изпълнява всичко, което й бъде наредено.И всеки,, който не работи в тази посока, пък бил той и американският президент, бива обвиняван, че е руски шпионин. Хора, които иначе изглеждат напълно адекватно, започват да бълват нелепици, веднага щом се повдигне темата за Русия.    Според подобни велики умове Доналд Тръмп е вербуван от КГБ още през 80-те години на миналия век и оттогава до днес е маша в ръцете на руснаците. Ако в подобно абсурдно твърдение имаше дори и частица истина, всичко, които споделеят тази теза, би трябвало да признаят КГБ за най-великолепната организация на всички времена. Само така може да бъде характеризирана една разузнавателна служба, която още преди четири десетилетия е предвидила, че Тръмп ще стане президент и се е сетила да го вербува!?    Същото важи и за една друга малоумна хипотеза, според която Доналд Тръмп е спечелил президентските избори, благодарение на 12 руски хакери. Това наистина би трябвало да са най-великите хакери на света, след като са убедили милиони американски избиратели да гласуват по точно определен начин.    Нещо като 12-те апостоли на непобедимото хакерство. Ако това наистина е така, единствената роля, която остава за Владимир Путин, е ролята на Христос. Защото само един Христос би могъл да извади Великобритания от ЕС и да накара американците да гласуват съобразно волята му. Това звучи безумно, нали? Точно толкова безумно звучат и обвиненията към Русия, че е решила изборите в САЩ, както и към Тръмп, че е руски агент.    Също толкова безумно е да се твърди, че американският президент е обладан от някаква ирационална любов към Русия и затова иска да се разбере с Путин. Доналд Тръмп няма нищо общо с русофолиството. Той е прагматик и бизнесмен. И точно понеже е такъв, знае, че за Америка е по-добре да сътрудничи, а не да воюва с Русия. Да, има и хора, които печелят добре от противопоставянето. Дори много добре. И те ще направят всичко възможно, за да съхранят печелившия си бизнес. Само дето печалбите, които трупат либералните елити, са за наша сметка. За сметка на обикновените хора.    А обисновените хора вече не искат да работят за обогатяването на елитите.И затова предпочитат Русия и Съединените щати да се разбират, а не да се карат. Тук е и една от основните разлики между нас и либералите. Либералите искат руско-американските отношения да са в отвратително състояние. И побесняват всеки път, когато се появи възможност за подобряването им.    ", "date": "2018.07.19", "title": "Защо беснеят либералите?"}
{"url": "http://www.classa.bg/%D1%81%D0%B2%D1%8F%D1%82/item/384265-%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%BF%D1%80%D0%BE%D0%B4%D0%B0%D0%BB%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82,-%D0%B7%D0%B0-%D0%B4%D0%B0-%D0%BF%D1%8A%D0%BB%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D1%85%D0%B0%D0%B7%D0%BD%D0%B0", "text": "Вижте някои от тях: Нито 50 човека охрана, нито костюм за хиляди евро, нито затворени улици заради нея…. Отказа се от заплатата си докато беше в Русия. Пътуваше с обикновените хора, не с правителствения самолет. За мача с Дания дори не влезе във ВИП ложата, а празнуваше редом до феновете. На финалния мач в официалната ложа, всички костюмирани, а тя с фланелка на Хърватска, точно като футболен фен и напълно естествено поведение. Родена е в Риека, но е израснала на село. Може да дои крава, а и да стреля. При учебни стрелби е засрамила трима от най-висшите офицери в хърватската армия. “Аз съм може би единственият дипломат, който може да дои крава”, споделя Колинда Грабар – Китарович Тя говори на 7 езика и не вярва, че е нещо повече от всеки друг.", "date": "2018.07.19", "title": "За пример! Президентът на Хърватия продала президентския самолет, за да пълни държавната хазна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384261-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0%D0%BF%D0%BB%D0%B0%D1%88%D0%B8,-%D1%87%D0%B5-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B5-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE", "text": "Вицепремиерът Валери Симеонов заплаши, че може да напусне управлението заради законопроект, който според него обслужва интересите на братя Домусчиеви. Според него ГЕРБ и „Атака“ предлагат лобистки поправки в Закона за приватизацията и следприватизационния контрол.   Ако те се приемат от парламента, НФСБ ще жертва коалицията, закани се Симеонов и обвини ГЕРБ, че жертват управлението „за едни 58 млн. лв.“ „Спасяването на редник Киро“, заяви той по адрес на Кирил Домусчиев. Ако това стане, не виждам бъдеще в тази коалиция, обяви той в интервю по БНТ. В крайна сметка законът бе приет още в сряда, въпреки че бе в програмата на НС за четвъртък. Симеонов обаче още не е подал оставка.   Вицепремиерът обвинява Домусчиеви, че като собственици на Български морски флот (БМФ) нарушават приватизационния договор, който ги задължава да запазят корабите 10 години. „Започва масово рязане за скрап на кораби, продаване на старо желязо. Сметката към началото на 2016 г. говори, че тонажът намалява от 1,3 млн. на около 900 000 БРТ и срокът изтича в края на 2018“, посочи Симеонов.   Той припомни, че ВКС е постановил окончателна глоба от 58 млн. лв., която Домусчиеви трябва да платят 2019 г. за нарушаване на договора. В същия ден обаче колегите му от „Атака“ внесли предложение за промяна на приватизационния закон, която предвижда някои задължения на приватизатора да се намалят на 5 години. Съдебната победа на държавата отива в кошчето, отсече Симеонов, като заподозря, че акция е координирана между „Атака“ и ГЕРБ“.   По-късно на брифинг в парламента депутатите от НФСБ обвиниха ГЕРБ в зависимости и задочно попитаха Борисов по какъв начин е зависим от Домусчиеви. Валентин Касабов заяви, че в НФБС се питат докога ще продължи тази „непочтена игра на ГЕРБ“. По думите му на коалиционен НФСБ са убедили „Атака“ да оттегли законопроекта. ГЕРБ обаче се противили, което показвало, че „олигарсите в България продават интересите на българите“.", "date": "2018.07.19", "title": "Симеонов заплаши, че ще напусне управлението"}
{"url": "http://www.classa.bg/%D1%81%D0%B2%D1%8F%D1%82/item/384257-%D0%B2%D0%B0%D1%82%D0%B8%D0%BA%D0%B0%D0%BD%D1%8A%D1%82-%D0%BA%D0%B0%D0%B7%D0%B2%D0%B0,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5%D1%82%D0%B5-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%B8-%D0%B4%D0%BE%D1%80%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B8-%D1%81%D0%B5%D0%BA%D1%81", "text": "Сексът няма да бъде пречка за тези, които желаят да бъдат част от \"посветените девици\" - жените, избрали да живеят в постоянно целомъдрие и да се посветят на небесното царство.   Мярката следва инструкциите \"Ecclesiae sponsae Imago\" за Ordo virginum (Орден на девственици), изготвени от Конгрегацията на институтите за осветен живот и Апостолическите общества и одобрен от папа Франциск на 8 юни.   Въпреки, че изявлението е публикувано в пресата Ватикана на 4 юли, то се разчу след като Американската асоциация на Посветените Девици изрази своето отхвърляне на мярката.   Тази организация обжалва по-специално член 88 от Инструкцията, който гласи: \"Трябва да се отбележи, че зовът за засвидетелстване на девствената, роднинска и плодотворна любов на Църквата към Христос, не се свежда до знака на физическа цялост и запазването на тялото в перфектно въздържание или примерен живот и добродетелта на целомъдрието, въпреки че е от голямо значение, не е определящ реквизит, при липсата на който е невъзможно да се признае посвещаването. \"   Същият раздел гласи, че \"разпознаването изисква, следователно, много дискретност и предпазливост и трябва да се извършва индивидуално\". В допълнение, \"всяка кандидатка е призована да проучи своето призвание по отношение на собствената си лична история, с истинност и автентичност пред Бога, и с помощта на духовен съпровод.\"   В пространно изявление, организацията от САЩ посочва, че статията предполага \"че девствеността, въпреки важността си, не е съществена за приемане в Ordo virginum\" и във връзка с това изразява своето открито недоволство.   Тези жени смятат, че \"когато една девица предлага девствеността си на Христос, тя предлага нейната неделима, физическа и духовна, девственост\".   Също така те заявяват, че макар документът да сочи, че \"тези жени, които са правили секс и не разполагат с дара на девствеността, който да поднесат на Христос, могат да направят личен обет за целомъдрие или да влезнат в друга форма на посветен живот, но Орденът на девиците не е отворен за тях.\"   От друга страна, те цитират канон 604 от Кодекса на каноническото право, който буквално казва „Членките на Ордена на девствениците, посветени в служба на Бога от Епископ, според одобрен литургичен обред, празнуват мистичен брак с Иисус Христос, Синът Божий и се отдават на служба на Църквата. \"", "date": "2018.07.19", "title": "Ватиканът казва, че може да бъдете \"девствени\" дори след като сте правили секс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384258-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D0%B5%D1%81%D0%BA%D0%B0%D0%BB%D0%B8%D1%80%D0%B0", "text": "Продължава медийната атака срещу херцогинята на Съсекс – Меган. Сестра й Саманта започна да публикува постове на страницата си в Twitter след като баща им Томас каза пред TMZ, че няма да спре да разговаря с медиите, докато дъщеря му не го приеме обратно в живота си.  \"Действай като хуманен човек, действай като жена\", обръща се Саманта към сестра си и добавя: \"Ако баща ни умре, това е заради теб, Мег\".     Не се знае дали Меган е прочела тези призиви, тъй като след като се присъедини към кралското семейство тя изтри всички форми на социални медии, пише Daily Mail.     Затова пък Саманта не спира да пише:„Радвам се, че имаш толкова време, за да отдадеш дължимото на другите, пренебрегвайки собствения си баща!“   Меган е била близка с баща си, докато е растяла, но вече поне от два месеца не го е виждала.   Затова пък Томас не спира да разговаря с медиите. Той сподели пред The Sun, че според него от усмивката на дъщеря му си личи колко е ужасена от новите отговорности и добави, че няма да спре да говори пред медиите, докато не му бъде позволено да говори и с Меган.   По думите му пред  TMZ, той е пазил дълго време мълчание, но бил обявен от пресата като отшелник в Мексико. Затова и решава да разкаже историята си.", "date": "2018.07.19", "title": "Атаката срещу Меган Маркъл ескалира!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384259-%D0%B4%D0%B5%D0%BB%D1%8F%D0%BD-%D0%B4%D0%BE%D0%B1%D1%80%D0%B5%D0%B2-%D1%81%D0%BD%D0%BE%D1%89%D0%B8-%D1%81%D0%B5-%D0%B7%D0%B0%D1%80%D0%BE%D0%B2%D0%B8%D0%BB-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%B8-%D0%BE%D1%82%D0%BA%D1%80%D0%B8%D0%BB-%D0%BE%D1%89%D0%B5-%D0%BD%D0%B5%D1%89%D0%BE-%D0%B7%D0%B0-%D0%BE%D0%B1%D1%89%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B8-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2", "text": "\"Няма нищо лично. Учудвам се, че я няма г-жа Йончева, защото тя в продължения на месеци, когато ме клеветеше, посети всички студиа\". Това заяви в ефира на Нова тв депутатът от ГЕРБ Делян Добрев по повод това, че ГЕРБ внася сигнал в прокуратурата срещу Елена Йончева във връзка с общ бизнес 50/50 с Цветан Василев.    Водещият Виктор Николаев разкри, че депутатът от БСП Елена Йончева е отказала покана за гостуване.    \"На базата на документи подадохме сигнал до главния прокурор, до НАП и КПКОНПИ. Прокуратурата и компетентните органи са единствените, които ще преценят дали има престъпление. Снощи, ровейки се в търговския регистър, осъзнах, че това не е просто някаква минала история.    Тази обща фирма все още съществува, тоест те двамата все още са съдружници\", добави политикът. \"Опозицията се занимава с това да руши, а не да предлага градивни решения. Не се вижда за съжаление, всичко, което е постигнато в държавата\", заключи Делян Добрев", "date": "2018.07.19", "title": "Делян Добрев снощи се заровил в търговския регистър и открил още нещо за общия бизнес на Йончева и Цветан Василев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384260-%D0%BA%D1%8A%D1%80%D0%B2%D0%B0%D0%B2-%D0%BF%D0%BB%D0%B5%D0%BD%D1%83%D0%BC-%E2%80%9E%D0%B5%D0%B2%D1%82%D0%B0%D0%BD%D0%B0%D0%B7%D0%B8%D1%80%D0%B0%E2%80%9C-%D0%BD%D0%B8%D0%BD%D0%BE%D0%B2%D0%B0", "text": "Кървав пленум, насрочен за 21 юли, ще поиска своеобразното евтаназиране на Корнелия Нинова. Форумът формално има за цел да бъдат дискутирани липсващите по отношение управлението на ГЕРБ алтернативни политики. Играчите от кръга „Хорото на Гергов“ – Михаил Миков, Атанас Мерджанов, както и други политически низвергнати фигури като Янаки Стоилов, Георги Божинов, че дори „послушната“ Дора Янкова, не можели вече да стоят безучастни, докато ездачката от Мизия се правела на мъж, който иска да се разбере с опонента си Бойко Борисов „отвън“, ама така и не го прави.   Дори за коалиционни доскоро партньори като комунистите от „Че Гевара“ и земеделците от „Александър Стамболийски“ станало очевидно ясно, че другарката Нинова може да притиска управленския формат, да си прави пиар с козичките на баба Дора от Шарково, но няма смислени и стойностни политики, които да противопостави на Борисов и Цветанов в полза на обществото. А и социалният ѝ модел нямал нищо общо със социализма, а бил директен капиталистически проводник. Това пък от своя страна водело до деструктивни процеси и разпад в левицата. Напрежението ескалирало и около оставката на заместника в парламентарната група Жельо Бойчев.   След бунтовете и броженията на низовите ядки в Казанлък, Враца, Монтана, че дори в Пловдив и Варна, лъсвала и организационната немощ на столетницата. Затова главата на Нинова трябвало да бъде сложена на дръвника. Разбира се, за да е всичко в духа на демократичните традиции, щяла да се търси възможност за насрочване на извънреден конгрес, където това да се случи легитимно, както е по устав.", "date": "2018.07.19", "title": "Кървав пленум „евтаназира“ Нинова"}
{"url": "http://www.classa.bg/%D1%81%D0%B2%D1%8F%D1%82/item/384256-%D0%BE%D0%B3%D0%BD%D0%B5%D0%BD-%D0%B0%D0%B4-%D0%B2-%D1%87%D0%B8%D0%BA%D0%B0%D0%B3%D0%BE,-%D0%B2-%D1%80%D0%B0%D0%B9%D0%BE%D0%BD%D0%B0-%D0%B8%D0%BC%D0%B0-%D0%BC%D0%BD%D0%BE%D0%B3%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "Голям пожар бушува около полунощ българско време в предградие на Чикаго, на 25 мили от града, в близост до летище Полуоки, където живеят много наши сънародници, съобщават местни медии. Горели са поне три сгради с много апартаменти в тях, откарват се пострадали хора в болниците, но не се съобщава за брой ранени или загинали. Над 100 огнеборци с пожарни коли от 25 района се бориха със стихията, която към момента е овладяна. \r\n   \r\n       На кадрите личат огромните кълбета дим, които са се издигали в района . За пожара алармираха в социалните мрежи българи, които живеят в Чикаго. \"BREAKING: Пожар в жилищен комплекс в предградието Prospect Heights, в което живеят много българи. Огънят бушува на 800 block of Mcintosh Court. \r\n   \r\n        Ако имате информация за наши сънародници в квартала моля свържете се е нас на \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n   или във фейсбук\", написа актьорът Никола Пашов, който се намира там.  \r\n   \r\n       Трима души са ранени, съобщават чикагските медии. Над 100 души са евакуирани. На помощ за справяне с бедствието са се притекли доброволци от Червения кръст. В социалните мрежи вече стартира кампания за събиране на средства за пострадалите. \r\n    ", "date": "2018.07.19", "title": "Огнен ад в Чикаго, в района има много българи!  (СНИМКИ/ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/384252-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B0%D1%82%D0%B0-%D0%BF%D0%BE%D0%BB%D0%B7%D0%B0-%D0%BE%D1%82-%D0%B0%D1%80%D0%BE%D0%BC%D0%B0%D1%82%D0%B0-%D0%BD%D0%B0-%D0%BA%D0%B0%D1%84%D0%B5", "text": "Ново проучване ва Технологичния институт Стивънс (САЩ) разкри, че ароматът на кафе може да подобри ефективността ни при решаване на аналитични задачи, включително на теста GMAT, изискван от много бизнес училища, съобщи портал MedicalXpress.   Адриана Маджаров, професор и водещ автор на изследването, подложи около 100 бизнес студенти на 10-те въпроса за изпита GMAT. Участниците бяха разделени на две групи, едната от които беше тествана в стая, в която миришеше на кафе, а другата - в стая без аромат. Резултатите показаха, че първата група е получила по-добър бал от втората.   \"Не е интересно само това, че миризмата на кафе помогна на хората да се представят по-добре в аналитичните задачи, но те също вярваха, че ще се справят по-добре и ние показахме, че това очакване е поне отчасти отговорно за по-доброто им представяне\", обяснява изследователката. Това означава, че аромат подобен на миризмата на кафе, който дори не съдържа кофеин, има ефект, подобен на този на консумирано кафе, което показва плацебо ефекта на този аромат.   Учените направиха и проучване на 200 души, които бяха помолени да характеризират как различните аромати засягат различни човешки дейности. Според анкетираните, ароматът на кафето повишава вниманието и производителността. Маджаров вярва, че откритието, че ароматът на кафето действащ като плацебо и подобрява представянето при аналитичното разсъждение, ще има много практически приложения.   \"Миризмата е едно от най-силните ни сетива. Това е област на голям интерес и потенциал\", казва професорката, добавяйки, че архитекти, директори на търговски площи и други професионалисти \"могат да използват фините аромати, за да оформят опита на своите клиенти.\"", "date": "2018.07.19", "title": "Неочакваната полза от аромата на кафе"}
{"url": "http://www.classa.bg/%D1%81%D0%B2%D1%8F%D1%82/item/384253-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D1%82%D0%BE%D0%BD%D0%BE%D0%B2%D0%B5-%D0%B4%D0%B8%D0%B0%D0%BC%D0%B0%D0%BD%D1%82%D0%B8-%D0%B2-%D0%B7%D0%B5%D0%BC%D1%8F%D1%82%D0%B0", "text": "Едно научно изследване, публикувано в списание Geochemistry, Geophysics, Geosystems, разкрива, че в земята има милиарди тонове диаманти.   Извличането им обаче изглежда невъзможно, тъй като тези скъпоценни камъни се намират на дълбочина между 150 и 300 километра.   Според съвместно изследване на Масачузетския технологичен институт (САЩ) и университети в няколко страни, диаманти са открити в по-дълбоките участъци на кратони, континентални маси, разположени в литосферата, между кората и мантията.   Една аномалия е позволила на учените да направят това откритие. Когато изследователите анализирали звуковите вълни, \"сканиращи\" вътрешността на Земята, те забелязали, че тези вълни пресичат кратоните с два пъти по-голяма скорост от очакваното. И звукът променя скоростта си в зависимост от вида на скалата, която пресича.   Учените създали компютърни симулации, за да обяснят това явление и стигнали до заключението, че най-вероятно по-дълбоките участъци на кратоните съдържат между 1 и 2% диаманти, което кара звукът да преминава по-бързо отколкото през стандартната скала на кратона.", "date": "2018.07.19", "title": "Намериха  милиарди тонове диаманти в Земята"}
{"url": "http://www.classa.bg/%D1%81%D0%B2%D1%8F%D1%82/item/384254-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D1%81%D0%BF%D0%B0%D0%B4%D0%B0%D1%82-%D1%81%D0%BB%D0%B5%D0%B4-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%80%D0%B5%D0%B7%D0%B5%D1%80%D0%B2%D0%B8", "text": "Американския петролен институт (API) съобщи, неочаквано натрупване на 629,000 барела петрол в САЩ при инвентаризацията през последната седмица, което беше придружено от спад в цените на суровия петрол.   Според Ройтерс, цената на петрол Брент записа 71.85 долара за барел в 02:40 GMT (-0.4%), а суровият петрол WTI удари $ 68.08 за барел (-0.5% ). Двата вида се търгуваха под цената от миналата седмица с около 6 и 7 долара, съответно.   След повече от година на сдържане на производството, в началото на този месец Организацията на страните износителки на петрол (ОПЕК), заедно с други производители като Русия, се съгласи да го увеличи до един милион барела на ден.   Поради снижаването на доставките от Венецуела и риска от санкции срещу Иран, анализаторите смятат, че все повече е възможно САЩ да използват стратегическите си петролни резерви (SPR).   \"Основната причина за значителния спад в цените е обсъждането на освобождаването на SPR, която става все по-силна\", каза Тамаш Варга, анализатор в PVM Oil Associates, цитиран от The Wall Street Journal.   Преди това от Техеран квалифицираха като \"грешка\", да се мисли, че икономическата война на Съединените щати. срещу Иран няма да окаже въздействие\" и обещаха да продаде колкото е възможно повече петрол, въпреки санкциите на САЩ.", "date": "2018.07.19", "title": "Цените на петрола спадат след изненадващо увеличение на американските резерви"}
{"url": "http://www.classa.bg/%D1%81%D0%B2%D1%8F%D1%82/item/384255-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%8F%D0%B4%D0%BE%D1%81%D0%B0%D0%BD-%D1%80%D0%B0%D0%B1%D0%BE%D1%82%D0%B8%D1%82%D0%B5-%D1%81-%D1%84%D0%BE%D1%80%D0%BC%D0%B0%D0%BB%D0%B8%D0%B7%D1%8A%D0%BC", "text": "Лидерът на Северна Корея, Ким Чен Ун, е посетил няколко промишлени и социални заведения, както и важни проекти, осъществявани в страната и е останал недоволен от производството и напредъка на работата, съобщава държавната информационна агенция KCNA.   По време на посещението си във фабрика за куфари, Ким изразил недоволството си от качеството на продуктите и условията на изработка. Според президента, членовете на местния комитет на партията \"работят с формализъм\" и по тази причина не изпълняват ориентацията на партията, а куфарите са произвеждат в \"мръсни помещения\".   Ким казал, че има разлика в нивото на производство между заводите в няколко региона и несъответствието зависи \"от идеологическата гледна точка на служителите\", а не от икономическото развитие на дадена област.   При извършване на проверка на изграждането на водноелектрическа централа Орангчон, което продължава повече от 30 години и все още не е завършена, лидерът на Северна Корея изрази възмущението си от забавянето на приключване на проекта.   Ядосан той остро разкритикува функционерите, които не са посетили обекта \"нито веднъж и, без видим, успех проектът се нуждае от много инвестиции\", след което разпоредил на 10 октомври 2019 г. работата да бъде завършена.   Ким също така посетил почивния дом в Онфо. При разглеждането на съоръженията той посочил, че обществените бански помещения, предназначени за лечение на болните, са \"мръсни, тъмни и нехигиенични\".   В този контекст, той заявил, че забавянията и лошота качество провокират критики от народа и лоша репутация за Ким Ир Сен и Ким Чен Ир, които са построили този дом за почивка за народа. След това северокорейският лидер поръчал цялостно преустройство на оборудването.", "date": "2018.07.19", "title": "Ким Чен-ун ядосан: \"Работите с формализъм\""}
{"url": "http://www.classa.bg/%D1%81%D0%B2%D1%8F%D1%82/item/384251-momo-,-%D0%B7%D0%BB%D0%BE%D0%B2%D0%B5%D1%89%D0%B0-%D0%B8%D0%B3%D1%80%D0%B0-%D0%BD%D0%B0-whatsapp,-%D0%BA%D0%BE%D1%8F%D1%82%D0%BE-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8", "text": "Зловещата игра, известна като \"Momo\", която се разпространява по мобилните телефони чрез WhatsApp, алармира мексиканските власти за опасността потребителите да получават заплахи или да им бъдат ограбени личните данни.   Предизвикателството е да се обадим на телефонен номер в Япония, който се появява до чудовищно изображение, извадено от скулптурна изложба в музея \"Гинза\" през 2016 г., също в японската държава.   Впоследствие \"Momo\" реагира с изображения на насилие, заплахи, подбуждане към самоубийство и извършва кражба на лични данни.   \"Преди се контактуваше с демони чрез медиум, сега това става чрез WhattsApp\", казва в YouTube Брен Собревиля, който набрал \"проклетия номер\", за да провери какво се случва, когато се свърже с \"Момо\".   По тази причина звеното за разследване на компютърна престъпност в щата Табаско е издало предупреждение за опасностите, създавани от предизвикателството, което се е разпространило сред младите мексиканци.   \"Няколко потребители потвърдиха, че ако сте изпратили съобщение до Момо от телефона си, тази жена с ужасяващ вид отговаря с изображения на агресия и насилие. Някои дори твърдят, че са им отговори ли със заплахи за разкриване на лични данни\", съобщават органите на щата Табаско.", "date": "2018.07.19", "title": "\"Momo\", зловеща игра на WhatsApp, която алармира мексиканските власти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384246-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D1%82%D1%8A%D1%80%D1%81%D0%B8-%D0%B3%D0%B0%D0%B4%D0%B6%D0%B5-%D1%87%D1%83%D0%B6%D0%B4%D0%B5%D0%BD%D0%B5%D1%86", "text": "Русокосата варненка уточни, че в основата на решението й да иска мъж извън границата е байганьовският манталитет на нашенци.  още, че ще си вземе кратък отпуск, като няколко дни ще прекара в Париж. Една от причините за пътуването е турнето на Бионсе, от която Гери неведнъж е черпила вдъхновение. 19-годишната фурия издаде, че мечтае любовната история в живота й да наподобява именно на тази на певицата и Джей Зи.", "date": "2018.07.19", "title": "Гери-Никол търси гадже чужденец"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384247-%D1%82%D0%B5%D0%BE%D0%B4%D0%BE%D1%80%D0%B0-%D0%BC%D1%83%D0%B4%D0%B5%D0%B2%D0%B0-%D0%B5-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%B1%D1%83%D1%80%D0%B3%D0%B0%D1%81", "text": "Бургас избра своята Кралица на красотата 2018. Това е 17-годишната Теодора Мудева, съобщи Булфото.       Девойката е от Бургас и е състезателка по спортни танци. Тя ще има възможност  .   Първа нейна подгласничка стана 19-годишната Джесика Гюмишева от Сливен, а на трето място се нареди Джулия Мицова на 17 години от Бургас, ученичка в Природо-математическата гимназия. Короната на Теодора постави миналогодишната носителка Йовита Георгиева.   В конкурса взеха участие 15 момичета. Те дефилираха пред журито и публиката на морския град с ежедневни тоалети, бански костюми и официални булченски рокли.      ", "date": "2018.07.19", "title": "Теодора Мудева е новата Мис Бургас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384248-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B8%D0%B7%D0%B1%D0%B8%D0%B2%D0%B0%D1%82-%D0%B6%D0%B8%D0%B2%D0%BE%D1%82%D0%BD%D0%B8-%D0%B1%D0%B5%D0%B7-%D0%B4%D0%BE%D0%BA%D0%B0%D0%B7%D0%B0%D0%BD-%D0%B7%D0%B4%D1%80%D0%B0%D0%B2%D0%B5%D0%BD-%D1%81%D1%82%D0%B0%D1%82%D1%83%D1%81", "text": "Първите избивания започват пет дни преди да дойдат резултатите от българската и френска лаборатория. Кое налага това, заяви той. Държавата не само не предприема мерки да овладее ситуацията, а стимулира проблематиката, посочи Петков. Преди 7-8 години ликвидирахме Националната ветеринарно-медицинска служба, сега няма такава. Оперативният център, който трябва да следи ситуацията, не неправи нищо. И Европа, и България не направиха нищо и за това нещо трябва да се носи отговорност. Настояваме нашите евродепутати да поставят въпроса в европарламента и Европа да застане солидарно с България, защото ние сме външната граница на ЕС, каза лидерът на АБВ. Ние неслучайно заявихме, че искаме свикваме на консуклтативен съвет при президента, защото това е въпрос на национална сигурност. Той коментира и случая с частния самолет, преминал непроверен през летище София. Имам идея – омбудсманът   да награди вътрешния министър с орден \"Средна гора с панделка\" за влизане на пътници без контрол и напускане на страната без контрол. Тук не става дори за Шенген, става дума за България. Ако този проблем не бъде отстранен, ако не се вземат радикални мерки в ръководството на МВР, това ще бъде част от ежедневието. Това са серия от въпроси, които са обидни за системата за сигурност и за граничния контрол, каза още  .", "date": "2018.07.19", "title": "Румен Петков: Не може да се избиват животни без доказан здравен статус"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384249-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BC%D0%B0%D0%B9%D0%BA%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BA%D1%8A%D1%80%D0%BC%D0%B0-%D0%BE%D0%BD%D0%BB%D0%B0%D0%B9%D0%BD", "text": "Единствената у нас Банка за майчина кърма не функционира с месеци заради основен ремонт на сградата, в която се помещава. Дългогодишният директор на банката д-р Мария Русинова обясни пред Дарик, че зданието не е ремонтирано основно от повече от 40 години.  В момента родителите, нуждаещи се от кърма за децата си, нямат алтернатива, освен да купуват готови формули. Проблемът обаче е, че е налице и онлайн търговия на кърма между майки, която е изключително опасна.     \"Чували сме и сме виждали обяви за такава практика. И тя не е породена от това, че е затворена банката за кърма. А това е много опасно майки да разменят кърма помежду си, тъй като може майката да носи някакво заболяване, което да предаде с кърмата. Ние правим изследвания на нашите донорки за Хепатит Б и Ц, за сифилис, за чревно носителство, изследваме гърлен и носен секрет и на майката, и на бебето. Изследваме всяка порция кърма, която взимаме. Защото, дори майката да е здрава, може кърмата в един момент допълнително да се замърси - от въздуха в стаята, от ръцете, от някакъв предмет, кърпа и т.н. Опасно е\", обясни д-р Мария Русинова.  \"Много често бременните се изследват за определени заболявания, които се пренасят с кърмата, но има и някои заболявания, например Хепатит Ц не винаги се изследва. А има латентен период заболяването, когато не се проявява дори, не се показва това и в изследванията. Затова е опасно да се разменя кърма между майките\", аргументира се още специалистът.     \"Първият съвет, който даваме винаги, дори на тези, които идват при нас да потърсят кърма, е максимално да се стимулира и да се запази лактацията на майката. И, разбира се, по-безопасно е да използват адаптираните формули вместо помежду си да разменят кърма\", апелира отново д-р Русинова. ", "date": "2018.07.19", "title": "Внимание: Майки продават кърма онлайн"}
{"url": "http://www.classa.bg/%D1%81%D0%B2%D1%8F%D1%82/item/384250-%D1%82%D1%80%D1%8A%D0%BC%D0%BF-%D1%87%D0%B5%D1%81%D1%82%D0%B8%D1%82%D0%BE,-%D0%B2%D0%B5%D1%87%D0%B5-%D1%81%D0%B8-%D0%B2-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Президентът на САЩ Доналд Тръмп предположи в интервю пред телевизионния канал Fox News, че страната-членка на НАТО Черна гора може да вкара Америка в Трета световна война.    Това пише електронното издание Washington Examiner. В серия от ТУИТОВЕ Тръмп направи нови разкрития за срещата си с Путин: Хейтърите искаха боксов мач и война, но...    „Разбирам какво казвате и аз зададох същия въпрос\", заяви Тръмп в интервюто пред телевизионния канал, когато бе попитан дали при нужда САЩ трябва да изпратят армия за защита на миниатюрната балканска страна. „Черна гора е много малка страна с много силни хора.    Те наистина са много силни. Много агресивни хора, които могат да агресират и... честито, вече си в Третата световна война. Но това е начинът, по който са построени нещата\", каза той.", "date": "2018.07.19", "title": "Тръмп: Честито, вече си в Третата световна война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384242-7-%D0%BE%D1%82-%D1%81%D1%8A%D0%B4%D0%B8%D0%B8%D1%82%D0%B5-%D0%B2-%D0%BA%D1%81-58-%D1%81%D0%B0-%D0%B8%D0%B7%D0%B2%D1%8A%D0%BD-%D1%82%D1%80%D1%83%D0%B4%D0%BE%D1%81%D0%BF%D0%BE%D1%81%D0%BE%D0%B1%D0%BD%D0%B0%D1%82%D0%B0-%D1%81%D0%BF%D0%BE%D1%80%D0%B5%D0%B4-%D0%B7%D0%B0%D0%BA%D0%BE%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82", "text": "КОНСТИТУЦИОННИЯТ СЪД, КОЙТО БИЛ ОТЛОЖИЛ ЗАСЕДАВАНЕТО ПО ИСТАНБУЛСКАТА КОНФЕРЕНЦИЯ ЗА 27 ЮЛИ, С НАПРЕДВАНЕТО НА ВЪЗРАСТТА И С УВЕЛИЧАВАНЕТО НА ЗАПЛАТИТЕ СИ, СТАВА ВСЕ  ПО-ИНТЕЛИГЕНТЕН, ПО-СПРАВЕДЛИВ И…       ПО-ХАРИЗМАТИЧЕН!   Тези умни, симпатични и добри хорица, с много парички, под ръководството на унуката на първия заместник на диктатора Тодор Живков-Янко от с. Правец, са сега със средна възраст 64 години, значи общо над пенсия, която средна възраст в края на 9-годишния им мандат ще бъде 71 години, значи общо много над пенсия.   За трудоспособни, в смисъл способни да полагат труд по ефективен начин, от който има полза, у нас по закон се считат мъжете на възраст от 16 до навършването на 63 години и жените на възраст от 16 до навършването на 60 години, тези параметри ползва и националната статистика.     Сега 7 от съдиите в КС (58%) са извън трудоспособната според закона възраст, т.е. официално те не са трудоспособни, и би трябвало да са пенсионери, а в края на мандата само един от съдиите (8%) ще е под пенсионна възраст, ще е трудоспособен, а другите 92% ще са нетрудоспособни, според закона.   Тогава в съда ще взема решения съдийка, която ще е, представете си, на 85 години, в дълбока старост, и съдии на пределната възраст – 76, 77 и 78 години.   Работата на тези хора, включително и мисловната, ще е извън намалените им, заради годините, всякакви способности – когнитивни, интелектуални, нравствено-волеви и др.  Тук припомням, че средната продължителност на живота в България за мъжете е 71 години.  Статистически погледнато, вероятността почти всички съдии от мъжки пол в КС да не завършат мандата си през 2024 г. е твърде голяма.  Както е известно от геронтопсихологията, която изследва психиката и мисленето на старците, тези хора сега, а в края на мандата – в още по-голяма степен, са със съответните сенилни изменения, които, уви, са характерни за всички възрастни хора.  Не изключвам наличието, сега или по-късно, при част от тях, и на сенилна деменция (старческо оглупяване), както и други сенилно-атрофични и мозъчно-съдови проблеми, които несъмнено биха се отразили на съдопроизводствения процес и на решенията на тези хора (Stultus stulta loquitur).  В този контекст гласуването на конституционната съобразност на Истанбулската конвенция е напълно предвидимо, още повече, че, както ни е известно, в този състав има нехетеросексуано ориентирани персони.  В състава, знаем, има и хора с недобро психично здраве, с курсове по психотерапия, има политици, изгонени от властта с вот на недоверие, преди имаше и агенти на ДС (агент Николай), сега не знам дали има, днес виждаме други лица с екзотична визия и екзотично поведение.  Чакаме да видим сега тея хора ко ша кажат за джендъризма.  Конституционният ни съд, братя, е голема работа! Да живееей!  ", "date": "2018.07.19", "title": "7 от съдиите в КС (58%) са извън трудоспособната според закона възраст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384243-%D0%BA%D0%BE%D0%B9-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "„Каракачанов поиска ДАНС да разследва авторите на слуха за тайни полети с бежанци до България. Това не било допустимо в правова държава.“ Сега да ви запитам господа министри и депутати, както и медиите, ако народът ви имаше доверие, дали щеше да се върже на подобни слухове? Проблемът не е в слуховете,  ПРОБЛЕМЪТ СТЕ ВИЕ! ВЕЧЕ НИКОЙ НЕ ВИ ВЯРВА ! Даже и на малкото истини, които казвате. Нито сме правова, нито вече сме и държава. Хората ги е страх и вече очакват всичко от вас.  Превърнахте България във васална територия, в която процъфтява корупцията и простотията. На кое трябваше да ви повярваме:    Списъкът с вашите лъжи и манипулации е дълъг и явно някой е решил да действа с вашите методи. Дали от страх, поради водените в момента   или поради друга причина, няма как да знаем. Но знаем, че вашите    остават ненаказани!    Вие сте над закона в „правовата ви държава“. Кога ще започнете да преследвате всяко мнение пуснато в интернет, различно от вашето??? Интернет беше свободна зона, но се превърна в заплаха за вас и вашите лъжи, затова искате да наложите   и заплашвате със съд.    Защото и вие знаете, че отдавна сте изгубили доверието на народа. А казионните ви медии губят своето влияние и хората все повече започват да търсят алтернативни източници на информация. Дотам сте я докарали, че една лъжа звучи по-достоверна от вашата истина! СПРЕТЕ ДА ЛЪЖЕТЕ И ДА КРАДЕТЕ  и може поне малко да си възвърнете народното доверие.", "date": "2018.07.19", "title": "Кой се страхува от интернет?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384244-%D0%BC%D0%BD%D0%BE%D0%B3%D0%BE%D0%BC%D0%B8%D0%BB%D0%B8%D0%BE%D0%BD%D0%B5%D0%BD-%D1%81%D0%BA%D1%80%D0%B0%D0%BF-%E2%80%93-%D0%B5%D1%82%D0%B8%D0%BA%D0%B8%D1%80%D0%B0%D0%BD-%D0%BA%D0%B0%D1%82%D0%BE-%E2%80%9C%D0%B1%D0%BE%D0%B9%D0%BD%D0%B8-%D0%BA%D0%BE%D1%80%D0%B0%D0%B1%D0%B8%E2%80%9D-sos-%D0%B7%D0%B0-%D0%BF%D1%80%D0%B5%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0", "text": "SOS за превъоръжаването на армията   От десетилетие насам въпреки гръмките заклинания и различни проекти и програми в България превъоръжаването на армията ни засега не се случва. Някой ще възрази: в периода от 2002 до 2013 г. бяха усвоени 2.5 млрд. лв. за купуване на нова техника – самолети „Спартан“, самолет „Пилатос” (не за бойни действия,а за ВИП превози!!!), хеликоптери „Кугър“, бойни пехотни машини „Пантер“, „Мерцедес“-и, две фрегати от Белгия… Но на практика почти нищо от това не е боеспособно и годно за употреба. Например единственият ни останал летящ „Спартан” беше потрешен в началото на тази година, а договор за реновацията на тези самолети се подписа едва през май. От 12-те закупени хеликоптера „Кугър” летяха 4, един от които изгубихме наскоро след катастрофа. Споровете между България и доставчика „Юрокоптер” се точат години наред, вече се стигна и до събеден арбитраж. Но засега никой у нас не дава или не желае да даде отговор защо в договора не са били разписани точно условията за поддръжка, експлоатация и резервни части. За одисеята с бойните самолети за авиацията всички вече знаят достатъчно след избухналите обществени скандали. Не знаят, че по всяка вероятност тя ще продължи.     Защото гласуваните от парламента на 8 юни със 151 гласа “за”, само 7 – „против” и един въздържал се депутат 1,8 млрд. лева (около 1.125 милиарда долара равностойност) стигат напълно за покупка на съвсем, ама съвсем нови изтребители F-16. Но кой знае се говори за доставки на бойни изтребители от «втора» ръка.     За сравнение с българската модернизация на армията и начина, по който се харчат средствата за нея, е полезно да се види световната практика. Например тези дни – на 25 юни компанията «Lockheed Martin” получи договор от правителството на САЩ на стойност 1,2 млрд. долара за последна модификация F-16 Block 70 за Кралските ВВС на Бахрейн. Това е първият договор и първа продажба на тази най-нова и съвременна модификация и това ще са първите самоленти, които ще слязат от новата поточна линия за F-16, която ще се намира в Грийнвил, Южна Каролина.   Забележете, че с кажи-речи българската сума за осъвременяване на авиацията ни се купуват не 8 бройки, каквито са родните разчети, а два пъти повече – 16 съвсем нови самолета F-16. Цената на един е излязла по 75 млн. долара на самолет при предвидени от нашия властови елит разходи за бройка почти два пъти по-високи – 140 млн. долара!   При това, както вече се забелязва, властите отново ще предпочетат техника «втора» и дори «трета» ръка, платена неимоверно по-скъпа, отколкото струва съвсем ново и модерно оръжие. Освен щатски самолети ще се искат предложения за нови „Юрофайтър” от Германия и втора ръка от Италия, за нови и употребявани „Рафал” от Франция и за нови и втора ръка „Грипен” от Швеция. От американците, израелците и Португалия ще се търсят предложения за употребявани F-16. Още две оферти ще бъдат поискани от САЩ, този път за нови и за употребявани F-18. Но защо изведнъж се поискаха оферти за друг тип, по-тежък боен самолет, не толкова пригоден за България? Защото F-18 не ни е по джоба, но за сметка на това оферта за него ще задраска тази за F-16. Т.е. правят се сложни “врътки” да бъде обоснован някак си варианта защо България не иска най-съвременното в момента и напълно по джоба ни – F-16, модификация 70. Има обяснение защо се предпочита летящ скрап (португалските самолети) или модернизиран такъв (от САЩ, Италия, Франция и Швеция) То е просто: всичко «голямо» в България – от магистралите до превъоръжаването на армията е преди всичко далавера и комисион зад кулисите.   МНОГОМИЛИОНЕН СКРАП –  ЕТИКИРАН КАТО “БОЙНИ КОРАБИ”   Най-крещящ пример за този остапбендеровски подход е одисеята около фрегатите за военно-морския ни флот. Тя прилича на измамата “тука има – тука нема!”. Навремето се отказахме от френското предложение (4 фрегати за милиард долара). Тази сделка се превърна в геополитически интерес. София ухажваше Париж, защото Франция усилено работеше и постигна освобождаването на нашите медицински сестри в Либия. Веднага след успеха на преговорите на Саркози с Кадафи покупката зацикли завинаги. В отговор Елисейският дворец наточи острата френска рапира и негласно блокира влизането ни в Шенгенското пространство. В крайна сметка България купи 3 белгийски фрегати на старо. Съвсем амортизирани и практически негодни за военни действия. А като за капак сякаш нарочно бяха тирпилирани дори и ограничените бойни възможности за тези кораби. Заради подръжката им стартира грозен процес на вътрешна канибализация – сваляха се части от една фрегата, за да се сложат на друга. Така фрегатата „Горди“ вместо боен кораб се превърна в склад, от който се изписваше необходимото. Моряците прибягнаха до тази крайна мярка, защото средства за поддръжка на корабите в бюджета на ВМС не се предвиждаха. И е по-добре да имаш две работещи фрегати за сметка на третата, отколкото нито една. Запознатите със случилото се и случващото се разправят, че белгийските ВМС буквално с лупа издирили всичко по своите бази и като резултат ни пратили 100 контейнера с имущество и резервни части. България обаче години наред не намери пари да ги транспортира от Зеебрюге до Варна и Бургас!??? Изтече и ресурсът по време на годност на противокорабните ракети „Екзозет“ на кораба „Дръзки“. Те трябваше да бъдат унищожени чрез пуск в морето, за да се обучат и моряците. Обаче това не се случи, защото нямаше дизелово гориво за корабите, за да се изолира районът на стрелбите. Всъщност имаше, то се разходваше за други цели – за генераторите на корабите. Те произвеждаха пет години ток, тъй като не бе купен елементарен преобразовател на напрежението от 60 Hz (белгийски стандарт) на българския с 50 Hz. Това е скандален факт – от пристигането им в България, на четирите кораба действат ден и нощ генераторите им, работещи на мазут и консумиращи 50 литра на час или 144 тона общо на месец. Това са близо 2000 тона годишно, години наред, на завишени спрямо пазарните цени, поръчвани винаги “спешно” на отбрани близки фирми. Връх на парадокса беше, че за финал вместо бойни стрелби министерството плати 500 000 лв., за да бъдат унищожени ракетите „Екзосет“ в заводите „ТЕРЕМ-Костенец“. С „Верни“ и „Горди“ нямаше такива проблеми, защото така и не бяха снабдени с противокорабни ракети. Фрегатите ни излязоха много «евтино» – реално се оказаха неспособни за сериозни бойни действия поради остарели системи, въоръжения и радари, неподлежащи на модернизация. Въпреки че две от тях, „Дръзки“ и „Верни“, са със сертификат, че отговарят на натовските стандарти, те са несъвместими с тези стандарти. Причината е, че не могат да поразяват надводен противник извън обсега на единственото си … оръдие! Освен това торпедата им също са с изтекъл срок на годност. Затова борбата с вражески подводници може да се води само с бомбомета, който също е с ограничен ресурс и боекомплект. Факт е, че още през 2001 г. белгийските ВМС в свой анализ констатират, че през 2008 г. изтича ресурсът им и ще са необходими по около 75 млн. евро на кораб за модернизация. Тя ще удължи живота едва с 10 години и затова е решено да се свалят от въоръжение. Невероятно изглежда кабинетът на цар Симеон, който направи покупката, да не е знаел тези факти. Но у нас всичко е възможно – дори и невъзможното. Заради тази ситуация хем да имаш (фрегати), хем да ги нямаш (бойните им възможности) сега отново се заговори за покупка на многоцелеви патрулни кораби (корвети). Обаче сключеният за целта с нашата фирма „Делфин” договор се оказа неизпълним. Българската компания в края на миналата година се отказа от него поради ценови съображения – промени в закона, с които започна да се начислява ДДС върху тези сделки. По всичко личи, че за проекта навремето са лобирали повече от добре поставени български бизнес играчи. МТГ “Делфин” е сред спонсорите на ФК “Лудогорец”, което веднага предизвиква асоциации с името на мощния бизнесмен Кирил Домусчиев като един от потенциалните привърженици на превъоръжаването на ВМС. Но е спорно дали България има възможностите да построи що-годе съвременен боен кораб. Заради проблема с данъчното облагане управляващите увеличиха цената от 820 млн. лв. за 2 кораба на 964 млн. – със стойността на ДДС-то. Идеята остана същата – корабите да се строят съвместно с компанията „Делфин”. Спорно обаче е дали родната фирма ще се навие отново, от една страна, а от друга – дали е във възможностите й да участва или да построи най-съвременни бойни кораби. (тези, които направи за африканската държава Екваториална Гвине имат спецификата на патрулни катери и са екзотични – например са въоръжени с противотанково оръжие!). От проектната документация за новите корвети също така става ясно, че една от идеите на военните е при ескалация на напрежението да използват патрулните кораби за защита на платформите за добив на нефт и газ в черноморския шелф на страната ни. “Това е в широкото икономическо пространство на България. Гранична полиция не може да свърши тази работа, така че най-вероятно ще се разчита на нас да осъществим тази дейност”, коментира по този повод бившият военен министър Ненчев. Може би резон има. Затова още през ноември миналата година бяха отправени искания и получени ориентировъчни предложения от 11 български и чужди компании. Осем от тях са корабостроителници. Става дума за компаниите: DCNS, Fr. Lurssen Werft GmbH & Co.KG, BAE Systems, DAMEN, Fincantieri, Navantia, ThyssenKrupp и нашенската МТГ-Делфин. Седем от тях са предоставили конкретни примерни оферти, като най-евтината е около 665 млн. лв., а най-скъпата около 1.2 млрд. лв. Трябва да се знае, че тези суми все пак са прогнозни и могат да варират с около 15-20% в цената. Отделно се калкулират разходите за поддръжка на двата патрулни кораба в рамките на 30-годишен жизнен цикъл – най-вероятно според експертите ще са между 120 и 180 млн. лв. по сегашната стойност на лева. Проблемът обаче е същият като при изтребителите – в българското предложение се предвижда и покупка на техника „втора ръка”, както и възможност бойните кораби да се произвеждат изцяло или отчасти у нас.   Но гордостта „Made in Bulgaria” може да се окаже много скъпа и безполезна реклама на родното. Защото специалистите знаят, че един съвременен боен кораб е изключително високотехнологично изделие, вкл. и в най-елементарното му – корпусът и малко държави по света са в състояние да го произведат. Вторият проблем е цената. Ориентировъчно без ДДС-то тя излиза на четвърт милиард на корвета (толкова беше навремето скъпото френско предложение, от което се отказахме). Висока или ниска е тя? Висока е – дори и за нов кораб, камо ли пък за втора или трета ръка фрегата или корвета, която по разчетите трябва да е лек тип. Например свръхмодерната шведска лека корвета – флагман на техния флот „Висби” струва 180 милиона долара и е истински многоцелеви кораб, вкл. и с възможност за борба с подводници. Най-сетне последния писък на модата за неголемите военни кораби е създаването им като тримаран. Такава е малката корвета Visby, за който вече стана дума. Такива са и американските патрулни многоцелеви кораби – фрегати от клас Independence. Подобна конструкция при по-малки кораби обезпечава далеч по-висока мореходност и боеспособност. Боеспособност, понеже въоръжението им може да се използва при вълнение 5-6 бала, докато при класическата компановка (еднокорпусен кораб) това става невъзможно при вълни над 3 до 4 бала. Освен това по правило тримараните са и по-бързи при равни мощности на двигателите. Те имат и по-голяма площ на палубата, което позволява разполагането на по-тежък тип хеликоптер. Прогнозите на специалистите сочат, че в близките години над половината от корабите в тези класове – малки фрегати и различни типове корвети ще са тримарани. А родната индустрия е безкрайно далеч не само от реалните технологични възможности, но дори и от познанието за такъв тип конструкция. Затова по всичко личи, че историята с патрулните ни кораби ще се превърне в истинска одисея, повтаряща тази с бойни изтребител. И в крайна сметка няма да имаме нищо ново и съвременно. А ако имаме нещо, то ще е плаващ скрап, както показа историята с белгийските фрегати.     Цени на корвети ( българска сума за покупката е с равностойност 300 млн. долара на корвета – полуродно производство или на старо за 1 бр.) : Braunschweig K-130 (Германия) – 309 милиона долара  Кеда (Малайзия) – 300 милиона долара  Baynunah (ОАЕ) – 137 милиона долара  Карефе (Оман) – 262 милиона долара  MILGEM корвети (Турция) – 250 милиона долара  Сигма (индонезийски / марокански) – 222 милиона долара  Visby (Швеция) – 184 милиона долара  Фаладж 2 (ОАЕ) – 136 млн. Долара  BAM морски кораб за действие (Испания) – 116 милиона долара  Тринидад и Тобаго – 76 милиона долара  Отаго (Нова Зеландия) – 62,6 милиона долара  Кнуд Расмусен (Дания) – 50 милиона долара  Clyde (Великобритания) – $ 47,000,000  Sentinel (Франция) – 47 милиона долара  Река (Великобритания) – 31 400 000 щатски долара  Сара Баартман / Damen 8313 OPV (Южна Африка) – 20 милиона долара        ", "date": "2018.07.19", "title": "Многомилионен скрап – Етикиран като “бойни кораби”: SOS за превъоръжаването на армията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384245-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D1%80%D1%83%D1%81%D0%BA%D0%B8%D1%8F-%D0%B2%D0%B5%D1%81%D1%82%D0%BD%D0%B8%D0%BA-%E2%80%9E%D0%B8%D0%B7%D0%B2%D0%B5%D1%81%D1%82%D0%B8%D1%8F%E2%80%9C-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B5-%D1%82%D1%83%D1%80%D1%86%D0%B8%D1%8F-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B5%D1%81", "text": "„Въпросът за интеграцията на Анкара в ЕС не може да се разглежда с оглед на обстоятелствата“, заяви Борисов. „Турция е поела ангажимент към ЕС от повече от 50 години, но в настоящата ситуация и на съществуващите отношения дори не си струва да се говори за въвеждането на тази страна в Европейския съюз“, допълни той. Към същото становище се придържат и в ръководството на Европейския съюз. Турция все повече се отдалечава от отношенията от ЕС и отношенията между Съюза и тази страна стават все по-сложни, сочи източник на „Известия“ от европейските дипломатически кръгове. „ЕС е изключително загрижен за положението с правата на човека и основните свободи в страната. Анкара трябва да се промени ситуацията и да приведе своите правила в съответствие с европейските принципи и ценности“, допълни източникът, цитиран от Фокус. През март 2018 във Варна, България бе домакин на среща на лидерите на Турция и Европейския съюз, на която председателят на Европейската комисия   обяви продължаване на диалога по въпросите на присъединяването на Турция към ЕС. „С днешните отношения на Турция с лидерите на страните като Австрия, Германия, Холандия, Франция, организирането среща на високо равнище с участието на председателя на Европейския съвет Доналд Туск, на Европейската комисия   и президента на Турция Реджеп Тайип Ердоган бе трудно, но усилията на българската страна си струваха“, допълни  . Той също така подчерта, че благодарение на тясното сътрудничество с Анкара, София е в състояние да спре почти напълно притока на бежанци, които влизат в ЕС през Балканския маршрут.", "date": "2018.07.19", "title": "Борисов пред руския вестник „Известия“: Невъзможно е Турция да влезе в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384241-%D0%B5%D1%82%D0%BE-%D0%BA%D0%B0%D0%BA-%D1%81%D0%B5-%D0%BA%D1%83%D0%BF%D1%83%D0%B2%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2%D0%BB%D0%B0%D1%81%D1%82%D1%82%D0%B0-%D1%83%D0%BA%D1%80%D0%BE%D1%82%D0%B8-%D0%B6%D0%B8%D0%B2%D0%BE%D1%82%D0%BD%D0%BE%D0%B2%D1%8A%D0%B4%D0%B8%D1%82%D0%B5-%D1%81-15-%D0%BB%D0%B5%D0%B2%D0%B0-%D0%B8-%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%83%D0%B2%D0%BE%D0%BB%D0%BD%D0%B5%D0%BD%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D0%BA%D0%B0-%D0%B8-%D1%82%D0%B0%D0%B7%D0%B8-%D0%BD%D0%BE%D1%89-%D1%83%D0%BA%D1%80%D0%BE%D1%82%D0%B8%D1%82%D0%B5%D0%BB%D1%8F%D1%82-%D0%BE%D1%82-%D0%B1%D0%B0%D0%BD%D0%BA%D1%8F-%D1%89%D0%B5-%D1%81%D0%BF%D0%B8-%D1%81%D0%BF%D0%BE%D0%BA%D0%BE%D0%B9%D0%BD%D0%BE", "text": "ЕТО КАК СЕ КУПУВА ПРОТЕСТ: ВЛАСТТА УКРОТИ ЖИВОТНОВЪДИТЕ С 15 ЛЕВА И С ЧЕТИРИМА УВОЛНЕНИ ЧИНОВНИКА! И ТАЗИ НОЩ УКРОТИТЕЛЯТ ОТ БАНКЯ ЩЕ СПИ СПОКОЙНО!         Бунтовно начало и позорен край! Това е най-краткото, но и най-тъжно определение на днешния протест на животновъдите пред Министерския съвет. Говоря като участник и очевидец от първия до последния час на протеста. Видях с очите си как властта купи водачите на протеста с четирима уволнени чиновника и с …15 лева добавка върху вече дадени компенсации от 25 лева за евтаназирана овца и коза.   Какъв позор! Вместо протестът да излее народния гняв заради безмилостно унищожените стада, заради зверското изтребление на здрави животни в Странджа, той се изроди в срамен пазарлък за 15 лева. Вместо да се иска докрай оставката на земеделския министър Порожанов, водачът на протеста излезе сияещ от радост от Министерския съвет, рамо до рамо с екзекутора Порожанов, и триумфално обяви, че всичките им искания са изпълнени.     И нито дума за тоталната сеч в Странджа. Нито дума за умъртвения поминък и съсипаните съдби на хората в този обезлюден край, готов за заселване от мигрантите на Каракачанов, както доскоро предлагаше днес пенещият се срещу фалшивите новини вицепремиер.   След като водачът Караколев сви знамената, животновъдите кротко го последваха, както овце следват овчаря. И на площада останахме стотина души срещу 200 полицаи и жандармеристи…   Толкова им беше барутът, с толкова се примириха крещящите срещу властта – с 15 лева и с четири уволнени пионки на Порожанов, които само ще сменят бюрата си в земеделското министерство.   Ето така се опитомява протест по нашите географски ширини: Купуваш водачът и стадото се укротява. Уви, и тази нощ укротителят от Банкя ще спи спокойно.   С такива продажни протестъри и с такъв послушен народ що да не векува на „Дондуков“ 1?  ", "date": "2018.07.19", "title": "Ето как се купува протест: властта укроти животновъдите с 15 лева и четирима уволнени чиновника! И тази нощ укротителят от Банкя ще спи спокойно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384234-19-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "64 г. - Големият пожар в Рим: В търговската част на Рим започва пожар, който в следващите шест дни унищожава две трети от града.     1344 г. - Венецианският сенат излиза с решение, в което се документират кражби на стока на венецианските търговци във Варна.   1843 г. - На вода е пуснат параходът Great Britain на инженера Изъмбард Кингдъм Брунел - първият презокеански параход, оборудван с гребен винт и метален корпус.   1864 г. - В Букурещ е отпечатан единственият брой на в. „Бранител\", редактиран от Георги С. Раковски.   1870 г. - Започва Френско-пруската война.   1877 г. - Руско-турска война (1877-1878): Приключва първата Шипченска битка, в резултат на която османските сили се изтеглят и предният отряд на руската армия, под командването на ген. Йосиф Гурко, установява контрол над Шипченския проход   1879 г. - Открити са първите български дипломатически представителства в Цариград, Белград и Букурещ и са назначени първите български дипломатически агенти.   1880 г. - Учреден е първият български медал\"За Освобождението 1877-1878 г.\".   1886 г. - В Люксембург се състои последният концерт на Ференц Лист, който умира на 31 юли с.г. в Байройт, Германия.   1900 г. - Без официална церемония в експлоатация е пусната първата линия на Парижкото метро.   1903 г. - Провежда се финалът на първия Тур дьо Франс.   1923 г. - В София е осветена румънската православна черква „Св. Троица\".   1923 г. - Конституционният блок се саморазпуска под натиска на армията, ВМРО и правителството.   1952 г. - Започват XV летни олимпийски игри в Хелзинки.   1974 г. - Испанският лидер ген. Франко предава временно, поради болест, властта на одобрения за негов наследник принц Хуан Карлос.   1980 г. - В Москва са открити XXII летни олимпийски игри, бойкотирани от западните страни.   1989 г. - Полският парламент избира комунистическия лидер ген. Войчех Ярузелски за президент на страната.  ", "date": "2018.07.19", "title": "19 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384235-%D0%B0%D1%80%D1%85%D0%B8%D1%82%D0%B5%D0%BA%D1%82%D1%83%D1%80%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D1%89%D0%B5-%D0%B4%D0%B0%D0%B4%D0%B5-%D0%BD%D0%BE%D0%B2%D0%B0-%D0%B2%D0%B8%D0%B7%D0%B8%D1%8F-%D0%BD%D0%B0-%D0%BF%D0%BB%D0%BE%D1%89%D0%B0%D0%B4-%D1%81%D0%B2%D0%B5%D1%82%D0%B0-%D0%BD%D0%B5%D0%B4%D0%B5%D0%BB%D1%8F-%D0%B2-%D1%81%D0%BE%D1%84%D0%B8%D1%8F", "text": "Архитектурен конкурс ще определи каква да е новата визия на площад \"Света Неделя\" в София.   Главният архитект на Столична община Здравко Здравков в четвъртък ще представи заданието и основните параметри за конкурса, който ще бъде обявен в началото на септември.   Заданието за конкурса е изготвено от екип на Университета по архитектура, строителство и геодезия и било подложено на широко обсъдено с професионалните организации и гражданите на София, съобщават от Направление \"Архитектура и градоустройство\" към Столична община.   Срещата с арх. Здравков ще бъде на 19 юли от 20:30 ч. Тогава ще бъдат представени и извършената работа и предстоящите задачи по плана за действие за реализиране на проекта \"София – град за хората\".   Целта на проекта е да изследва и анализира публичните пространства в центъра на столицата по методологията на датския архитект проф. Ян Геел. Като част от него беше изготвен доклад с анализ на тези пространства и препоръки как да се развиват те, за да се превърне София в \"град с човешки мащаб\".   Ще участват представители на \"Плейсмейк\" ООД, които подпомагат Столична община в работата по този проект.", "date": "2018.07.19", "title": "Архитектурен конкурс ще даде нова визия на площад \"Света Неделя\" в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384236-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%BD%D0%B0-%D0%B7%D0%B5%D0%BC%D0%B5%D0%B4%D0%B5%D0%BB%D0%B8%D0%B5%D1%82%D0%BE", "text": "Със заповед премиерът Бойко Борисов освободи от поста му заместник-министъра на земеделието Цветан Димитров.   Решението на Борисов е взето след срещата на министъра на земеделието, храните и горите Румен Порожанов с представители на протестиращите животновъди.   По разпореждане на премиера са уволнени двама шефове на дирекции и един съветник в земеделското министерство.   Това са Златка Възелова, която оглавява дирекция \"Животновъдство\", Георги Праматаров, директор на дирекция \"Директни плащания и идентификация на земеделските парцели\" и съветникът Бойко Синапов.   Уволненията идват след ескалация в недоволството на животновъдите заради евтаназирането на дребен добитък в Странджа заради зараза от чума.   Оставката на заместник-министъра Цветан Димитров беше поискана от фермерите още преди няколко дена заради започналото умъртвяване на овце и кози в региона.    Тогава протестиращите настояха повторно за освобождаването на Димитров от поста му, тъй като той е отговорен за приемането на Наредба 3.   Наредбата засяга директните плащания към животновъдите, но частта, която се отнася до сектор \"Мляко\", беше отменена в съда.   Вчера в ефира на \"Тази сутрин\" по bTV Цветан Димитров подчерта, че решението за евтаназиране на животните в Южна България е взето от директора на БАБХ Дамян Илиев.   Димитров допълни, че действията на Агенцията са докладвани на Европейската комисия и са според разпоредбите на Световната здравна организация. Като грешка на министерството той отчете само липсата на комуникация със стопаните на добитък.", "date": "2018.07.19", "title": "Премиерът Борисов освободи зам.-министъра на земеделието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384237-%D0%B0%D0%B1%D1%81%D1%83%D1%80%D0%B4-%E2%80%93-%D1%81%D1%8A%D0%B4%D1%8A%D1%82-%D0%BF%D0%BE%D1%80%D1%8F%D0%B7%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D1%81-12-000-%D0%BB%D0%B2-,-%D0%B7%D0%B0%D1%82%D0%BE%D0%B2%D0%B0-%D1%87%D0%B5-%D0%B5-%D0%BE%D1%81%D1%8A%D0%B4%D0%B8%D0%BB%D0%B0-%D0%B3%D0%B0%D0%BB%D0%B0-%D0%BE%D1%82-%D0%BD%D0%BE%D0%B2%D0%B0-%D1%82%D0%B2", "text": "С решение на Софийски градски съд от миналата година бе изцяло потвърдена осъдителната присъда за обида на добре познатата телевизионна водеща Гала – Гала Будева, по наказателно дело от частен характер, заведено от журналистката Еми Мариянска.  „Заведох делото през 2012 г., след като в предаване с право на отговор в „На кафе” по Нова телевизия, водещата му Гала Будева пет пъти ме нарече в ефир „лъжец”, а наградата ми от Съюза на българските журналисти – „тенекиена”, казва Еми Мариянска.  Делото, въпреки шиканиране от страна на адвокатите на Гала и постоянното му „завръщане“ между съдилищата, в крайна сметка успява да се проведе с последно заседание преди да изтече срока на давност. Осъдената Гала е наказана по чл. 78А от НПК – административно наказание и глоба.  След присъдата, на която пише „Без право на обжалване“, обаче, в края на миналата година, осъдената Гала Будева подава молба до главния прокурор, и в един задкулисен процес, успява да се уреди с искане на г-н Цацаров до Софийски апелативен съд, присъдата да бъде частично отменена в частта за наказанието и наказателната отговорност, поради изтекла абсолютна давност.   Признатата вина на Гала не е отменена   И главният прокурор, и САС, обаче оставят в сила онази част от присъдата, която се отнася до вината. Въпреки това, адвокатите на Гала се възползват и поставят въпроса за понесени от подзащитната им Будева „вреди“, поради това че е била осъдена с присъда, която е издадена от СГС в извъндавностния срок (нарушение на съда!). Претендират за разноски. Софийски апелативен съд възлага този въпрос на първата инстанция, постановила осъдителната присъда. И съдия Мила Лазарова присъжда на тъжителя – Еми Мариянска, адвокатските разноски на осъдената Гала Будева, в размер на 12 000 лева.  Съдия Мила Лазарова от СРС се позовава единствено на чл. 190 от НПК, тъй като е прекратената наказателната отговорност и заменена с административно наказание и глоба, без да отчита фактическата страна на делото – неотменената вина на осъдената, както и нарушението на второинстанционния съд, който не постановява в срок присъдата.  „Съдът де факто ме наказва за собствените си нарушения – казва Еми Мариянска – Самата присъда доказва, че съм водила делото основателно. За разлика от ответната страна съм имала интерес то да се движи в срок, а адвокатите на Гала – обратно, шиканираха го постоянно, с цел то да излезе от давностния срок, за да не мога да осъдя Гала. И когато, въпреки усилията им да ми пречат, успях да стигна до последно заседание в срок – на 21март миналата година, и Гала бе осъдена, те измислиха „друг” ред, по който не само да й махнат наказанието, ами и да я облагодетелстват материално.“  Последното заседание се провело на 21 март 2017 г. – 21 дни преди изтичането на давността. След последната дума на подсъдимата и оттеглянето на съдийския състав на тайно съвещание, е редно при връщането на съдиите в съдебната зала, присъдата да бъде прочетена, или да бъде прочетен поне диспозитивът й от председателя на състава – в случая градски съдия Ралица Манолова. Съдийката, обаче, не само че не прави това, ами не се съобразява и с 15-дневния законен срок за произнасяне и прави това чак на третия месец от заседанието – на 15 юни 2017 г. С това си дйствие отваря вратичка на ответната страна да си търси правата „по друг ред“. Гала-правосъдие и европейски практики   Ето какво още коментира Еми Мариянска и какво смята да предприеме:  „В България очевидно съществува едно „Гала”-правосъдие” – в прекия и в преносния смисъл на думата – казва Еми Мариянска – То рано или късно отмъщава на дръзналия да му се противопостави. Но аз тълкувам този финал не само като гавра с мен, но като подигравка изобщо с правосъдието в България, и с пълното разминаване на такова правосъдие с морала. Гала и адвокатите й злоупотребиха с капацитета на съда и странно, че магистрати не се чувстват оскърбени от това. Нещо повече, застават на страната на виновната и ме наказват затова, че съм я съдила. Тази подигравка определено бие не само по моя джоб, но и по достойнството на цялата съдебна система. Независимо че причината за това са действията на отделни нейни представители.  Уредбата на нормата на чл. 190 от НПК в моя случай влиза в пряко и грубо противоречие и с изискванията на Европейска конвенция за правата на човека за пропорционалност и съразмерност на присъдените разноски и гарантираната защита на правото ми на собственост, които са част от вътрешното ни право и с примат над националните нормативни разпоредби, които им противоречат (арг. от чл. 5, ал. 4 от Конституцията на Р. България).   Институтът на разноските не може да се използва за неоснователно разместване на блага, като заплащането им от страната, която е водила основателно процеса, не следва да бъде санкционирана с плащането на разноски в полза на страната, която с поведението си е дала повод за водене на делото в посока на забавяне на делото, и която е освободена от отговорност единствено поради изтичането на давността, в условията на забавен от страна на съда процес.   Ролята на националния съд е да контролира с оглед на Конвенцията взетите от властите законодателни решения, при упражняване на тяхното право на преценка, и да проверява доколко последиците от тези решения са съобразени с Конвенцията (Круз срещу Полша (Kreuz c. Polognе) № 28249/95,, & 56; Толстой Милославски срещу Обединеното кралство, 13 юли 1995г., & 59; Бруая Гомес дела Торе срещу Испания, 19 декември 1997, && 31-32).   Аз не съм предизвикала никакво “непозволено увреждане” на Гала Будева, обратното – тя, адвокатите й и „услужливи” магистрати ми причиниха огромни морални и материални вреди, за които в крайна сметка ще платят българските граждани, в случай че обжалваното от мен определение за разноските, постановено от съдия Мила Лазарова от СРС, не бъде отменено от СГС.“", "date": "2018.07.19", "title": "Абсурд – съдът поряза журналистка с 12 000 лв., затова че е осъдила Гала от Нова тв"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384238-%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB,-%D0%B7%D0%B0-%D0%B4%D0%B0-%D1%81%D0%B5-%D0%B2%D1%81%D0%BB%D1%83%D1%88%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Има два документа на Европейския съюз, които ясно предписват какво се прави в такава криза. Аз твърдя, че в първите две условия на това предписание България не си свърши работата. И властта, и държавата не си свършиха работата.   Държава имаме, но днес за пореден път си зададохме въпроса, за съжаление реторичен, имаме ли държавност. И отговорът е не. Това коментира вицепрезидентът Илияна Йотова в предаването \"Още от деня\".   „В последните няколко дни най-малко се говореше за това как да се справим с кризата. Имаше оправдания, послания, много критика от страна на опозицията и като че ли най-малко дадохме думата на истинските професионалисти\", посочи Йотова.   Тя допълни, че не оправдава нито едно политическо лице, което като няма работа стои на мястото, където експертите и професионалистите трябва да си свършат работата. Говоря за всички, не поставям и не изваждам пред скоба никой.   „Ако не се беше вдигнал този политически шум, нямаше да бъде чута тази жена (баба Дора - бел. ред.) и нейните животинки. За съжаление в България напоследък трябва да стане политически скандал, за да се вслуша властта и да започне да си върши работата\", заяви вицепрезидентът.   Има два документа на Европейския съюз, които ясно предписват какво се прави в такава криза. Аз твърдя, че в първите две условия на това предписание България не си свърши работата. И властта, и държавата не си свършиха работата. Има една директива още от 92-ра година и там е казано ясно – при такива огнища на зараза как те се изолират, как се поставят под карантина, как се изпращат пробите, за да се докаже, какво следва след това, вкл. и евтаназия на животни, изтъкна Йотова.   Най-важният въпрос е как да се спасят и животните, и хората, защото без животните, как ще оцелеят тези хора в българските села.   Помолена да даде оценка на българското европредседателство, Илияна Йотова подчерта, че оценката не може да бъде само в бяло или черно, защото България е постигнала определени цели, но и е допуснала сериозни пропуски, които е можела да реализира в името на националния интерес.   Българското европредседателството наложи свой почерк за тези 6 месеца, това е безспорно. Успех на кратко разстояние, сега трябва да докажем дали можем да бягаме на дълги разстояния.   Три групи проблеми бяха решени или не бяха решени.   На първо място – да направи Западните Балкани център на европейската политика България има отличен \"6\". По-важното е сега дали ще запази тази лобистка и водеща роля по темата Западните Балкани. Това ще бъде истинската оценка.   Имаше неща, които можехме да направим и по-добре - например, темата за миграцията, като намерим своите съюзници – Италия, Испания, които очакваха нашата конкретна подкрепа по тази тема.   Нашият интерес по тази тема не беше заявен. Това е въпрос на законодателство, а за последните месеци няма сантиметър движение по Дъблинската спогодба, която е изключително неблагоприятна за България.   Третата категория теми – така наречените неосъществени интереси – нямам обяснения защо не засегнахме темата за Шенген, за мониторинга, който не върши работа.   Що се отнася до това дали беше изолирана президентската институция – да, беше и това се видя с просто око. Но председателството не е нито наше, нито на която и да е от институциите, то е за България.   Аз мисля обаче, че българите не се почувстваха повече европейци, заключи коментара си Йотова.", "date": "2018.07.19", "title": "Илияна Йотова: В България трябва да стане политически скандал, за да се вслуша властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384239-%D0%BA%D0%B0%D0%BA%D0%B2%D0%BE-%D0%B4%D1%80%D1%83%D0%B3%D0%BE-%D1%81%D0%BC%D0%B5-%D0%B4%D0%B0%D0%BB%D0%B8-%D0%BD%D0%B0-%D1%81%D0%B2%D0%B5%D1%82%D0%B0,-%D0%BE%D1%81%D0%B2%D0%B5%D0%BD-%D1%87%D0%B0%D0%BB%D0%B3%D0%B0%D1%82%D0%B0", "text": "Д ами и господа, нека в това трудно време за България да знаем, че освен   сме дали и много други неща на световната култура. Това не са мой думи, а на великия драматург Стефан Цанев. Древните българи са били патриарси на човечеството, семе на нови култури и цивилизации без които света нямаше да е това което е днес. Както се казва  На Американците сме дали компютъра, а на Руснаците азбука! 1. Безспорно е, че българите са открили хелиоцентричната система и   до сега. Участвали са в създаването на „Поднебесната империя” и копринения път, дали са на китайците начина за обработка на стъклото, а на индийците Ведите. 2. В нашите земи се е зародила най-древната цивилизация, тук е намерено  най-старото злато в Европа  и най-древната писменост. 3.    е най-точно отражение на бита на българина. Нашата песен „Излел е Дельо хайдутин“ е изпратена като послание в Космоса. Песента се е предавала от певец на певец. Така са се родили многото и различни варианти и традиции, като    например. 4. Донесли сме в Европа люспестата кожена броня и двойно обтегнатия лък, редица новости във военната тактика, фортификация и династичните традиции.  5. Българският народ е носител на Древно знание и Древни сили благодарение на които се е появила църквата на роден език и редица вероучения които тръгват по света и подготвят идването на една нова раса.    предизвиква създаването на хуманизма, първите признаци на Ренесанса и предлага модел на СЕЩ – Съединение Европейски Щати. Това е първоначалната идея на Евро съюза. 6. Освен гениално опростена    сме дали на света редица герои като Аспарух, Зороастър, тракийците Орфей, Спартак, римските императори Максимин Тракиец, Юстин I, Юстиниян I, редица византийски императори. Няколко Папи във Ватикана, Патриарси на Русия и Цариград, сръбски крале като Стефан Душан, един френски крал Филип VI д’Волоа, българските класици Вазов и Ботев, Силви Вартан, Райна Кабаиванска, Кристо, Христо Стоичков. 7. Измислили сме  , самолета за военни цели и първата жена участвала в боен полет — Райна Касабова. 8. Джон Атанасов – създателят на първата автоматична електронноизчислителна машина, която поставя началото на компютърната ера през 1939 г. Днес има астероид, близо до Марс, на негово име, открит и изследван от българи в Националната астрономическа обсерватория Рожен. 9.   открит и патентован от д-р Стамен Григоров. Освен известния бацил – ваксина срещу туберкулозата, още древните Траки са пиели кисело мляко произведено само от 2 съставки: мляко и закваска. Днес турци, гърци и иранци се опитват да си го препишат и твърдят че всяка тяхна жена си носи бацила между краката. 10.  , проф. Георги Наджаков роден в Дупница, бил е ректор на СУ освен това открил и фотоволтаичния ефект при диелектрици и полупроводници, латентния фотографски образ. 11.   „Пулсар“. Създаден от Петър Петров роден в Берковица. Записва се в чуждестранния легион и е пленен от немците. После става царски офицер и отива в Индокитай, където освен 60-те модела негови корабчета построява и катамаран и отива да работи за ВВС на САЩ, после в НАСА работи върху комуникационни сателити и системи за ранно предупреждение от земетресения и конструирането на ракетата „Сатурн“ от програма „Аполо“. Неговата „Джемини II“, през 1967 г. поставя световен рекорд по ветроходство. Създава безжичните монитори за наблюдение на сърцето. 12.    чрез метода на Ангел Балевски и Иван Димов – леене с газово противоналягане използван за оливането на високоякостни метални изделия. 13.    на Румен Антонов, който освен че прави медицински експерименти със себе си изобретява автоматичната скоростна кутия, но не я патентова. Измисля двигателя без клапани и какво ли още не. 14. На 10. 08 1915 г. първият полет на  , което стабилизира самолета при ъгли на полета над 45 градуса с проекта „Експрес“ и се счита за начало на Българското самолетостроене от   Учител и идол на Армстронг. Създател на Дъглас ДС-3, главен конструктор на Боинг, първия двукорпусен самолет и редица други. Той е и един от създателите на въздушната възглавница за коли и телефония секретар. И до последно е държал на табелката в дома му в САЩ да пише: Асен Йорданов – български пилот авиатор. 15.    открит от д-р Митов. 16.  , професор Карл Джераси, български евреин. 17.  , Орел – Иван Ночев от Карлово. Ако не сме били ние, дето се вика Американците освен компютър, нямаше да могат и да кацнат на луната. 18. Академик Цветан Цветков създател на   или най-съвършеният метод на консервиране измислен досега. 19. Новите учебници по математика за 9 и 10 клас на училищата в САЩ на екип от български математици и учители. 20.  , известна на астрономите, се намира на 5 000 светлинни години от Слънцето в съзвездието Стрелец. Ръководител на екипа, направил откриването и е: проф. Димитър Съселов по настоящем директор на Харвард-Смитсониън Център по астрофизика. 21. Спецефектите на филма „Матрицата“ Георги Боршуков. 22.  В. Павлов и Цветко Оризаров. 23.   на Петър К. Сапунов 24.  , – Исаак Розенфелд. 25. Лампичка на електрическата ютия, Петър Янков. 26. Предпазителите и събирачите на пяна на   патентовани в София от Уйлям Едмунт и Христо Дудев. 27. Сгъваема баня, Крист Ненов въведена в станция „Скайлаб“ 28. . Пит Валкон, поданик на Царство България. 29. Български патент пазил коли от кражба през 1917 Сава Никола – пластина, Петър Денчев — блокада за маховика. 30. Увеличаване на дълголетието на клетката. 31.    за риболов в радиозавода на Велико Търново. 32.  доц. Емил Минев концентрира обикновените слънчеви лъчи до фантастичната температура от 5762 градуса по Целзий. Тогава материята се разпада до чисти химически елементи слънчевата радиация се преобразува в електроенергия, прегрята пара или във водород. Патентована 1996 г. под N 100115 и засекретена. 33. Доктор Стефан Найденов биостимулант „ „, патентован със съавтор Тодор Живков – Тато.  Стефан Маринов, разбиране за ефира в множество машини, извличащи безплатна ел. енергия от физическия вакуум. 34. Илия Вълков, Yull Brown в Австралия. Изобретател на  . Той постига температура на горене от 6 000 градуса и се използва в заваръчната техника и автомобилната индустрия за понижаване на разходите. Илия Вълков има много интересна история. Учи в електротехникум в София, но е вкаран в лагера в Белене и се налага да избяга от България. По-късно се прекръства на агента от ЦРУ, който го разпитва след, като го залавят на границата в Турция. 35. Кирил Чубанов метода за производство на електричество и водород от кълбовидна мълния. 36.   от книгата „Звезда на съгласието“ на инж. Никола Димков, служат на американския президент Уилсън за формулиране на неговите 14 точки за омиротворяване на света и на организацията на обединените нации. 37. GSM за космоса измислен от 23-годишният Милен Николов докато му изчезвал обхвата в метрото. 38. Мария Гигова и Мария Петрова, са в Книгата на Гинес като единствените трикратни световни шампионки по  . Освен това България има най-много отборни титли в света – 9, както и най-много индивидуални световни титли в същата дисциплини – 10. 39. Постижението от 209 см. скок на   не е подобрено от 1987 или вече 21 години. Рекордът на 100 метра спринт за 12.38 секунди на Йорданка Донкова 40. Проф. д-р Д. Пасков прославя името на България сред фармаколозите и лекарите на Европа с лекарството от Кокиче – Нивелин   и др. и получава фармакологичен Оскар. 41. Всичките 1497 победи на  42. Жорж Папазов един от създателите на сюрреализма, Опакованият райхстаг на Кристо и редица други проекти. 43. Най-добрите математици от 2003 до 2008 — двадесет и осем златни медала на международно състезание и все първи отборни места. Един от участниците казва 44. Най-младия член на световната организация за слънчева енергия е Българин на 16 години с 2 проекта. 45. Най-добрият студент за Европа, Близкия Изток и Африка на компютърната академия Cisco Systems за 2003 е Българин. 46. Създателите на герба върху Евромонетата в Германия са Българи. 47.   е Българин играещ в отбор на СССР. 48. Алонсо деОхеда — Драган да Лихнида – откривателя на Америка. 49.    изработена от българина Лъчезар Цветанов през 2002 година. 50. Българинът инженер Стоян Люцканов шашка научната общност с невероятното си откритие – нова термична изолационна смес, с която се спестява 80 – 90 % от загряващата енергия във високотемпературните пещи, използвани за първи път от Форд. 51.   за анализ на ЕКГ на доктор Борислав Георгиев. 52. Професорът от университета в Остин Димитър Чернев създава първите в света климатични системи захранвани от слънцето и  . 53. Георги Гълъбов носител на 3 златни и два сребърни медала от изложения за изобретения в Брюксел и Нюрнберг. Създател е на уникален двигател с по две бутала в цилиндър, енергийна дига, която генерира електричество, и устройство за охлаждане на турбините на реактивните двигатели. 54. Марко Минков – най-добрия познавач на Шекспир в света. 55. Вирей – софтуерния продукт за архитектурни визуализации и анимация в киното е създаден от български програмисти. Днес се използва от 98 % от архитекти по света. 56. България е най-богатата страна на билки и лековити растения в света след Афганистан и Индия и имаме най-голямо биологично разнообразие в Европа. 57. Големият френски поет Пиер дьо Ронсар има българско потекло. Наричан е принца на поетите и покорител на деветте антични музи. Днес на гроба му цъфтят български рози. 58. Художествената гимнастика! България е писана в книгата на Гинес за най-много спечелени световни титли в този спорт. 59. Българският патриарх Йосиф II е изобразен над Централната порта на най-известната базилика в света „Св. Петър “ в Рим. И още безброй революционни биотехнологии като добавяне на хлебарки към топломерите, на магнити към електромерите и други знайни и незнайни изобретения на обикновения българин.  ", "date": "2018.07.19", "title": "Какво друго сме дали на света, освен чалгата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384240-%D1%82%D1%83%D0%BA-%D0%BD%D0%B8%D1%89%D0%BE-%D0%BD%D0%B5-%D0%BC%D0%B8-%D0%BB%D0%B8%D0%BF%D1%81%D0%B2%D0%B0-%D0%B3%D0%B5%D1%80%D0%BC%D0%B0%D0%BD%D0%B5%D1%86-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B2-%D1%81%D0%BE%D1%84%D0%B8%D1%8F", "text": "Хиляди българи годишно напускат страната в търсене на по-добър живот в чужбина. Но България не е само страна на заминаващи - много чужденци се установяват да живеят в нея.  С един такъв германски изселник ни среща ТВ ZDF.               С Нико се срещаме на Женския пазар в София, където той си купува „5 бройки томати\", както той се изразява. Пред репортерите на обществената телевизия ZDF германецът признава, че българският език не е никак лесен. Но има и друго - той е трябвало да усвои също и езика на жестовете и мимиките: „Българите кимат наопаки - когато са съгласни поклащат глава наляво и надясно, а с обратното движение нагоре и надолу изразяват своето несъгласие\", разказва той.   Германецът живее в София от 13 години. През 2005 приел атрактивно предложение за работа като специалист по маркетинг. „По онова време градът ми напомняше на Берлин малко след падането на стената: хаотично, недовършено, неспокойно. Но беше вълнуващо\", разказва германецът пред телевизионната камера.   София днес е друга   Оттогава София се е променила много, се казва по-нататък в репортажа. През последните години българската икономика бележи значителен растеж, което се отразява пряко и на столицата. „Нивото на ресторантите и баровете се вдига. Работи се по нови концепции. Интересно е да се наблюдава това развитие\", казва германецът.   Днес Нико Ян работи в международна PR агенция. Екипът му се състои най-вече от млади българи. „Много младежи заминават за чужбина. Но напоследък се наблюдава и обратната тенденция - много хора са връщат обратно, след като са се изучили и натрупали малко опит навън\", разказва Нико. Като цяло България привлича все повече чуждестранни фирми и инвеститори, което се отразява и на безработицата, която е спаднала до 6,3 процента.   Германската телевизия ни среща и с годеницата на Нико – софиянката Албена Мирчева. Нейното мнение за ЕС съвпада с това на повечето млади българи: „Хубаво е, че сме страна-членка. Искаме да учим и работим в добри условия и да живеем в приятна атмосфера. София се доближава все повече до това\", казва още столичанката.   Но България все още не е част от Шенген - заради високите нива на корупцията, се уточнява в репортажа. „Човек се сблъсква с нея в ежедневието - например когато те спре някой полицай\", казва Нико.   Цените на имотите растат   София предлага много възможности за младите хора   Той и съпругата му Албена притежават апартамент в модерна кооперация в южната част на София. Около 80 процента от българите живеят в собствени жилища, се казва още в репортажа. Според германската телевизия, това се дължи цените на недвижимите имоти, които все още са значително по-ниски, отколкото „в някои други страни от ЕС. „Когато купихме жилището си, цената за квадратен метър в добрите квартали на София вървеше около 800 евро. Сега тя е скочила до 1000-1200 евро за квадрат.\" За сравнение: в големите германски градове жилищната площ е до пет пъти по-скъпа.   Нико и Албена имат 6-годишна дъщеричка - София, на която се опитват да предадат най-доброто от двете култури. Затова момичето ходи на немско училище, където, освен немски, изучава още български и английски. „Любимият ми език е българският\", признава София.   Германецът и семейството му често посещават роднини и приятели в Берлин и не изключват възможността някой ден да се преместят да живеят в германската столица. Но едва ли ще е скоро, защото, както признава самият Нико, в момента „тук нищо не ми липсва\".", "date": "2018.07.19", "title": "\"Тук нищо не ми липсва\": германец разказва за живота си в София"}
{"url": "http://www.classa.bg/%D1%81%D0%B2%D1%8F%D1%82/item/384232-%D0%B6%D0%B8%D0%B2%D0%BE%D1%82%D1%8A%D1%82-%D0%BD%D0%B0-%D0%B5%D0%B4%D0%B8%D0%BD-%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%B5%D0%BD-%D1%87%D0%BE%D0%B2%D0%B5%D0%BA", "text": "Винаги усмихнат. Така ще запомним Нелсън Мандела - човека, посветил живота си на борбата срещу нечовешкия режим на апартейда. Днес Мандела щеше да навърши 100 години. Тези десет снимки разказват  за живота му: Адвокат на онеправданите   \"Чупещият клони\"   Боксьорът Мандела   Доживотна присъда   Зад решетките   Най-после!   Обратно в политиката   Първият тъмнокож президент на ЮАР   Помирение вместо мъст   Последните му години", "date": "2018.07.19", "title": "Животът на един забележителен човек"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384233-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%BC%D0%B0%D0%BA%D1%80%D0%B8%D0%BD%D0%B0-%D0%BC%D0%BB%D0%B0%D0%B4%D1%88%D0%B0,-%D1%81%D0%B5%D1%81%D1%82%D1%80%D0%B0-%D0%BD%D0%B0-%D1%81%D0%B2-%D0%B2%D0%B0%D1%81%D0%B8%D0%BB%D0%B8%D0%B9-%D0%B2%D0%B5%D0%BB%D0%B8%D0%BA%D0%B8,-%D1%81%D0%B2-%D0%B3%D1%80%D0%B8%D0%B3%D0%BE%D1%80%D0%B8%D0%B9-%D0%BD%D0%B8%D1%81%D0%B8%D0%B9%D1%81%D0%BA%D0%B8-%D0%B8-%D1%81%D0%B2-%D0%BF%D0%B5%D1%82%D1%8A%D1%80-%D1%81%D0%B5%D0%B2%D0%B0%D1%81%D1%82%D0%B8%D0%B9%D1%81%D0%BA%D0%B8", "text": "    Преподобна Макрина била най-голямата дъщеря на своите благочестиви родители Василий и Емилия и сестра на св. Василий Велики. При рождението й дали името на първомъченица Текла, но нейните роднини и домашни привикнали да я наричат Макрина с името на баба й. Майката на Макрина усърдно се занимавала с възпитанието на дъщеря си. Първа нейна учебна книга било Св. Писание.    Емилия избирала из свещените книги всичко, що могло да бъде достъпно за разбиране от момичето ту молитва, ту славословие, ту добро поучение. По такъв начин детето от ранни години се запознало с вдъхновените псалми на Давид, с мъдрите изречения на Соломон и Сирах. Емилия не позволявала на дъщеря си да стои без работа. Цял ден Макрина била заета – или се учела, или работела нещо, или помагала на майка си в домакинството, или пък учела по-малките си братя и сестри.     Семейството било твърде голямо: четири синове и шест дъщери, всички възпитани в християнско благочестие. Благочестивите родители знаели, че са длъжни да възпитат децата си не само за тоя живот, но за вечността. Те създали благоприятни условия за умственото образование на децата си, а в същото време гледали те да станат истински християни.   Господ благословил трудовете и старанията на добрите родители. Ние вече знаем как свето живеели тримата братя св. Василий Велики, Григорий Нисийски и Петър Севастийски и с каква твърдост и самоотречение те изпълнявали своите християнски задължения. Пламенната вяра укрепявала тия светители в трудната им обществена дейност. Тя въодушевявала и сестра им Макрина, която с чудно усърдие изпълнявала всички задължения на семейния, домашния и духовния живот.   Макрина израстнала и станала на 15 години. В целия град нямало девойка, равна на нея по красота. Всички познавали нейната кротост, благонравие и трудолюбие. Много момци й предлагали да се оженят за нея. Родителите й били равнодушни към външни предимства, към богатство и знатност. Но се намерил момък, който съединявал в себе си всичко: и добродетели, и богатство, и знатност.    Те сгодили за него дъщеря си, но поради нейната младост сватбата била отложена за известно време. На Господа било угодно да изпита девойката чрез скръб: малко преди деня, определен за сватбата, нейният годеник починал. Макрина нежно го обичала и неговата смърт била тежък удар за нея. В голямата си скръб тя решила да не се омъжва за друг и да остане до края на живота си девица. Нейните родители по-късно често я убеждавали да си избере съпруг. Тя им казвала: “Аз желая да остана вярна на годеника си, защото при надеждата за възкресение не го считам умрял, но жив у Бога и като че ли заминал в далечна страна, гдето пак ще се видя с него.”   Скърбейки за тежката загуба, Макрина не позволявала на тъгата да я отвлече от нейните задължения. Тя виждала, че й предстоят много работи, че майка й е отрупана с домакински грижи, че малолетните деца искат постоянно наглеждане и непрекъснати грижи. С божията помощ тя бодро и усърдно се заловила за работа. След известно време починал баща й. Майка й добила чедо – най-малкият син в семейството, Петър. Семейните грижи се умножили. Но и Макрина умножила своите трудове, които не останали без награда още в тоя живот. С каква радост ще да е гледала тя, как цялото семейство преуспява в доброто и как нейното ръководство принася душевна полза на братята и сестрите й.    Когато нейният брат Василий завършил учението си в Атина и се върнал, на Макрина й се сторило, че той малко се бил възгордял със своите познания. Тя се постарала да го предпази от гордост, като обяснявала, че душевните и умствени способности са дадени за слава Божия. Нейните думи и съвети силно подействали на Василий. Не по-малко благодатно влияние имала тя върху Григорий, станал по-късно епископ Нисийски, върху Панкратий, починал млад, пък и върху най-малкия й брат Петър, когото тя възпитала добре.   Децата израстнали. Братята се посветили на избани от тях поприща, а сестрите се омъжили. Макрина убедила майка си да напусне с нея света. Емилия освободила слугите си, оставила малко имот и се заселила с дъщеря си в едно прекрасно усамотено място близо до р. Ирис, недалеч от пустинното жилище на Василий. Подир тях отишли няколко от слугините им, които не искали да ги напуснат. Отишли и няколко благочестиви жени. Всички заживели заедно далеч от света и се отдали на труд и молитва. Помежду им имало пълно съгласие и любов. Всичко у тях било общо, заедно се трудели и заедно изучавали Св. Писание.   След като стигнала дълбока старост, Емилия се представила на Господа. В последните й дни при нея се намирали само Макрина и Петър. Те с любовта се грижели за болната си майка и получили нейното благословение за себе си и за останалите членове на семейството.   След 9 години се поминал и Василий Велики. Григорий дълго бил в изгнание поради клеветите на арианите. Когато се върнал в отечеството си, той поискал да види сестра си Макрина. Отишъл при нея и Бог му дал да присъства при нейната смърт. Григорий ни е оставил трогателно описание на нейната тиха и спокойна смърт, която достойно увенчала нейния смирен и добродетелен живот.   Като се приближил до мястото, гдето живеела Макрина, Григорий узнал от един срещнат човек, че сестра му е болна. Разтревожен от това известие и от скръбно предчувствие, той ускорил крачките си и стигнал до обителта. Най-напред се отбил в църква, понеже се извършвала божествена служба, но не намерил там Макрина. Григорий влязъл тогава в нейната килия. Тук той я видял просната на пода да лежи болна и покрита с вехти дрипи. Макрина много се зарадвала, като видяла брата си. Тя се помъчила да стане, но поради голяма слабост не могла дори да се повдигне. Като целунала брата си, тя извикала: “Благодаря ти, Боже мой, Владико, загдето ми дарува и това благодеяние!” За да не го натъжи, тя гледала да скрие своите страдания и да запази спокоен и весел вид. Споменала за Василий. При това име Григорий не можал да удържи сълзите си. Макрина видяла неговата голяма скръб и веднага променила разговора.    Тя започнала да говори за чудния Божи промисъл, за мъдростта и благостта на Господа, за това, как и защо е създаден човек и как от тоя временен, скръбен живот, той преминава към вечния живот. Като настроила по такъв начин мислите на брата си към спокоен възглед за смъртта тя го склонила да си почине от дългия път. Григорий отишъл в градината, но след малко Макрина отново го повикала при себе си. Изпълнена с духовна радост, тя припомнила благодеянията, които Бог проявил към цялото семейство. “Като от някой извор течеше благодат от устата й, - казва Григорий, - Аз с наслада я слушах, като си мислех: О, да можеше да продължи този ден, та по-дълго да се насладя от нейната беседа! Но вече деня преваляше, вечерното пение ни зовеше на църква.”   На другата сутрин Григорий дошъл при сестра си, но разбрал, че я вижда за последен път, и много се натъжил. Макрина започнала да го утешава, понеже сама била пълна с духовна радост. В нея нямало ни страх от смъртта, ни съмнение. Твърдо упование в Господ укрепявало сърцето й. Дълго беседвала Макрина с брата си и с присъстващите инокини. Слабостта й все се увеличавала. По пладне започнала да се моли едвам чуто. Всички пазели мълчание, прислушвайки се към слабите звуци на нейния глас. Като свършила молитвата си св. Макрина се прекръстила и спокойно, радостно предала Богу душата си. Лицето й сияело от небесна радост и необикновена красота.   Когато трябвало да приготвят покойната за погребение, Григорий запитал тези, които живеели заедно с нея, дали тя има нова дреха. “Нищо не си е приготвила, - казала една от сестрите, - защото всичко раздаваше на бедните. Ето една груба власеница, ето многокърпено расо, вехта мантия; друго тя нищо нямаше, а си спечели голямо съкровище на небето.” При стечение на множеството народ погребали добродетелната св. Макрина, служила Богу вярно и неизменно през целия си живот.", "date": "2018.07.19", "title": "Св. преподобна Макрина Младша, сестра на св. Василий Велики, св. Григорий Нисийски и св. Петър Севастийски"}
{"url": "http://www.classa.bg/%D1%81%D0%B2%D1%8F%D1%82/item/384231-%D0%BD%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%B7%D0%BE%D0%BD%D0%B0-%D0%B2-%D1%81%D0%B2%D0%B5%D1%82%D0%B0", "text": "Те се чувстват нежелани и отритнати от Америка, което допълнително ги сближава: с търговското споразумение помежду си ЕС и Япония показват, че има и друг път, различен от изолационизма на Тръмп             Когато през 2013 г. ЕС и Япония започнаха разговори за търговско споразумение, Доналд Тръмп все още се занимаваше със съвсем други неща. Същата година той беше приет в „Залата на славата\" на Световната федерация по кеч, а по Туитър правеше реклама на шоуто „Мис САЩ\", организирано от него самия. По търговски въпроси той все още не се изказваше.   Тоест, подписаното сега споразумение няма нищо с Тръмп. И все пак, тъкмо сегашният президент на САЩ неволно помогна за видимото ускоряване на преговорите между ЕС и Япония. Защото и Токио, и Брюксел са разочаровани от Доналд Тръмп. ЕС - заради Трансатлантическото споразумение за свободна търговия ТТИП, което на практика изпадна в клинична смърт, след като Тръмп дойде на власт. Япония пък, защото - веднага след встъпването си в длъжност - президентът оповести, че САЩ напускат и споразумението за Транстихоокеанско партньорство ТТП. Може и другояче   Ето защо сегашното споразумение между ЕС и Япония е натоварено със символична многозначителност. Във времена, когато Тръмп налага наказателни мита на търговските си партньори, когато обявява съюзниците си за врагове и все повече изолира САЩ, европейско-японското споразумение подава сигнал за сближаване, за сътрудничество и премахване на пречките пред търговията. Посланието към Тръмп е ясно: може и другояче.   В Европейския съюз и Япония живеят почти общо 10% от световното население, там се произвеждат 30% от световния БВП, а участието им в световната търговия достига дори до 40%. Японският премиер Шиндзо Абе дори определи ЕС и Япония като „най-голямата икономическа зона в света\", в която в бъдеще почти няма да има мита, а вместо тях ще бъдат въведени единни стандарти и норми. Всяка от двете страни по споразумението ще отвори за другата и нови пазари в областта на услугите, телекомуникациите и транспорта. А това ще стимулира търговията и ще доведе до разкриването на нови работни места, надяват се Токио и Брюксел.   Разбира се, всичко това няма да се случи за един ден. Споразумението трябва да влезе в сила най-късно през 2019 година, след което започват да текат преходни периоди, достигащи до 10 години. Икономическата полза в момента може да бъде оценена единствено в общи линии. Според различните оценки, износът на ЕС за Япония може да се увеличи с 15-30%, а това означава и повишаване на БВП с 0,1-0,8 процента. Хилава критика   Естествено, чуват се и критики. Организациите на потребителите и природозащитниците се опасяват, че съответните предпазни стандарти ще бъдат наистина въведени, но после няма повече да се подобряват. Обаче, в сравнение с критиката срещу ТТИП, днешните възражения са относително хилави.     Причината е главно една: въпросът за защитата на инвестициите, тоест за това кой ще арбитрира в споровете между отделни фирми и правителства, е изваден от Споразумението и ще бъде обсъждан допълнително. Дори ако съгласие не бъде постигнато бързо, Споразумението пак ще влезе в сила. Като се замисли човек: може би днес вече щяхме да имаме Споразумение за свободна търговия между ЕС и САЩ (ТТИП), ако тогавашните преговори бяха водени със същия прагматизъм. Многозначителна символика   Но дори ако проблемът с арбитража тогава беше решен някакси, гаранция за хармония в търговските отношения между ЕС и САЩ пак нямаше да има. Защото Доналд Тръмп не се чувства обвързан с вече подписани договори и не гледа сериозно на Световната търговска организация СТО. Той смята да подложи на преразглеждане дори Северноамериканското споразумение за свободна търговия НАФТА, което е в сила почти четвърт век, а и днес вече налага мита срещу Канада и Мексико, независимо от споразумението.   В този смисъл новото споразумение между ЕС и Япония е натоварено дори с допълнителна символична тежест: то демонстрира и доверието, готовността да разчиташ на партньорите по договора.", "date": "2018.07.19", "title": "На вниманието на Тръмп: създадоха най-голямата икономическа зона в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384227-%D0%BA%D0%B0%D0%BA%D0%B2%D0%BE-%D0%BA%D0%B0%D1%80%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B4%D0%B0-%D1%81%D0%B5-%D1%80%D0%B0%D0%B4%D0%B8%D0%BA%D0%B0%D0%BB%D0%B8%D0%B7%D0%B8%D1%80%D0%B0%D1%82-%D0%BF%D1%80%D0%B8%D0%BC%D0%B5%D1%80%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Как така БСП изведнъж стана антиимигрантска, хомофобска, про-путинска партия, за която никакви крайни методи вече не са неприлични? И не е само тя – политическата радикализация е в настъпление в България             Личната зависимост кара политикът да се отклонява от \"нормалната\" логика, да прави неща, които се разминават с очакваното. За да прикрие тези отклонения, за него е удобно да твърди, че не е обикновен политик, а радикален революционер, който ще основе нов ред – национален или световен.   Скандалите около президента Тръмп в САЩ илюстрират добре този закон. За най-верните си почитатели той продължава да бъде революционер, визионер, който преосновава международните отношения. За многобройните му критици, сред които вече има и много републиканци, поведението на Тръмп спрямо Русия не може да бъде обяснено с нормална политическа логика и дори повдига въпроса за неговата лоялност. А личните зависимости са точно това – инструменти, които \"приватизират\" лоялността на политика в полза на интерес, различен от публичния.   В България: радикализъм за продан   България е брилянтен пример за връзката между лични зависимости и радикализация на политическите възгледи. В някои случаи тази връзка е чиста и документално доказана. Барековата партия \"България без цензура\", например, беше създадена като инструмент на банкера (в изгнание) Цветан Василев за намеса в политиката.    В многобройни интервюта той е споделял това, а и финансовата връзка бе ясно доказана в разследването на фалита на КТБ. Радикализмът на г-н Бареков е прагматичен: крайните популистки и националистически възгледи му дадоха сертификат за екстравагантност, лиценз за всякакви бъдещи промени на политическата позиция. Колкото по-крайни и необичайни неща говори един политик, толкова той е по-непредвидим. Ерго, може да влезе във всякаква коалиция. Докато г-н Бареков е най-изчистен пример за корелация между лична зависимост към патрон и радикализация, той далеч не е най-успешният подобен пример в българската политика.    Волен Сидеров и неговата \"Атака\" са парадигма за конвертируемостта между радикализъм и променлива лоялност. \"Атака\" успяха да се \"коалират\" както с БСП и ДПС (и да предложат всеотдайно \"златния си пръст\"), така и с ГЕРБ и архи-врага си Валери Симеонов. Тези пируети са необясними със стандартна политическа логика: остава обяснението с лични зависимости, влияещи на лоялността. Или пък наистина става дума за гениален поет-революционер в образа на г-н Сидеров – версия, която сигурно също има своите привърженици.   Всъщност не бива да се фокусираме само върху единични случаи, колкото и те да са впечатляващи. Важен е моделът. Създават се декларативно радикални формации, които след това могат да влязат във всякакви коалиции, тък като по дефиниция са \"извън нормата\". В тази светлина могат да бъдат разглеждани и \"Обединените патриоти\", \"Воля\" и т.н. Възвишеният радикализъм на българския мейнстрийм: ГЕРБ и БСП   Заради скандала ЦУМ-гейт Георги Гергов беше отстранен от ИБ на БСП   Съмненията за дълбоки лични зависимости за съжаление са характерни не само за \"патриотичната\" периферия на българската политика, но и за нейната сърцевина – ГЕРБ и БСП. През последните години се нагледахме на политически събития, които не могат да се обяснят със стандартни политологически средства. Назначаването на г-н Делян Пеевски за шеф на ДАНС заслужено грабна купата на всенародното недоволство, но то не е изолиран инцидент. Сходни казуси са участието на ДПС (след 2014) като скрит коалиционен партньор в две правителства на Борисов; аферите \"Костинброд\" и ЦУМ-гейт, които бяха заметени без последици; фалитът на КТБ, затънал в съдебен процес, който обещава да се проточи безкрайно без да разберем накрая къде точно са отишли парите.   Можем да опишем тактиката на ГЕРБ за отклоняване на съмненията за личности свързаности като \"радикализация\" и патриотичен завой. Така например бежанската \"криза\" даде възможност на Борисов през 2015-2016 г. да се сближи с \"патриотите\" и така да маргинализира тези, които повдигаха неудобни за него въпроси.   При БСП не е по-различно със съмненията за личностни нелегитимни свързаности и зависимости, които на моменти определят политиката им. Два факта са много значими тук. Първо, в аферата ЦУМ-гейт Корнелия Нинова (с право) критикува и отстрани Гергов за участието му в съмнителната среща. Същевременно обаче тя не каза и дума за участието в нея на висш държавен служител – главния прокурор. Ако поведението на Гергов е укоримо, критиките би трябвало да са в пъти по-силни по отношение на държавния служител.   Второ, след успеха си на изборите президентът Радев заяви, че ще прави съдебна реформа, дори се възторгна по \"румънския модел\". Моментално ентусиазмът му беше париран (от БСП най-вероятно) и оттогава той отправя общи заклинания срещу корупцията, подхвърля имена, но след А не казва Б.   Чрез радикализъм към политическа автентичност   БСП реши да компенсира тази своя съмнителна антикорупционна немощ със стратегията на ГЕРБ – патриотизация и радикализация. Днес берем плодовете на този завой на левицата, решително надминала Борисов в това отношение. Затова БСП стана антиимигрантска, хомофобска, про-путинска формация, която не се свени от никакви крайни методи за печелене на гласове. Последният пример е демагогията с животните в Странджа: в крайна сметка ветеринарните правила за безопасност не бива да се инструментализират за политически цели по такъв безогледен начин.   Личните зависимости и идеологията трудно могат да бъдат отделени в политиката и сигурно винаги са си съжителствали. Но в съвременния свят, в който стандарните либерално-демократични идеологии губят потенциала да мобилизират гласове, радикализмът започва да се привижда като гаранция за автентичност. Не бива да се забравя обаче, че той е и смокиново листо за прикриване на нелегитимни лични зависимости. Какъв е точно случаят с българските радикали, нека хората преценят сами.", "date": "2018.07.19", "title": "Какво кара политиците да се радикализират: примери от България"}
{"url": "http://www.classa.bg/%D1%81%D0%B2%D1%8F%D1%82/item/384228-%D0%BF%D0%BE%D0%BB%D1%88%D0%B0-%D1%8F%D1%85%D1%82%D0%B8,-%D0%BB%D1%8A%D1%81%D0%BA%D0%B0%D0%B2%D0%B8-%D0%BB%D0%B8%D0%BC%D1%83%D0%B7%D0%B8%D0%BD%D0%B8,-%D1%81%D0%BA%D1%8A%D0%BF%D0%B8-%D0%B8%D0%BC%D0%BE%D1%82%D0%B8", "text": "Яхти, лъскави лимузини, скъпи имоти – все повече поляци си позволяват луксозен начин на живот. Близо 60 хиляди милионери живеят в страната. Откъде е това богатство?             Скъпи лимузини и апартаменти, яхти и дизайнерски обзаведени кухни – луксът отдавна вече е стигнал и до Полша, констатира германското издание. Особено в градове като Варшава и Гданск търсенето на луксозни стоки е огромно - поради растящото благосъстояние на населението. През 2017 г. е бил реализиран оборот от 5 млрд. евро тъкмо в сегмента на луксозните стоки, а германските фирми, най-вече автомобилни и производители на модерни кухни, извличат големи ползи от тези \"златни времена\" в Полша, четем в публикацията.   Това учудващо за мнозина развитие, което само допреди няколко години изглеждаше невъзможно, според „Билд\", си има свой символ: Повторното откриване на легендарния луксозен хотел „Raffles Europejski\" недалеч от президентския дворец във Варшава. Че там отсядат заможни хора си личи по цените на нощувките - между 250 и 4 хиляди евро на нощ, както и по луксозните автомобили, паркиращи пред хотела – последни модели Ферари, Бентли и Мерцедес S-класа. „Билд\" пише, че хотелът, който през 19-ти век се е смятал за най-добрият в цяла Източна Европа, не е самотен остров на лукса във Варшава. Възстановени и ремонтирани били и редица други „храмове на луксозното потребление\" от миналото - факт, който на свой ред привличал и чуждестранните концерни за луксозни стоки.   Десетки хиляди милионери     На Полша, и особено на Варшава, които бяха много силно разрушени по времето на Втората световна война, а после бяха притиснати от комунистическата диктатура на сивотата, им трябваше доста време, докато се възстановят. Но днес луксът набира скорост в Полша, където все повече хора си позволяват повече и по-качествени стоки, пише изданието. То се позовава на данни на консултантската фирма KPMG, според които в страната има 1,1 млн. заможни хора. Към тях са причислени онези, които изкарват над 1700 евро бруто на месец - с около 700 евро над средния доход за страната. Според изследването, през 2017 г. общо 57 хиляди поляци са имали състояние, надхвърлящо един милион евро, а броят на тези хора продължава да нараства. Общо 203-ма поляци разполагат с над 100 милиона евро.   Данните за регистрацията на новите автомобили дават на KPMG повод да предположи, че през 2017 поляците са закупили луксозни автомобили на стойност от 2,9 млрд. евро. Докато едно Ферари или един Ролс-Ройс само допреди години можеха да предизвикат истински фурор по улиците на Варшава, днес тези лимузини отдавна са вече неотменима част от градския пейзаж, отбелязва „Билд\". Изискано облечените граждани също вече не правят впечатление по улиците.   Освен в автомобили, поляците инвестират най-вече в модни и екстравагантни облекла и аксесоари, в скъпи часовници, бижута и козметика. Германското издание пише, че поляците вече имат желание да се обзавеждат не само от ИКЕА, макар че шведската верига продължавала да се радва на голяма популярност. Поради това постоянно расте търсенето на скъпи вносни мебели и домакински уреди. И тъй като новите шикозни кухни на баровците се нуждаят от подходящ фон, много от тях купуват луксозни апартаменти в някой от блестящите небостъргачи с изглед към Стария град на Варшава и река Висла, където квадратният метър струва по 10 000 евро.   Полската столица днес е с променен облик   Търсенето на жилища в цяла Варшава е голямо, купуват се дори сгради в лошо състояние в разрушения от войната вилен квартал „Саска Кепа\" на десния бряг на Висла, отбелязва „Билд\". В Полша се търсят също и луксозни катамарани, произведени в корабостроителницата на Гданск. Яхтите със специално оборудване и произведени в единични бройки струват най-малко един милион евро.   На какво се дължи това богатство?   Германското издание обяснява и причините за нарастващото благосъстояние в страната. Ето какво четем там: От демократичните промени насам БВП на страната се е увеличил повече от два пъти, полският износ расте, растат и чуждестранните инвестиции, а безработицата през тази година навярно ще спадне до около 4 на сто. Към това се добавя фактът, че Полша получава най-много европейски пари (близо 10 милиарда годишно).   Млади творци и хедонисти от цял свят били открили Варшава като място, на което могат да се наслаждават на живота, е цитиран и германският „Зюддойче Цайтунг\". Дизайнерски обзаведените магазини и изрядно направените велосипедни алеи покрай Висла привличали все по-платежоспособна клиентела.   В останалата част на Полша развитието не е толкова бляскаво, констатира „Билд\", макар че новите шосета вече водят и до най-затънтените кътчета на страната в бившите Силезия и Източна Прусия, където откриват все повече луксозни хотели и уелнес-центрове. Но където има блясък има и сянка, пише в заключение „Билд\", загатвайки за онези не тъй споходени от щастието поляци, които ежедневно ровят из боклукчийските кофи на Варшава, за да намерят нещо за ядене.", "date": "2018.07.19", "title": "Полша: яхти, лъскави лимузини, скъпи имоти"}
{"url": "http://www.classa.bg/%D1%81%D0%B2%D1%8F%D1%82/item/384229-%D1%82%D1%83%D1%80%D1%86%D0%B8%D1%82%D0%B5-%D0%B1%D0%BE%D0%BB%D0%BD%D0%B8,-%D1%81%D1%82%D1%80%D0%B5%D1%81%D0%B8%D1%80%D0%B0%D0%BD%D0%B8,-%D0%B4%D0%B5%D0%BF%D1%80%D0%B5%D1%81%D0%B8%D1%80%D0%B0%D0%BD%D0%B8", "text": "Все повече турци страдат от депресии и страхови неврози, поне всеки десети взима антидепресанти, всички легла в психиатриите са заети. \"Политиката поболява турците\", казва един турски експерт  пред швейцарския НЦЦ.             През последните две години броят на турците, страдащи от депресии и страхови неврози, се е увеличил рязко, пише швейцарският \"Нойе Цюрхер Цайтунг\" (НЦЦ) и цитира данни на турското здравно министерство, според които от 2002 година насам, когато на власт идва Ердогановата Партия на справедливостта и развитието, употребата на антидепресанти в страната е нараснала тройно.      Възможно е това да се дължи на подобреното медицинско обслужване, но социолозите отдават тази тревожна тенденция преди всичко на един социално-политически феномен: \"Политиката разболява турците. Ердоган разединява обществото - дели хората на добри и на лоши, като добрите биват възнаграждавани, а лошите - наказвани. Всичко това създава атмосфера на страх в турското общество\", казва един турски социолог, пожелал анонимност.   \"Потопиха цялата страна в страх\"   Между 2013 година, когато след бруталното потушаване на протестите в парка Гези страната бе залята от вълна на репресии, и 2015 година, когато се стигна до ескалация на кюрдския конфликт, употребата на антидепресанти се е увеличила със 17 процента. Тяхната консумация е нараснала още повече в годината на неуспешния опит за преврат: само през първите девет месеца изписаните опаковки антидепресанти са били с близо 1 милион повече, отколкото през същия период на предходната година.    Оттогава турското правителство не е публикувало официални данни по темата. Но пълните с пациенти психиатрии сочат, че турците очевидно са силно стресирани. През миналата година абсолютно всички легла в психиатричните отделения са били заети. \"За да бъдат обслужени всички пациенти, имаме нужда от увеличаване на нашите капацитети с 8 до 10 пъти\", е цитирана да казва турската психиатърка Несрин Дилбаз, според която днес поне всеки десети турски гражданин взима антидепресанти.   \"Потопиха цялата страна в страх\", казва пред НЦЦ Елиф Коча, съпруга на бивш военен пилот, който още на сутринта след опита за преврат е бил изпратен в затвора заради предполагаеми връзки с Движението на Гюлен. Обвинението се позовавало на анонимен свидетел, който твърдял, че преди 15 години Коча бил живял в едно жилище с гюленист. \"Пълни глупости! По това време мъжът ми живееше сам\", уверява неговата съпруга. \"Сякаш сме прокажени\"   В крайна сметка се оказало, че анонимният свидетел бил подчинен на Коча, който просто искал да отмъсти на началника си. След една година в затвора Коча бил пуснат на свобода, но вече не бил същият човек. Не след дълго правителството му спряло заплатата, а по-късно била уволнена и съпругата му - отново заради предполагаеми връзки с Движението на Гюлен. Преди няколко седмици бившият военен пилот отново бил задържан - този път заради някакъв измислен телефонен разговор с гюленист.   \"Преди бяхме уважавано семейство, а днес всички ни избягват, дори роднините ни. Сякаш сме прокажени\", казва Елиф. Жената изхранва децата си благодарение на спестявания, които обаче са на привършване. А такива семейства не могат да разчитат на помощи от държавата. \"Цели 25 години мъжът ми служи вярно на тази държава. А днес му се отблагодаряват по този жесток начин\", казва с огорчение Елиф Коча.", "date": "2018.07.19", "title": "Турците - болни, стресирани, депресирани"}
{"url": "http://www.classa.bg/%D1%81%D0%B2%D1%8F%D1%82/item/384230-%D0%BA%D0%B0%D0%BA%D0%B2%D0%BE-%D1%81%D0%B5-%D0%B7%D0%BD%D0%B0%D0%B5-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0%D1%82%D0%B0-%D1%80%D1%83%D1%81%D0%BA%D0%B0-%D1%88%D0%BF%D0%B8%D0%BE%D0%BD%D0%BA%D0%B0", "text": "Тази 29-годишна рускиня официално се води асистентка на зам.-управителя на руската Централна банка. Но сега я арестуваха в САЩ - по подозрение в шпионска дейност. Коя е тази жена и какви цели  е преследвала в САЩ?             Тъкмо в деня, когато Тръмп и Путин се срещнаха в Хелзинки, във Вашингтон беше арестувана 29-годишната рускиня Мария Бутина. Обвиняват я, че е участвала в заговор на руското правителство за въздействие върху политиката на САЩ. Твърди се, че е работила в САЩ за руското правителство, без да го е декларирала официално. Според американските закони, чуждестранните лобисти и дипломати са длъжни да се регистрират в Министерството на правосъдието още преди да започнат дейността си. А Бутина пребивавала в САЩ със студентска виза.   Коя е Мария Бутина?   Трудно е да се каже дали моментът на нейното задържане е избран преднамерено или не. Но вече от доста време се знае, че тя може да си има ядове в САЩ. Защото името ѝ фигурира в списъка с хора, за които се твърди, че по един или друг начин са се намесили в президентските избори в САЩ през 2016 година.   Мария Бутина пише за себе си, че е съучредителка на руската организация „Право на оръжие\", в чийто Управителен съвет членува. Профилите ѝ в социалните мрежи се пълни най-вече с „меме\", вицове и статистики, чрез които се опитва да внуши, че правото да притежаваш оръжие е по-добро от всякакви ограничения. Бутина твърди, че е отраснала с оръжия - баща ѝ бил ловец и я научил да стреля още когато била дете.   Част от следствения материал срещу Мария Бутина   Мария Бутина е родена в руския град Барнаул. Завършва политология в тамошния университет, след което се захваща с бизнес - продава мебели и дори успява да изгради малка мрежа от магазини. Участва и в местната политика: подкрепя кампаниите на депутати, а на едни предварителни избори сама влиза в листите на младежкото крило на кремълската партия „Единна Русия\".   Скоро обаче Барнаул ѝ отеснява. На 22-годишна възраст Мария Бутина заминава за Москва, където бързо прави кариера. Успява да привлече хиляди членове за националната руска организация, която се застъпва за свободното притежаване на оръжие. После става асистентка на влиятелния политик Александър Торшин, който първо беше сенатор, а сега е заместник-гуверньор на руската Централна банка.   Торшин, който освен това е важна фигура в партията „Единна Русия\", има с Бутина един общ интерес: легализирането на оръжията и разширяване на връзките с американските съмишленици от Националната оръжейна асоциация (НОА), смятана за най-могъщата лобистка организация в тази област. НОА отхвърля почти всички ограничения върху притежаването на оръжие и вече многократно е оказвала - с пари и с пропаганда - сериозно въздействие върху избори в САЩ. Само двама руски граждани са удостоени със специалния статут „безсрочно членство\" в НОА: Торшин и Бутина.   Торшин познава Тръмп още от 2011 година   Тъкмо благодарение на членството си в НОА през 2011 година Торшин се запознава с милиардера Доналд Тръмп, който също членува в организацията. След срещата Торшин хвали Тръмп заради подкрепата му за „традиционните семейни ценности\". Позовавайки се на своята асистентка Бутина, Торшин добавя, че Тръмп \"реално се застъпва за сътрудничество с Русия\". Смята се, че тъкмо Бутина е първият руски представител, задал на Тръмп въпроса как би развивал отношенията между САЩ и Русия. Питането е отправено още през 2015 година в рамките на публично мероприятие.   Тръмп по време на реч пред Националната оръжейна асоциация   Мария Бутина попадна в полезрението на американските медии веднага след изборната победа на Тръмп. Според въпросните публикации, Бутина се изявявала в САЩ като сътрудничка на руската Централна банка, като лобистка за свободното притежаване на оръжие и като журналистка.   Рускинята привлича специално внимание, когато се опитва да установи контакт с водещи американски политици. По-късно медиите в САЩ съобщават, че ФБР се интересувало от дейността на Бутина и Торшин - и особено от въпроса дали с помощта на двамата руснаци НОА не е получила дарения, които косвено са били използвани за финансиране на кампанията на Доналд Тръмп. Защото НОА наистина подкрепи Тръмп и отпусна пари за неговата кампания. През април тази година САЩ наложиха санкции срещу Торшин.   Американските следователи смятат, че чрез НОА Бутина се е опитала да отвори комуникационни канали между руските власти и водещи представители на една партия в САЩ. Въпросната партия не е посочена изрично, но най-вероятно се има предвид Републиканската партия на президента Тръмп.", "date": "2018.07.19", "title": "Какво се знае за предполагаемата руска шпионка?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384222-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%8E%D0%BB%D0%B8", "text": "ОВЕН ( 21 март - 20 април ) Ако имате проблеми в работата си, помолете по-опитните от вас за помощ. Не се стеснявайте, че не знаете всичко. Предприемаческата дейност ще донесе печалба, ако предварително сте се погрижили за развитието на финансовата част. Един добър ден за тези, които са решили да сключат официален брак. ТЕЛЕЦ ( 21 април - 21 май )  Днес, трябва да внимавате за грешки в работата си, защото те могат да бъдат катастрофални за вашата кариера. Бъдете не само целенасочени, но и настойчиви в делата си. Но в любовта, може да покажете слабите и нежните си страни. Освен това избраникът ви, вече е убеден в надеждността и силата на вашият дух. Малко нежност няма да навреди. БЛИЗНАЦИ ( 22 май - 21 Юни ) Трябва да сте отговорни, за своите успехи или неуспехи. Не обвинявайте никого и не критикувайте, особено ако не сте безгрешни. Със стресът на работното място, се борете с временни паузи, гимнастика и пълноценен обяд. Добър ден за занимания със спорт. Но изключете твърде активните и рисковани игри.   РАК ( 22 юни - 23 юли ) Препоръчва се, да сте по-внимателни по време на бизнес пътуване, особено ако тръгвате рано сутринта. Предварително проверете изправността на автомобила, подпишете документите и се обадете на подходящите хора. Вътрешно удовлетворение, ще почувстват тези от вас, които най-накрая са постигнали успешни резултати в работата си. ЛЪВ ( 24 юли - 23 август ) Не трябва да се тревожите за здравето, парите и любовта. Всичко ще бъде на ред, ако не започнете изкуствено да променяте ситуациите.Възможни са изгодни договори, които в бъдеще да донесат много пари. Вечерта чакайте приятни новини, след което може спокойно да планирате пътуване в друг град. ДЕВА ( 24-ти август - 23 септември ) Възможно е разширение на бизнеса ви, ако се занимавате с него от много години. Най-накрая ще почувствате тези резултати, които толкова дълго сте чакали. По време на полети, пътувания и дори в тълпа от хора, бъдете изключително внимателни. Ресурсите и времето, ще ви стигат за всичко, но само при условие, че не забравяте да сте бдителни. ВЕЗНИ( 24 септември - 23 октомври) Трябва да преценяте всичко до най-малката подробност, ако не искате проблеми в личния живот. Вярвайте повече на човека, който е до вас и не слушайте съветите на приятелите. Страхотен ден за разходка сред природата. Свежият въздух ще ви зареди с енергия, която ви необходима за сложната и не лека работа.   СКОРПИОН ( 24 октомври - 22 Ноември ) Ако е възможно, отдръпнете се от всички и останете за малко сами със себе си, така че никой да не нахлуе без разрешение в личното ви пространство. Трябва да обмисляте всичко, за да не допускате грешки. Нов проект, може да ви се струва глупав, но не споделяйте това с шефа. Нека всичко върви както трябва. Освен това, за него, може да получите добри пари.   СТРЕЛЕЦ ( 23 Ноември - 21 Декември ) Ще бъдете толкова нетърпеливи да търсите помощ отвън, че ще забравите с какво сте решили днес да се заемете. Опитайте се да спазвате техниките за безопасност, в противен случай няма да избегнете наранявания. Между другото, в правните документи също може да има недостатъци. Така че, не бързайте да подписвате без да четете. КОЗИРОГ (22 Декември - 20 януари ) Препоръчва се, да оцените реално способностите си, така че успешно да изпълните плановете си. Проектите само на пръв поглед изглеждат сложни, всъщност с тях би се справил и начинаещ. Домакинската работа, ще ви отнеме много време. Не отказвайте помоща на роднини, заедно ще свършите повече работа.  ВОДОЛЕЙ ( 21 януари -  19  февруари ) Не е желателно да се доверявате на онези, които ви ласкаят, гледайки ви в очите. Ако това са ваши колеги, те могат да ви провалят в работата. Отношенията в колектива ще бъдат опънати, докато шефът не промени ситуацията. Ще имате перспективи да заемете достойна позиция, което ще подобри финансовата ситуация. Не се отказвайте от нови проекти.   РИБИ ( 20 февруари - 20 март ) Трябва повече да се доверявате на интуицията си, а не на случайни мошеници, които ще се опитат да ви излъжат. Сред тях може да бъдат и такива хора, с които някога сте били приятели. Осезаеми резултати в творческите и други проекти, може да усетите към края на деня. Може да получите пари за минала работа, както и много печеливши оферти.", "date": "2018.07.19", "title": "Дневен хороскоп 19 юли"}
{"url": "http://www.classa.bg/%D1%81%D0%B2%D1%8F%D1%82/item/384223-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D0%B8-%D1%80%D1%83%D1%81%D0%BA%D0%B0%D1%82%D0%B0-%D1%81%D0%BB%D0%B5%D0%B4%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Руският милиардер   се прочу със скандалното си поведение по време на мача ПАОК-АЕК през март 2018, когато нахлу на терена, с пистолет в кобура на колана, заплаши съдията със саморазправа и извади отбора си от дербито.   Гръцкото първенство за кратко бе прекратено заради тези сцени, след което Савидис бе изхвърлен от футбола за период от три години.   Сега собственикът на ПАОК отново влезе в мрачната балканска хроника. Този път обаче е замесен в международен политически скандал, който заплашва да подкопае споразумението между Гърция и Македония.   Савидис беше уличен от разследване на Buzzfeed и OCCRP в това, че е платил над 350 000 долара за организирането на безредици и провокации с цел провал на ключовия референдум в Македония, който би позволил на страната да се присъедини към НАТО.     Македонският премиер  Зоран Заев  каза в интервю пред Buzzfeed News, че правителството му има множество данни за това, че \" гръцки бизнесмени, симпатизиращи на руската кауза \" са платили на македонски граждани суми от 13 000 до 21 000 долара за насилствени акции преди референдума, насрочен за тази есен.   Разследващите журналисти твърдят, че един от замесените е именно Иван Савидис - руснак от гръцки произход, бивш депутат от \"Единна Русия\", чието богатство се оценява на почти 2 млрд. долара.   Те твърдят, че Савидис е раздавал пари както на македонски политици от различни партии, така и на членове на новосформирани радикални националистически организации и на ултраси от агитката на ФК Вардар, за да провокират улични размирици в месеците преди референдума.   Още на следващия ден след подписването на споразумението, в Скопие избухна протест, при който  , а 26 души бяха арестувани за нарушаване на обществения ред. Гръцките власти обявиха, че са експулсирали двама руски дипломати заради плащането на подкупи на местни политици, за да съдействат за организирането на протести срещу споразумението с Македония. Още двама руски дипломатически представители са получили забрана да влизат на територията на Гърция заради заплаха за националната сигурност. Дипломатическите санкции бяха подкрепени изрично от страна на САЩ. Говорителят на Държавния департамент Хедър Науерт обяви, че Вашингтон се застъпва за действията на Гърция в защита на суверенитета си, и призова Русия да \"прекрати дестабилизиращото си поведение\".   Русия отрича обвиненията срещу дипломатите си и определя твърденията на гръцките власти като необосновани. Говорителката на МВнР на Русия Мария Захарова предупреди, че страната е готова да предприеме ответни мерки.   \"Смятаме, че народът на Гърция би трябвало да комуникира с руските си партньори и да не страда от мръсни провокации, в които за съжаление Атина е въвлечена. Разбира се, говорим за политика. Подобни действия не остават без последствия, не изчезват без следа. За съжаление, това помрачава двустранните отношения, без да внася какъвто и да е конструктивен принцип\", каза тя на брифинг в сряда.   Задочно Иван Савидис също отрече да е участвал в корупционна схема в Македония и заплаши да съди Buzzfeed. \"Ясно искаме да съобщим, че бизнесменът Иван Савидис няма никаква връзка или намеса в това, което се споменава в абсолютно неистинния и крайно клеветнически текст. Затова, използвайки всички правни средства, с които разполагаме, ще внесем жалба срещу медията и срещу авторите на тези необосновани твърдения\", се казва в съобщение на неговата \"Група Агроком\".   Разследването обаче се базира на доклад от страна на македонското Вътрешно министерство, а репортери от Лабораторията за разследваща журналистика са потвърдили плащанията от един ултрас на Вардар и от финансови институции - посредници в транзакциите.   Кой е Иван Савидис?     59-годишният милиардер е роден в Грузинската СССР в семейство на гръцки преселници в Санта. След отбиването на военната си служба той се прехвърля в Ростов на Дон, където завършва висшето си образование във Факултета по материално-техническо снабдяване в Института за народно стопанство.   През 1980 г. започва работа в държавната тютюнева фабрика в Ростов \"Донской табак\" като редови служител, постепенно се издига в длъжност. Малко след разпадането на СССР предприятието е приватизирано, а през 1993 г. Савидис е избран за негов генерален директор - именно тук той натрупва и първоначалните си капитали. В момента \"Донской табак\" е най-големият руски цигарен производител.   Политическата кариера на Иван Савидис започва през 1998 г., когато е избран за представител в законодателното събрание на Ростовската област. През 2003 г. става депутат в Държавната дума на Русия от про-президентската \"Единна Русия\". Преизбран е отново през 2007 г., но се проваля при третия си опит да влезе в парламента. В периода 2002-2005 г. е собственик на ФК Ростов. По собствените му думи е вложил 42 млн. долара в тази авантюра. Преди това за кратко време е президент и на другия клуб от Ростов - СКА.   От 2012 г. Савидис е председател на Съвета на директорите на холдинга \"Група Агроком\", която притежава активи в цигарената и хранително-вкусовата промишленост, селското стопанство, търговията на дребно и опаковъчното производство. Forbes включва \"Група Агроком\" в списъка на Топ 200 най-големи частни компании в Русия.   В същата година дъщерното му дружество Dimera купува 51% от солунския футболен клуб ПАОК, а Савидис се мести да живее в Гърция.   Както доста други богати руснаци, и той се опитва да се дистанцира от първоначалния източник на богатството си (общо 1.9 млрд. долара по Forbes), въпреки че очевидно не е забравил някои от навиците, научени в процеса на натрупването му, коментира Bloomberg.   Няколко седмици след грубия инцидент по време на мача на ПАОК срещу АЕК стана ясно, че Иван Савидис е решил да продаде мажоритарния си дял в \"Донской табак\" за 1.6 млрд. долара на Japan Tobacco Inc.   Комитите на Вардар   Разследването на Buzzfeed и OCCRP твърди, че разполага с данни за трансфера на пари от страна на Савидис към Македония - както в кеш, с пренасяне на ръка през гръцката граница, така и с други методи.   Потвърдено е, че част от плащанията са насочени към група футболни хулигани, свързани с \"Комити\" - фенклуб на ФК Вардар. Десет души от тази група са сред арестуваните след антиправителствения протест в Скопие след подписването на споразумението за новото име на Македония.   Един от тези мъже потвърждава, че групата му е получила пари в брой от Савидис - други от съратниците му отричат тези твърдения, пишат от OCCRP.   \"Комитите\" са добре известни с политическите си пристрастия, по-специално с ВМРО-ДПМНЕ, чийто бивш лидер Никола Груевски управляваше Македония 12 години.   ФК Вардар е собственост на 49-годишния руски милионер Сергей Самсоненко, смятан за най-богатия човек в Македония. Основният източник на щедрите му инвестиции в балканската страна е букмейкърската компания Betcity, базирана в Ростов на Дон. Днес Самсоненко живее в Скопие и е почетен консул на Русия в Битоля.   Според данни на Лабораторията за разследваща журналистика - бившият лидер на \"Комитите\" Александар Колевски (с прякор \"Жути\") е включен в черния списък на гръцкото Вътрешно министерство и не е допуснат на територията на страната преди дни, защото \"представлява заплаха за обществения ред, вътрешната сигурност и международните отношения на Гърция\". Колевски отрича обвиненията на гръцките власти и твърди, че не е получавал пари от чужди страни за дейността си.   \"Не съм заплаха за сигурността. Всичко, което правя, е от любов към родината ми. Аз съм чист фен на Вардар\", казва той пред журналистите.   Засега полицейското разследване по паричните трансфери на Савидис в Македония все още не е приключило. Източниците на OCCRP, които предпочитат да останат анонимни, твърдят, че работят по второ дело срещу други дружества, които може би заплашват мира и сигурността в региона.    ", "date": "2018.07.19", "title": "\"Президентът с пистолета\" и руската следа в Македония"}
{"url": "http://www.classa.bg/%D1%81%D0%B2%D1%8F%D1%82/item/384224-%D0%BA%D0%B0%D0%BA-%D0%BA%D0%B8%D1%82%D0%B0%D0%B9-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%B2-%D0%B0%D1%84%D1%80%D0%B8%D0%BA%D0%B0", "text": "През 2017 г. в Джибути се появи първата китайска военноморска база в чужбина. Там се намира и най-голямата в Африка военна база на САЩ – Кемп Лемоние, с 5000 военнослужещи.   Джибути е мъничка страна на брега на Червено море. Няма полезни изкопаеми, флората и фауната й са бедни. Основният ресурс на Джибути, за да търгува с външния свят, е географското й положение. В страната са разположени не само китайски и американски войски – има и френски, италиански, японски, испански, германски, саудитски. Китайската военна база е най-голямата (10 000 военни).   САЩ и КНР се конкурират за възможността да се закрепят на този стратегически важен терен. Джибути дава шанс за контрол върху тясното гърло на Баб ел Мандебския проток с минимална широчина 29 км. Протокът съединява Арабско море в северната част на Индийския океан с Червено море, после през Суецкия канал – със Средиземно.   Баб ел Мандеб е морски коридор от Европа към Южна и Източна Азия. Оттам минават близо 4 милиона барела петрол на денонощие, главно от страните край Персийския залив. Част от петрола се доставя в Европа по тръбопровода СУМЕД (с пропускателна способност 2,5 милиона барела на денонощие) – от крайбрежието на Суецкия канал през Средиземноморието и нататък към страните от ЕС.   Джибути е единствената „врата към морето“ за богатата на природни ресурси, но сухопътна Етиопия. След 1993 г., когато етиопската провинция Еритрея провъзгласи независимост след дълга въоръжена борба, Етиопия изгуби излаз на Червено море. С проблема се натовари Китай: през 2016 г. Пекин проправи жп линия от Адис Абеба до джибутийското пристанище Негад на стойност 3,3 милиарда долара, отвори международно летище в столицата Джибути, модернизира пристанищните съоръжения в Негад за внос на суровини, доставяни от вътрешността на Африка.   Същевременно Китай задълбочава отношенията си с Еритрея, богата на злато, цинк, желязо, мед, калиев карбонат (поташ). През 2017 г. посланикът на КНР в Еритрея Ян Цзъган заяви на конференция за перспективите на двустранното сътрудничество във връзка с „Новия Път на коприната“: „Еритрея е важна за проекта с оглед стратегически изгодното й положение на брега на Червено море“.   А само шест месеца преди това експерти от американския Атлантически съвет заявиха в специален доклад за президента Тръмп, че е необходимо спешно да преразгледа отношенията с Еритрея поради растящото влияние на Китай в региона.   След поредица въоръжени конфликти на Еритрея с Йемен (1995), Етиопия (1998) и Джибути (2008 г.), както и заради помощта й за ислямистите от Сомалия, Съветът за сигурност на ООН, подкрепен от САЩ, наложи ембарго за внос на оръжия в Еритрея и въведе санкции срещу правителството в Асмара.   Сега съветници от администрацията на Тръмп казват точно обратното: няма доказателства Еритрея да е подпомагала сомалийските ислямисти, демокрацията там не е по-малко от другаде, тъй че санкциите трябва да се вдигнат. За всичко била виновна Етиопия – тя дезинформирала Щатите, че приятелската за еритрейците сомалийска групировка Съюз на ислямските съдилища (СИС) поддържала връзки с Ал Каида.   През 2006 г. СИС бе разгромена от сомалийските правителствени сили с подкрепата на етиопската армия; върху отломките й израсна терористичната групировка Аш Шабаб. Американците твърдят: за появата на терористи в Сомалия не са виновни самите терористи, а властите в Етиопия, чиято борба с терора радикализирала местното население.   Американските нападки срещу Етиопия са пряко свързани със стремежа на САЩ да затруднят за Китай достъпа от Джибути и Еритрея до вътрешните африкански райони и обратно.   На 8 юли 2018 г. президентът на Еритрея Исаяс Афеверки пристигна в Етиопия за пръв път от 22 години, за да подпише двустранна спогодба за мир и сътрудничество. Нищо чудно в помирението между Етиопия и Еритрея да има пръст китайската дипломация. За разлика от Вашингтон, който има интерес етиопско-еритрейската конфронтация да продължи, Китай иска двете страни да живеят в мир.   Пекинският замисъл предвижда териториалният клъстър Етиопия-Еритрея-Джибути да стане транспортно-логистичен възел за доставки на китайски стоки на Черния континент и на африкански суровини – в Китай. Превозите по този маршрут ще спестят доста разходи по доставката на товарни контейнери от Шанхай до Джибути и по-нататък из Африка.   Китай държи днес рекорда по внос на етиопски стоки и е сред най-големите износители за Етиопия. До 2020 г. Пекин планира да приключи строежа на 22 000 км пътища и железници на етиопска земя, които да образуват впоследствие единна магистрална мрежа, свързваща Етиопия с Еритрея, Джибути, Уганда, Кения и Танзания.", "date": "2018.07.19", "title": "Как Китай настъпва в Африка"}
{"url": "http://www.classa.bg/%D1%81%D0%B2%D1%8F%D1%82/item/384225-%D1%81%D0%BF%D0%BE%D1%80%D0%BD%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D1%80%D0%B1%D0%B0%D0%BD-%D0%BD%D0%B0-%D0%BF%D1%8A%D1%80%D0%B2%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B8%D0%B7%D1%80%D0%B0%D0%B5%D0%BB", "text": "Виктор Орбан, десният, антиимигрантски настроен премиер на Унгария, чийто критици го обвиняват в склонност към авторитаризъм е в Израел на двудневно посещение, което със сигурност ще произведе полезно количество критики и полемика.   Орбан, който с лекота беше преизбран за трети мандат през април, ще се срещне с министър-председателя Бенямин Нетаняху в четвъртък, както и с президента Реувен Ривлин.   В програмата му са включени също посещение на Западната стена, мемориала Яд Вашем и среща – необичайна за гостуващи министър-председатели – с главния равин Давид Лау. Не е планирано посещение в палестинските територии.   Когато посещението беше обявено по-рано този месец, опозиционните депутати Яир Лапид и Тамар Цандберг се обявиха против него. Лапид каза, че е „обезпокоително“, че Нетаняху превръща Израел в най-добър приятел на европейски режими, които стават все по-нелиберални. Цандберг каза, че Нетаняху не трябва да легитимира Орбан, когото някои обвиняват в разпалване на пламъците на антисемитизма.   По-рано тази седмица израелският посланик в Унгария Йоси Амрани каза по унгарския телевизионен канал АТV, че „Унгария и Израел са съюзници, партньори и приятели“.   Говорейки за последователната подкрепя на Унгария за Израел в ЕС и на международни форуми, Амрани каза: „Като израелец, съм много благодарен на Унгария за подкрепата й за Израел. Вие като унгарец може да се гордеете с моралната подкрепа, ръководството и смелостта, които вашето правителство [и] вашите дипломати демонстрират на различни международни форуми“.   Например, сред държавите от ЕС, Унгария последователно гласува „въздържал се“ вместо да гласува против Израел в ООН. Тя се въздържа през декември при гласуването в Общото събрание на ООН, което осъди САЩ за преместването на посолството им в Ерусалим; през май, когато Комисията за човешките права на ООН гласува за създаване на разследваща комисия за насилието по границата с Газа; и миналия месец, когато Общото събрание осъди насилието в Газа и прие резолюция, призоваваща за защита на цивилното палестинско население. Унгария допринесе много за неприемането на резолюция на ЕС през декември, която щеше да осъди САЩ за решението им да преместят посолството си в Ерусалим.   Израел, според Канал 10, също помага дипломатически на Унгария. След молба до Нетаняху от Орбан миналата година, Израел, както се съобщава, е работил за отваряне на врати за Будапеща във Вашингтон, включително уреждайки срещи по-рано тази година между държавния секретар на САЩ и унгарския външен министър, и среща между съветниците по националната сигурност на двете държави.   Миналото лято, точно преди Нетаняху да отиде в Будапеща за среща на високо равнище с Орбан, както и с лидерите на Полша, Чехия и Словакия, унгарският премиер похвали Миклош Хорти, лидер на Унгария през Втората световна война, когато 600 000 от общо 800 000 евреи в страната са убити в Холокоста.   Пътуването на Нетаняху предизвика също критики в Израел, защото стана в разгара на антиимигрантската кампания с билбордове на унгарското правителство, която според мнозина е имала антисемитски оттенък, защото използваше образа на Джордж Сорос – роден в Унгария еврейски финансист, който е яростен критик на Орбан, както и на политиката на Израел.   Амрани, в телевизионното си интервю, се обяви против охарактеризирането на определянето на Унгария като антисемитска държава. „Какво е положението в Унгария? Повече от четвърт милион израелски туристи пътуват дотам и те са в безопасност. Там е най-голямата еврейска общност в Централна Европа; по моя информация, тя също се чувстват в безопасност. Освен това има и възраждане на еврейския живот в тази страна, с инвестиции в болници, обновяване на синагоги, в еврейската култура. Това означава респект, това означава интеграция и известно уважение към еврейската култура“, каза той.   „Това не е антисемитизъм, според моето определение за антисемитизъм. Мисля, че унгарците, когато хората ги обвиняват, че са антисемити, трябва да настояват за доказателства. Трябва да са настъпателни, а не да се отбраняват по този въпрос“.   Посещението на Орбан идва по-малко от две седмици след като Нетаняху бе залят от вълна от критики заради одобрението на обща декларация за Холокоста с полското правителство, която според критици значително омаловажава ролята на поляците в геноцида.   Декларацията беше част от сделка, според която Полша да декриминализира член от спорен законопроект, който би обявил за престъпление, наказуемо с до три години затвор, използването на израза „полски лагери на смъртта“ вместо „германски лагери на смъртта в Полша“.   Полското правителство, подобно на унгарското, е обвинявано в проява на антидемократичен уклон. И, подобно на Унгария, също е сред най-силните дипломатически поддръжници на Израел в ЕС.   По-рано тази седмица „Амнести интернешънъл“ призова Яд Вашем да отмени планираното посещение на Орбан на обекта. Международната правозащитна организация призова също за обществени протести, ако посещението бъде разрешено.   „Яд Вашем години наред служи да легитимира за израелските правителства сътрудничеството и дипломатическите отношения с лидери, които са тиранични, фашистки, антисемитски и военопрестъпници, за да получи подкрепа за разнообразни действия на Израел, които нарушават човешките права и международното право“, се казва в изявлението.", "date": "2018.07.19", "title": "Спорният премиер Орбан на първо посещение в Израел"}
{"url": "http://www.classa.bg/%D1%81%D0%B2%D1%8F%D1%82/item/384226-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BB%D1%8A%D0%B6%D0%B5-%D0%B2-%D1%83%D1%81%D0%BB%D1%83%D0%B3%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B2%D0%B8%D0%B4%D0%B5%D0%BE", "text": "В първата част на краткото видео (3 мин.) ще видите откъс от пресконференцията на двамата президенти, след срещата им в Хелзинки, Финландия, на 16-ти юли 2018-та г. Във втората част ще се запознаете с човека, за когото руския президент говори на пресконференцията. \r\n   \r\n   Уточнения за вече гледалите видеото. В първата част на видеото президента Путин твърди, че бившия министър е предаден от САЩ на РФ, но както става ясно от втората част той е бил арестуван в Швейцария и съответно тя го е екстрадирала в родината му. Пак във втората част се споменава, че той е бил осъден на 4 години условно с три годишен изпитателен срок.  \r\n   Истината е, че той е бил осъден преди това на 5,5 години ефективно, през 2005-та г., но месеци по-късно присъдата му е заменена от друг съд на условна, с което на практика го помилва и не го лишава от заемане на ръководни постове в редовете на руската ядрена мафия. Тогавашното Министерство на атомната промишленост днес е превърнато в държавна корпорация Росатом. \r\n   Остава да разберем, за какво толкова е съден? Бих искал да ви го кажа, но знам, че от почуда ще забравите да споделите интересната случка с приятелите си, поради което ще си спестя усилието. Ще оставя на вас удоволствието сами да си го откриете. Е, ако искате де. \r\n   Убедителна молба към всички русофили и путинофили да си спестят злобните нападки, квалификации, обиди и заплахи. Всичко ще бъде напразно. Аз не съм русофоб, нито пък путинофоб. Аз просто съм истинофил. \r\n       \r\n", "date": "2018.07.19", "title": "Владимир Путин лъже в услуга на Доналд Тръмп (видео)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384220-%D0%BD%D0%B0-%D0%BA%D0%BE%D0%B8-%D0%BA%D1%83%D1%80%D0%BE%D1%80%D1%82%D0%B8-%D1%81%D1%8A%D0%B1%D0%B8%D1%80%D0%B0%D1%82-%D1%82%D0%B5%D0%BD-%D0%B4%D1%8A%D1%89%D0%B5%D1%80%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D0%B8-%D0%B7%D0%B2%D0%B5%D0%B7%D0%B4%D0%B8", "text": "Отрочетата на по-известните руски олигарси го удариха на ваканция, не че иначе животът им е толкова труден. Дъщерята на Дмитрий Маликов почива на гръцкия остров Миконос. 18-годишната девойка отдъхва от напрегнатото си ежедневие на лична яхта и пътешества с нея.      Щерката на Михаил Турецки - Сарина си почива в Форте деи Марми, Италия. Заедно със съпруга си Торник Церцвазде девойката пуска свои снимки от плажа.      Дъщерята на шефа на руското министерство на енергетиката Александър Новак - Алина си почива от натрупаната умора в петзвезден хотел в Лимасол, Кипър. Тя е там заедно с футболиста Радион Сайфулинов.      Внучката на София Ротару пък е на италиански курорт. 17-годишната София активно посещава музеи.      Дъщерята на Борис Немцов и Екатерина Одинцова пък замина за Щатите. Както се съобщава, сирачето се къпе в океана и събира тен в Маями. Семейството на Вера Брежнева прекарва лятото си в Сан Тропе. Певицата се разхожда по френското крайбрежие заедно с дъщерите си - 17-годишната Соня и 8-годишната Сара.      Дъщерята на олигарха Зияд Манасир - Диана активно пуска в мрежата пейзажи от езерото Комо, край което е отседнала - естествено не в хижа, а в петзвезден хотел.      Наследницата на ресторантьора Аркадий Новиков - Александра наблюдава почти същите пейзажи, но малко под друг ъгъл, пак край Комо. Тази на собственика на Sbarro Ана Елашвили пък не слиза от катера си във Венеция.      София Абрамович пътешества по Лазурния бряг и се занимава със сърфинг и почива на собствената си яхта.      И като за капак, щерката на бившия зам. премиер Игор Шувалов - Мария, си останала в Москва. За разлика от останалите кифли, тя прекарва цялото си лято в репетиции, тъй като се занимава много активно с балет.  ", "date": "2018.07.19", "title": "На кои курорти събират тен дъщерите на руските олигарси и звезди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384221-%D0%BD%D0%B0%D0%B9-%D1%81%D0%B8%D0%B3%D1%83%D1%80%D0%BD%D0%B8%D1%8F%D1%82-%D0%BD%D0%B0%D1%87%D0%B8%D0%BD-%D0%B4%D0%B0", "text": "Физическите упражнения. Тренировките. Те са единственият, категорично доказан начин да стане човек по-умен, по-щастлив, по-здрав и спокоен. Дори не са комплексно решение на проблемите. Но работят, пише \"Мениджър Нюз\". В това убеждава един от най-популярните материали от седмицата на американското издание The Week. Аргументите? Упражненията засилват тялото и ума.    Лаборатория на Университета на Колумбия в САЩ успява да докаже със снимки от ядреномагнитен резонанс, че редовната физическа активност провокира неврогенеза – процесът на раждане на нови мозъчни клетки. Тези клетки се „хранят\" от посещението на фитнеса.    Тримесечен режим на спортуване повишава с около 30% кръвообръщението в частта от човешкия мозък, която отговаря за паметта и ученето, посочва експеримент на университета. Мит е, че спортистите са глупави. Когато човек е в добра форма, се увеличава способността му да учи. След като са правили физически упражнения хората наизустяват думите от чужд език 20 на сто по-бързо, твърди германско изследване от 2007 г.    Ето защо, ако искате да бъдете по-креативни, отделяйте около час на спортния тренажор в залата. Учените твърдят, че когнитивната гъвкавост се подобрява след само 35 минути на занимания на фитнес уред. Когнитивната гъвкавост е важна функция, на която дължим намирането на отговори и изтраждането на стратегии спрямо твърдения и обстоятелства.  Офис работниците, които спортуват по обяд, са по-продуктивни , по-малко стресирани и по-енергични, твърди проучване на Университета в Лийдс, Англия.  Колкото повече се потим, толкова повече се усмихваме . Не може да е по-просто, а е толкова вярно. Доказват го други учени, от Университета „Дюк\". Те се убеждават, че упражненията имат ефекта на антидепресанти - намаляват чувството за тревога и стресовите нива. Хората със заседнал начин на живот са един и половина пъти по-склонни да се депресират, посочва и мащабно изследване в Америка, което обхваща здравните показатели на 8023 пациенти в рамките на 26 години. Все още не сте убедени? Друго проучване в Холандия от 2006 г., което обхваща 19 288 близнаци и семействата им, също доказва, че физически активните хора са по-малко тревожни, по-малко депресирани и нервни.    Освен това са и по-социални. Имайки пред това, колко е полезната доза физическа активност?    45 минути дневно, до час, 6 дни в седмицата е оптималният вариант, твърдят авторите.", "date": "2018.07.19", "title": "Най-сигурният начин да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384218-%D0%BA%D0%B0%D0%BC%D0%B5%D0%BB%D0%B8%D1%8F-%D0%BF%D0%BE%D0%B1%D1%8A%D1%80%D0%BA%D0%B0-%D0%BC%D0%B0%D1%87%D0%BE%D0%B2%D1%86%D0%B8%D1%82%D0%B5", "text": "Фолкпевицата Камелия се пусна без дрехи в социалната мрежа Инстаграм. На апетитния кадър 47-годишната пайнерка позира облечена единствено с мрежест чорапогащник.      Последователите побързаха да споделят, че притежава изключителна фигура за възрастта си.      \"Пипнеш ли... гориш\", написа блондинката, която провокира силния пол. Редица мачовци коментираха фотоса, като част от тях предложиха секс на обвързаната певица. ", "date": "2018.07.19", "title": "Камелия побърка мачовците"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384219-%D0%BC%D0%B8%D1%80%D0%BE-%D0%BB%D0%B8-%D0%BF%D1%83%D1%81%D0%BD%D0%B0-%D0%BF%D0%BE%D1%80%D0%BD%D0%BE-%D1%81%D1%8A%D1%81-%D0%B7%D0%BB%D0%B0%D1%82%D0%BA%D0%B0", "text": "Вече цяла седмица най-големите палавници се наслаждават на сочен 18+ видеоклип с участието на Златка Димитрова. Или поне така гласи заглавието на 6-минутния запис, намерил място в някои от най-популярните интернет сайтове за възрастни „Bulgarian whore Zlatka Black fucked hard\", пише „Таблоид\". Запознати с драмите около личния живот на обявената за Майка на годината през 2016-а плеймейтка подозират, че инкриминиращият запис е дело на бившата й половинка – бизнесмена от Луковит Мирослав.      „Голямата любов\" на цицорестата бургазлийка се оказа изключително отмъстителен и след като развалиха семейната идилия, не само напъди Златка като мръсно коте и си прибра всички подаръци, начело с джипа „Рейндж Роувър\", но и всячески се старае да я омаскари. „Не съм предполагала с какъв човек съм живяла толкова години. Явно този наглед щедър и великодушен мъж е една дребна, селска душичка\", жалва се Златка. Тя твърди, че кадрите в порносайтовете не са с нейно участие, а са разпространени само за да нарушат душевния й комфорт с новото гадже.    Според други обаче е възможно тепърва да изскачат още компромати от бурното минало на бургазлийката. Говори се, че преди няколко години тя се подвизавала в еротичния клуб „Бабилон\" в центъра на Виена. Черната Златка имала заснета и вулгарна еротична фотосесия, на гърба на порнографията, където в детайли се виждали най-интимните й зони.    Както стана ясно, плеймейтката не остана дълго сама и от известно време топли леглото на женен мъж – Галин Гочев. Златка успя набързо да раздели новия си избраник с майката на детето му, точно както навремето постъпи и с Миро. Новият на брюнетката също не е беден. Има няколко оборотни автомивки, автомонтьор е, кара и мотори. Така и не стана ясно каква е причината за раздялата на Златка и Миро, но явно двамата не таят твърде добри чувства един към друг.    „За пореден път ще помоля всички, загрижени за моя личен живот, да престанат да ми задават махленски въпроси с надеждата да разберат някоя клюка. Какво се случва в леглото ми не е обществена кауза и не би трябвало да ви интересува. Имайте малко уважение, за да не ви изхвърля от профила си\", изригна бургазлийката наскоро. Тя заяви, че от последните новини за нея, единственото вярно нещо е името й.", "date": "2018.07.19", "title": "Миро ли пусна порно със Златка"}
