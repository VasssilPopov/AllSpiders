{"url": "http://www.classa.bg/%D1%81%D0%B2%D1%8F%D1%82/item/384150-%D0%BA%D1%83%D0%BB%D1%82%D0%BE%D0%B2-%D0%BB%D0%B0%D0%B2%D1%80%D0%BE%D0%B2-%D0%BE%D1%86%D0%B5%D0%BD%D0%B8-%D1%81-%D1%84%D1%80%D0%B0%D0%B7%D0%B0,-%D0%BA%D0%BE%D1%8F%D1%82%D0%BE-%D1%89%D0%B5-%D0%B2%D0%BB%D0%B5%D0%B7%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0,-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD", "text": "Непосредствено след края на преговорите между Доналд Тръмп и Владимир Путин, но преди съвместната им пресконференция, журналисти обсадиха руския външен министър Сергей Лавров и го бомбардираха с въпроси как е минала срещата.      Лавров се опита с дипломатичен маньовър да не отговори директно и посъветва репортерите: Почакайте, сега ще ви разкажат. Това обаче породи нова вълна от питания и тогава Лавров отговори пределно лаконично, но красноречиво:    По-добре, отколкото супер, шикозно! Лавров употреби същата оценка преди няколко години след края на маратонските преговори в Минск за кризата в Украйна, припомнят световните информационни агенции.", "date": "2018.07.16", "title": "Култов: Лавров оцени с фраза, която ще влезе в историята, преговорите между Тръмп и Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384144-%D1%82%D1%80%D1%8A%D0%BC%D0%BF-%D0%B5%D1%81-%D0%B5-%D0%B2%D1%80%D0%B0%D0%B3", "text": "Президентът на САЩ Доналд Тръмп посочи Европейския съюз като „враг\" на САЩ в интервю, дадено дни след спорната среща със съюзниците си от НАТО, но един от топ европейски официални представители заяви, че това е „фалшива новина\". Коментарът на Тръмп, използвал обща дума – синоним на „враг\" или „опонент\", за да опише народите, които от поколения са считани за най-близките и най-важните съюзници на САЩ, продължава стръмната промяна на позицията на Тръмп в отношението му към европейските демокрации, коментира Bloomberg. В интервюто си за американската телевизия CBS, държавният глава заяви, че гледа на Европейския съюз като на враг заради търговската му политика и отново нападна Германия, която е вдигнала бяло знаме пред Москва. „Мисля, че имаме много неприятели. Мисля, че ЕС е неприятел, имайки предвид как постъпват с нас в търговията. На човек не би му и хрумнало за ЕС, но те са неприятел\", каза Тръмп в интервю от своя голф-клуб в Шотландия, преди да замине за Хелзинки. Русия е неприятел в някои аспекти. Китай е неприятел икономически. Със сигурност те са неприятели. Но това не значи, че са лоши. Означава, че са ни конкуренти\", поясни президентът, като добави, че има „голям проблем с Германия\", имайки предвид сделката за газопровода с Русия. „Предполага се, че воюваш заради някого, а този някой дава милиарди долари на онзи, от когото го пазиш. Има много гняв заради факта, че Германия плаща на Русия милиарди долари\". „Мисля, че това е много лошо нещо за Германия. Какво, те да не би да развяват бяло знаме?\", заяви още Тръмп. Председателят на Европейския съвет Доналд Туск възрази на това малко по-късно, като написа в Twitter: „Америка и ЕС са най-добри приятели. Който казва, че сме врагове, разпространява фалшиви новини\".", "date": "2018.07.16", "title": "Тръмп :Ес е враг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384145-%D0%BD%D1%8F%D0%BC%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC-%D0%BB%D0%B8%D1%86%D0%B5%D0%BC%D0%B5%D1%80-%D0%BE%D1%82-%D0%B2%D0%BC%D1%80%D0%BE-%D0%B2%D1%81%D0%BA%D0%B8%D1%8F-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%B0%D0%B1%D1%81%D0%BE%D0%BB%D1%8E%D1%82%D0%B5%D0%BD-%D0%BD%D0%B5%D0%B3%D0%BE%D0%B4%D0%BD%D0%B8%D0%BA", "text": "Няма по-голям лицемер от ВМРО-вския евродепутат! Джамбазки днес пожарно е в Странджа, за да го снимат телевизионните камери и за да влезе в новините. Евтин номер на скъпо струващ ни политик!    Неговата партия  е в правителството с вицепремиер и военен министър, което зверски умъртвява здрави животни, а той го играе опозиция на същото правителство.      Това е евродепутатът,  гласувал “въздържал се” за Истанбулската конвенция в Европарламента, а в софийските телевизии се дере като лъв срещу конвенцията. Това е евродепутатът, заминал за Брюксел, благодарение на откраднати пари от КТБ, дарени му от белградския беглец.  Това е човек с две лица  на партия с двойни стандарти. Партия, продала се на мутрите за едното вицепремиерство на Каракачанов. Абсолютен негодник!", "date": "2018.07.16", "title": "Няма по-голям лицемер от ВМРО-вския евродепутат! Абсолютен негодник!"}
{"url": "http://www.classa.bg/%D1%81%D0%B2%D1%8F%D1%82/item/384146-%D0%BD%D0%BE%D0%B2%D0%B8%D1%8F%D1%82-%D1%81%D1%82%D0%B0%D1%80%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD", "text": "  Така американският президент Доналд Тръмп описа накратко нагласата си за срещата с руския си колега Владимир Путин. Въпреки това очакванията на светът сякаш не са толкова скромни. Погледите са вперени към столицата на Финландия Хелзинки, където двамата държавни глави ще се срещнат днес, 16 юли.     Какво ще обсъждат президентите на САЩ и Русия   Сред темите, които се очаква двамата лидери да обсъждат, са обвиненията за руска намеса в президентските избори в САЩ; нестихващия конфликт в Сирия; анексирането на Украйна от страна на Москва; както и отношенията със Северна Корея.   Но една любопитна тема, която мнозина пренебрегват, са възможните разговори за ядрените арсенали на двете държави.    Ясно е, че и двамата държавни глави искат да излязат \"по-силни\" от срещата. Повечето наблюдатели обаче очакват Путин да е този, който да спечели повече от срещата с Тръмп, който дори беше призован от демократите в САЩ да се откаже от срещата след като в петък бяха повдигнати обвинения на руски шпиони за намеса в изборите, които го вкараха в Белия дом. Нещо, което американският президент не направи.   За него срещата е логично продължение на цяла седмица бурна Тръмп-дипломация. Държавният глава на САЩ мина като буря през Брюксел за срещата на НАТО и пося смут, настоявайки останалите държави в Алианса да отделят повече средства за отбрана.   Не по-малки трусове предизвикаха изказванията му, че Германия е \"заложник на Русия\" заради енергийните сделки между двете държави.   Последва посещение във Великобритания, в което Тръмп разкритикува планът на Тереза Мей за Брекзит, а след това наруши и протокола за среща с кралица Елизабет II, разкривайки детайли от разговора, който е провел с монарха.   В края на тази дейна седмица в международен план  Тръмп се озова в Шотландия, където поигра малко голф след като дни наред беше замахвал със стиковете на дипломацията по съюзниците на САЩ.   Въпросът е как ще се отрази набраната инерция на срещата му с Путин, която ще продължи цели четири часа.   Руската намеса в изборите в САЩ през 2016 г.   В петък, дни преди срещата, специалният прокурор по руското разследване в САЩ Робърт Мюлър повдигна обвинения на 12 руснаци. Според него те са членове на военното разузнаване на Русия и са се намесили в изборите за президент на САЩ в края на 2016 г. чрез извършване на хакерска атака срещу Националния комитет на Демократическата партия. Целта на атаката е била да бъде саботиран партийният кандидат на президентските избори през 2016 г. - Хилъри Клинтън.   Идеята е била да се разпространи информация, която да повлияе на изборите. Не е ясно дали усилията им наистина са спомогнали за победата на Доналд Тръмп.     Темата с евентуалната руска намеса е \"най-горещата\", която двамата държавни глави се очаква да обсъдят. Тръмп потвърди, че има намерение да говори с Путин за случая, но коментира, че медиите не трябва да очакват руският президент да каже \"Направих го, направих го. Хвана ме\".    В събота Тръмп обвини администрацията на своя предшественик Барак Обама за действията на 12-те руснаци и попита защо те не са направили нещо по въпроса. По-късно през деня Тръмп продължи своята тирада по темата, като този път обвини Обама, че не е предприел допълнителни действия срещу Кремъл, защото мислел, че Хилари Клинтън ще спечели изборите.   Същевременно от администрацията на американския президент посочиха, че разкритията от петък са доказателство, че организаторите на кампанията на Тръмп не са имали заговор с Русия.   През последната година и половина Тръмп неколкократно сменя позицията си по темата. Първоначално твърди, че според него Русия \"не е замесена\". В началото на 2017а-а каза, че \"мисли, че Русия\" е зад хакерските атаки около изборите. В средата на същата година, след срещи с Путин на Г-20, Тръмп отново зае позицията, че Русия няма общо.   \"Всеки път, когато ме види, той (Путин) ми казва \"Не съм го направил\". И аз наистина вярвам, че той е искрен, когато ми казва това\", коментира Тръмп.   Анексирането на Крим от страна на Русия   През февруари американското посолство в Украйна написа в Twitter, че \"никога няма да признае опита на Русия за анексиране на Крим\" и потвърдиха своята подкрепа за запазване на суверенитета и териториалната цялост на Украйна.   През юни обаче се появи информация, че Тръмп е коментирал пред другите лидери на Г-7, че Крим може да е руски, защото мнозинството хора там говорят руски език. По време на срещата на НАТО Тръмп каза, че дали САЩ ще признае Крим за част от Русия е \"интересен въпрос\".   И докато Тръмп прави намеци, опасно близко до признаване на Крим за руски, позицията на Путин е ясна. Tой се качи на камион, за да се повози по новия 11 км мост, който свързва континенталната част на Русия с Кримския полуостров. Намекът беше ясен: аз притежавам това място сега.     От тази гледна точка ще е шокиращо, ако Тръмп заеме страната на руския президент в спора за Крим, пише Vox. Анексирането на полуострова беше първият такъв случай в Европа от Втората световна война насам.   Ако Тръмп признае руската позиция, това ще има отражение в световен мащаб, тъй като САЩ ще се одобрили насилствено придобиване на територия на друга държава. Случилото се може да се превърне в опасен прецедент.    Успокоение е фактът е, че Конгресът на САЩ през юли м.г. посочи, че страната никога няма да признае \"незаконното анексиране на Крим\" от страна на Руската федерация. Въпреки това дори само едно изказване на Тръмп в подкрепа на анексирането ще е огромна победа за Путин.   Сирия и Северна Корея   Тръмп вярва, че разговорите му с Путин за Сирия могат да доведат до оформянето на някаква предварителна сделка, която да доведе до край на конфликта там, пише CNN, цитирайки свой източник от администрацията на американския президент.   Тръмп иска да изкара американските военни от страната, но и се надява Путин да накара иранците да се изтеглят. Това обаче изглежда като нереалистично изискване, което Русия да няма как (или да не иска) да изпълни.   Същевременно е възможно Путин да предложи подкрепа от някакъв вид – вероятно експертна – по темата с денуклеризацията на Северна Корея. Тръмп най-вероятно ще пожелае да продължи двустранните преговори между САЩ и Северна Корея, което ще натрупа точки за самия него в международен план.   Не е изключено обаче да приеме някакво участие и на Русия, което също ще е малка победа за Путин.   Ядреният въпрос   И стигаме до темата, по която може да се очаква някакъв наистина положителен резултат и за двете страни - удължаване на договора между САЩ и Русия  \"New START\"  (Нов старт), познат и като Договор за ограничаване на стратегическите настъпателни оръжия.   Той влезе в сила на 5 февруари 2011 г. по време на администрацията на президента Барак Обама. Целта му, в общи линии, е да бъдат ограничени ядрените арсенали на Русия и САЩ – двата най-големи в света.   Договорът позволява на двете държави да следят ядрените си програми чрез инспекции и споделяне на информация като по този начин намаляват недоверието помежду си за ядрените и военни планове на другия.   Договорът е в сила до 2021-а, но има опция за неговото удължаване с до пет години. Ако не се стигне до такова споразумение, след 3 години и двете държави ще се лишат от достъпа до важна информация за ядрената програма на другата.   Срещата в Хелзинки е добър момент за постигане на подобно споразумение между Тръмп и Путин, а самият американски президент може би се надява на такъв успех, коментира източникът на CNN.   Урок по дипломация или смислена двустранна среща?   Срещите на Тръмп винаги започват еднакво - с тревоги за унищожение, разруха и без никаква надежда. В края им винаги го има моментът на отдъхване, осъзнаването, че \"можеше да е и по-зле\". Може би срещата с Путин да е различна.   Въпросът е с какво ще бъде запомнена тя – дали с някакви реални резултати, или Путин ще успее да се възползва от своя по-неопитен колега и ще вземе от срещата с Тръмп позитиви най-вече за себе си, Русия и собствените си цели.", "date": "2018.07.16", "title": "\"Новият старт\" на Тръмп и Путин"}
{"url": "http://www.classa.bg/%D1%81%D0%B2%D1%8F%D1%82/item/384147-%D0%B4%D0%B2%D1%83%D1%87%D0%B0%D1%81%D0%BE%D0%B2%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%BA%D0%BB%D1%8E%D1%87%D0%B8,-%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BE%D1%82%D1%81%D0%B5%D1%87%D0%B5,-%D1%87%D0%B5-%D1%81%D0%BD%D0%B8%D0%BC%D0%BA%D0%B0-%D0%B2%D0%B8%D0%B4%D0%B5%D0%BE", "text": "Държавният глава на САЩ Доналд Тръмп обяви „много добро начало\" на срещата на върха с руския президент Владимир Путин, предава AFP. Разговорът помежду им в Хелзинки продължи около два часа, макар по-рано от Белия дом да поясниха, че за срещата е предвиден час и половина.  \r\n   Световните медии предават, че след края на разговора \"на четири очи\" между Доналд Тръмп и Владимир Путин един от присъстващите журналисти е попитал американския лидер как е протекла срещата му \"при закрити врата\".  \r\n   \r\n   На въпроса Тръмп е отговорил: \"Много добър старт. Това е много добро начало за всички\". Междувременно срещата в разширен състав между делегациите на двете страни вече е започнала. Тя се провежда в Огледалната зала на императорския дворец в Хелзинки. Кореспондентите предават, че в залата са били пуснати журналисти, които до тогава са чакали края на разговора между Тръмп и Путин. По думите им, в залата за преговори на наредената маса вече са седели представителите на двете делегации. Храна в чиниите все още не е имало.  \r\n   \r\n   По всяка видимост, в момента руските и американските политици водят преговорите по време на вечеря. Домакините предоставиха за тази част от срещата така наречената Огледална зала в президентския дворец в Хелзинки. В нея по принцип се дават тържествени обеди, а също така се провеждат церемониите по смяната на правителствата. Първоначално това е била тронната зала на руските императори, където са се състояли баловете в епохата, когато Финландия е била автономно руско княжество. Държавните глави са придружени от по шестима свои сътрудници.  \r\n   От американска страна това са посланикът в Русия Джон Хънтсман, държавният секретар Майк Помпео, управителят на Белия дом Джеф Кели, съветникът по национална сигурност Джон Болтън и съветникът на Тръмп по въпросите на Русия Фиона Хил. Сред приближените до Путин са външният министър Сергей Лавров и говорителят на Кремъл Дмитрий Песков. Докато бе в ход срещата между Тръмп и Путин, държавният секретар на САЩ Майк Помпео и първият дипломат на Москва Сергей Лавров проведоха паралелни преговори. \r\n    ", "date": "2018.07.16", "title": "Двучасовата среща на четири очи между Путин и Тръмп приключи, а американският лидер отсече, че... (СНИМКА/ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/384148-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B8-%D0%B5%D0%BA%D1%88%D1%8A%D0%BD-%D0%BD%D0%B0-%D0%BF%D1%80%D0%B5%D1%81%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD-%D0%BD%D0%B0-%D0%B6%D0%B8%D0%B2%D0%BE", "text": "Напрежение в залата, където президентите на САЩ и Русия Доналд Тръмп и Владимир Путин преди секунди започна съвместна пресконференция. Мъж нахлу сред журналистите и размаха собственоръчно написан плакат.       Това се случи докато журналисти от цял свят повече от час чакат Доналд Тръмп и Владимир Путин да се появят и да направят изявления. Натрапникът бързо беше обезвреден от охранителите и извлечен от залата.    Плакатът беше смачкан. Както повечето събития от програмата днес, и пресконференцията закъснява, което изнервя допълнително репортерите.", "date": "2018.07.16", "title": "Извънредно: Напрежение и екшън на пресконференцията на Тръмп и Путин! (НА ЖИВО)"}
{"url": "http://www.classa.bg/%D1%81%D0%B2%D1%8F%D1%82/item/384149-%D0%BF%D1%83%D1%82%D0%B8%D0%BD-%D1%81-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D1%81%D0%BB%D0%B5%D0%B4-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%D1%82%D1%80%D1%8A%D0%BC%D0%BF-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B8-%D0%BF%D1%80%D0%B5%D0%B6%D0%B8%D0%B2%D1%8F%D0%B2%D0%B0%D1%82-%D1%82%D0%B5%D0%B6%D1%8A%D0%BA-%D0%BF%D0%B5%D1%80%D0%B8%D0%BE%D0%B4,-%D0%BD%D0%BE-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BE%D1%82%D0%B4%D0%B0%D0%B2%D0%BD%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8", "text": "Преговорите между лидерите на САЩ и Русия в Хелзинки приключиха. Започна пресконференцията на двамата лидери, която обаче бе съпроводена с кратък екшън. \"Преговорите преминаха в откровена и делова атмосфера. Смятам ги за доста успешни и полезни. Разгледахме текущото състояние и перспективите на руско-американските отношения. На всички е ясно, че двустранните ни отношения в момента преживяват тежък период.      Но тези трудности нямат обективни причини. Студената война отдавна е приключила, идеологическото противопоставяне е останало в миналото. Днес и Русия, и САЩ се сблъскват с едни и същи предизвикателства - опасното разбалансиране на международната сигурност, заплахата на тероризма, увеличаващите се проблеми на световната търговия, екологичните и другите рискове\", каза руският президент Владимир Путин в хода на пресконференцията след срещата си с американския си колега Доналд Тръмп.      Едно от направленията на съвместната ни работа е установяването на мир в Сирия, където Русия и САЩ биха могли да демонстрират на света как работят заедно. \"Затова ние разполагаме с всичките необходими предпоставки\", подчерта Путин. Путин говори още и за киберсигурността, противодействието на тероризма и други точки.    Президентът отбеляза, че разногласията са много, но много са и допирните точки. \"Като най-големите ядрени държави в света, ние носим отговорност за международната сигурност. Смятам за важно да установим диалог относно проблематиката за стратегическата стабилност. Предадохме на американските колеги списък с конкретни предложения по тази тема\", отбеляза руския президент, подчертавайки, че става дума за договорите СНВ-3 и РСМД, както и за разполагането на оръжия в космоса.", "date": "2018.07.16", "title": "Путин с първи думи след преговорите с Тръмп: Отношенията ни преживяват тежък период, но Студената война отдавна приключи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384141-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%82%D0%B5-%D1%84%D0%B5%D1%80%D0%BC%D0%B5%D1%80%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Фермерите от най-южните части на Испания, провинция Андалусия, са сред първите „жертви\" на търговската война между САЩ и ЕС след като американският президент Доналд Тръмп повиши значително митата за внос на маслини от теритоята на ЕС, съобщава DW. „Митата върху маслините нанасят огромни щети върху земеделието на Андалусия\", разказва местният жител Антонио Фернандес и дори темата не изскача от съзнанието докато гледат финалните мачове от световното първенство по футбол. AgroSevilla е един от най-тежко пострадалите от търговската война испански кооперативи. Компанията е най-големият износител на испански маслини, а най-големият му пазар до момента е бил САЩ. Продуктите му са много популярни в САЩ, но откакто Тръмп увеличи вносните мита продажбите директно се стопиха наполовина, се казва в репортажа на DW. В резултат 50 човека вече загубиха своята работа в AgroSevilla, а останалите работници са силно разтревожени. „Ние сме ядосани и се страхуваме. Аз не мога да спя добре и не спирам да мисля какво може да се случи с нас. Моето семейство изплаща жилище и разчита на моята заплата, така че ситуацията е огромно бреме за нас\", заявява пред DW Инмакулада Венаско, служител на AgroSevilla. „САЩ винят Испания за дъмпингови цени. Конкретно, че продаваме маслините по-евтино от калифорнийските маслини. Тръмп казва, че просто помага на американските фермери. Ние сме конкурент на фермерите в САЩ, защото произвеждаме по-евтино, по-здравословно, в големи количества и имаме повече разновидности маслини, спрямо произвежданите в Калифорния\", коментира Габриел Редондо, президент на AgroSevilla. До момента потърпевш от търговската война и то предимно на САЩ с Китай бяха предимно американските фермери. Както „Икономист\" вече писа производителите на соя са основните потърпевши.\"Първите реакции, които наблюдаваме и то в резултат на търговската война между САЩ и Китай, а не толкова между САЩ и ЕС е, че американската соя вече се продава с 50 долара на тон по- евтино спрямо соята, която се произвежда в Бразилия. Щатската вече върви по 330 долара за тон, а произведената в Бразилия – 380 долара за тон. Това е директен ефект върху американските фермери, които са най-потърпевши\", коментира пред \"Икономист\" Божидар Иванов от Центъра за изследвания в земеделието. Той припомни, че САЩ и Бразилия са най-големите производители на соя в света, а разликите в цените между тях ясно показва, че търсенето на суровината от Бразилия е нараснало рязко след обявената търговската война. Една трета от соята в световен мащаб се потребява от Китай. \"След като САЩ въведе мита за редица стоки, а ЕС отговори с контра-мита пряка последица е, че САЩ вече не е първи износител на соя в света, има и отражения за пазара на ЕС. В ЕС се засилиха доставките на соя от Аржентина и намаляха тези от САЩ\", коментира пред \"Икономист\"и Антонина Белопитова, анализатор на Софийската стокова борса. Белопитова добави още, че фермерите в САЩ трупат сериозни загуби и заради търговската война на щатите с Китай по отношение на царевицата. До момента те са били основен доставчик за пазара на Китай с царевица, но сега постепенно започва тяхната замяна. Хранителният бранш в ЕС също се готви за песимистичен сценарий в следствие на започналата търговска война със САЩ. \"Много съжаляваме за политиката на Тръмп. За съжаление ЕС се съпротивлява със същото оръжие – вдигане на митата и става война. Безспорно хранителна индустрия на ЕС ще е жертва на тази война и много скоро ще видим конкретните проявления. Това вече го видяхме със санкциите, които си размениха ЕС и Русия в предходните години. Браншът в ЕС бързо бе принуден да намери нови пазари, но да в момента сме много притеснени за последствията\", коментира Мела Фреуен, генерален директор на сдружение \"Храни и нипитки Европа\".", "date": "2018.07.16", "title": "Испанските фермери - жертви на търговската война"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384142-%D0%B1%D1%83%D0%BD%D0%B4%D0%B5%D1%81%D0%B1%D0%B0%D0%BD%D0%BA-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BA%D1%80%D0%B8%D0%B7%D0%B0", "text": "Централният банкер на Германия Йенс Вайдман е предупредил кабинета за нарасналите рискове от охлаждане на икономиката на правителствено заседание на 6 юли. Това съобщи вчера германският бизнес всекидневник „Ханделсблат\", цитиран от Ройтерс. Германската централна банка Бундесбанк (Bundesbank) миналия месец понижи прогнозите си за икономическия растеж на страната за текущата година. Институцията посочи, че опасенията за търговията и политиката са направили перспективите за все още силната германска икономика по-несигурни. През юни Бундесбанк прогнозира растеж от 2 на сто за 2018 година, което е доста под прогнозата за 2,5 на сто, оповестена през декември, информира БТА. Вайдман е предупредил кабинета да се подготви за по-тежки времена, посочва „Ханделсблат\", позовавайки се на правителствени източници. На заседанието в началото на месеца, в което той е участвал като гост, централният банкер е заявил, че правителството ще трябва да се намеси, когато настъпи новият спад. По думите му също така Европейската централна банка едва ще успее да реагира, а за нормализиране на паричната й политика ще е необходимо повече време.", "date": "2018.07.16", "title": "Бундесбанк предупреждава за криза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384143-%D0%B7%D0%B4%D1%80%D0%B0%D0%B2%D0%B5%D0%B9-%D0%B2%D0%B0%D0%BA%D0%B0%D0%BD%D1%86%D0%B8%D1%8F", "text": "Като кипна това лято, взе, че заваля. Всеки ден. Намокри се държавата, навлажниха се депутатите. Парламентаристите да не ползват ваканция, предложи Корнелия Нинова. Елементарен ход. Нещо като Кристалина Георгиева. Тази знаменита международна счетоводителка. Отдалече личи, че не става. Както не става господарят на тишината Валери Симеонов. Мине не мине време, току развали купона. Както и избирателния кодекс. Обзети от нарадодушие, законотворците до последно се деряха, квалифицираха, драха. Това, за да изчерпят сили и да ваканцуват пълномаслено. Какво сътвориха разните групи, комисии и лобисти? Преди всичко обслужиха личния интерес и повелята на вожда. С какво обогатиха управленския механизъм, бизнеса и трапезата? Преди всичко с партийна вярност. Оценката за работата на мислителите отново е ниска. Нито една рейтингова класация не отбелязва ръст. И тази година трудолюбиви маши въртяха машинации. И тази година амнезията не напусна съзнанието. Да забравяш собствените си глупости, е вид диагноза. Като да се изцеляваш не от аптеките на Марешки, а от малкото гънки в паметта. Депутатите освен от всичко друго заболяват от чувства. Към собствената си персона. Да се влюбиш в себе си – това е доживотна любов. Забравят, за да оцеляват. Да хранят усещането си за значимост, каквато се придобива в пленарна зала и отстрани. Никой не иска да си спомня какви ги навъртяха председателят на правната комисия и мислителят Валери Симеонов с избирателния кодекс, който ремонтираха до дванайсет без пет. И какво постигнаха? Четиристотин души в Лондон чакаха под дъжда три часа, за да гласуват. Пътували отдалече, с деца и бебешки колички. И нищо. Паметта изличава. Изметената система от чипове захранва следващата. Като бърникането в рекламата на хазарта – никой не си спомни, че тотото и игрите подпомагат спорта, тоест здравето на народа. Е, някои печелят. Така е. Да печелиш от казино е възможно само ако имаш казино, написа Доналд Тръмп. Да, ама работа на парламентаристите е да гласуват такъв механизъм, който да влива в хазната. Нещо като бездимните цигари. Не вкарвали в бюджета, затова дайте да им вдигнем цената. Вместо да се вдигне депутатското можене и да се въведе схема за повече приходи в държавата. Никой не обяви дали затопленият тютюн е по-малко вреден от горящия. Ако е така, а изследванията вероятно ще го докажат, защо ще се вдига кръвното на крайния потребител, а не на вносителя и цялата последваща мрежа от реализатори. „Филип Морис\" вложи $4,5 милиарда за новия продукт. Много му пука от акциза в една малка държава с ограничен пазар. Само Менда Стоянова не може да спи. Затова сутрин обикаля телевизионните студиа. Откъдето става ясно, че тази икономическа станция е готова да засенчи Кристалина Георгиева. Валери Симеонов иска да опази от шум Слънчев бряг. Ама защо от шум не опази първо парламента? В него саби дрънчат, отявлени глупости и партийни тъпани. А и си гласуваха БНТ и БНР всеки петък да ги изнасят в ефир. Откъдето пък става ясно, че Данаил Кирилов и Йордан Цонев заслужават ваканция? За да взимат уроци по правоговор. Една от алинеите на депутатската дейност предполага съгласуване – предварителна работа в името на народния интерес, взаимни механизми между правото, стимула и потребителя, които да осигурят равновесие на хазната. Александър Сиди от ВМРО ги разгащи: „Нашите партньори разбраха, че правилният път е не да си говорим по медиите и да правим нещата в последния момент на коляно, а да седнем и да говорим\". Първо, става ясно, че за да се говори, трябва да се седне. Второ, за чие коляно става въпрос? За предпочитане е онова красиво коляно от групата на „Воля\". Че и модерно лице, все варненски продукти. Над всяко коляно стои тайнство. Затова за колената се иска грижа. Море например. Понеже плаж без колена е Веселин Марешки без аптека. Скука. Все едно Варадеро без Деница и Волен Сидеров Димитър Шумналиев", "date": "2018.07.16", "title": "Здравей ваканция"}
{"url": "http://www.classa.bg/%D1%81%D0%B2%D1%8F%D1%82/item/384140-%D1%82%D1%80%D1%8A%D0%BC%D0%BF-%D0%B2%D1%8F%D1%80%D0%B2%D0%B0,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D1%82%D0%BD%D0%B5%D1%81%D0%B5-%D0%BC%D0%BD%D0%BE%D0%B3%D0%BE-%D0%B4%D0%BE%D0%B1%D1%80%D0%B5-%D1%81-%D0%BF%D1%83%D1%82%D0%B8%D0%BD", "text": "Президентът на САЩ, Доналд Тръмп, вярва, че може да \"се отнесе добре\" с руския си колега Владимир Путин, както заяви в навечерието на първата среща на върха между двамата президенти, насрочена за понеделник в Хелзинки.   В интервю за MailOnline, президентът на САЩ подчерта, че макар и той и Путин да са \"конкуренти\", да се отнасят добре с Русия ще бъде положително за САЩ.   Признавайки, че лидерът на Северна Корея Ким Чен-ун, прилича на \"безсърдечен\" човек, както и \"много други\", Тръмп каза че не знае дали Путин е от същото естество, като призна, че \"не познава руския президент и го е виждал само няколко пъти\".   \"За САЩ и, честно казано, за Обединеното кралство и други, да се отнасяме добре с Русия, Китай и всички други, е нещо хубаво, това не е лошо\", посочи американският лидер, настоявайки че \"това е нещо наистина добро\".   Запитан дали иска да демонтира НАТО или да изведе САЩ от Алианса, за да удовлетвори Путин, президентът реагира, като каза, че не знае \"дори защо се задава този въпрос\".   Тръмп припомни, \" сега имаме НАТО много по-силно, отколкото сме имали от години\" и че откакто е избран, \"събрахме още 34 000 милиона долара\". \"Ако добавите това към всички други неща, които направих, президентът Путин трябва да уважава това, което сме направили\", каза той.", "date": "2018.07.16", "title": "Тръмп вярва, че може да \" се отнесе много добре\" с Путин"}
{"url": "http://www.classa.bg/%D1%81%D0%B2%D1%8F%D1%82/item/384135-%D1%81%D0%BA%D0%B0%D1%80%D0%BB%D0%B5%D1%82-%D0%B9%D0%BE%D1%85%D0%B0%D0%BD%D1%81%D0%BE%D0%BD-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B8%D0%BD%D1%82%D0%B5%D1%80%D0%BF%D1%80%D0%B5%D1%82%D0%B8%D1%80%D0%B0-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D0%B3%D0%B5%D1%80%D0%BE%D0%B9-%D1%81%D0%BB%D0%B5%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B8", "text": "Американската актриса Скарлет Йохансон е подала оставка от актьорския състав на филма Rub and Tug, след като миналата седмица започнаха спорове около избора й да изиграе ролята на транссексуален, съобщават медиите. Няколко активисти на транссексуалната общност разкритикуваха решението за избор на \"цисгенерична\" актриса, т.е. чиито полова идентичност съвпада с рождения й пол, а не транссексуална такава, твърдейки, че общността има малко възможности във филмовата индустрия.   \"По силата на етичните въпроси, повдигнати около избора да играя Дейн Teкс Гил, реших да почтително се оттегля от проекта\", каза Йохансон ексклузивно за американското списание Out Magazine. Тя също така добави, че изпитва огромно възхищение и привързаност към транссексуалната общност и че е благодарна да види, че дискусията за включването на този колектив в Холивуд е на дневен ред.   Йохансон пояснява, че макар да би искала да интерпретира тази роля, разбира, че човек трябва да е транссексуален, за да влезе в кожата на героя. Американската актриса заключи посланието си, вярвайки, че \"всички артисти трябва да бъдат третирани еднакво и справедливо\".   Сред хората, които показаха възмущението и недоволството си от избора на Йохансон, са актрисите Трейс Лисет и Джейми Клайън. „Значи можете да продължите да играете нас, но ние не можем да го направим и да сте възнаградени за имитиране на нашия опит като транссексуални?\" – написа в туит Лисет.   \" Rub and Tug \" разказва историята на Данте Teкс Гил, транссексуален, начело на пазара на проститутки в Питсбърг, Пенсилвания (САЩ), който се изправя срещу властите и мафията от града.", "date": "2018.07.16", "title": "Скарлет Йохансон се отказа да интерпретира транссексуален герой след протести"}
{"url": "http://www.classa.bg/%D1%81%D0%B2%D1%8F%D1%82/item/384136-%D0%B8%D0%BD%D0%B4%D0%B8%D1%8F-%D1%89%D0%B5-%D0%BA%D1%83%D0%BF%D0%B8-%D1%80%D1%83%D1%81%D0%BA%D0%B8%D1%82%D0%B5-s-400-%D0%B2%D1%8A%D0%BF%D1%80%D0%B5%D0%BA%D0%B8-%D0%BD%D0%B0%D1%82%D0%B8%D1%81%D0%BA%D0%B0-%D0%BE%D1%82-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Индийският министър на отбраната Нирмала Ситараман потвърди в петък, че страната й ще купи руски ракетни системи S-400 Триумф, въпреки възможните санкции от страна на САЩ. В тази връзка тя припомни, че Законът за противодействие на опоненти чрез санкции (CAATSA), приет през 2017 г. от Вашингтон, който налага санкции на Русия, Иран и Северна Корея, \"е закон на САЩ, а не на ООН \". В това отношение тя подчерта, че е предала позицията си по този въпрос на Съединените щати, които съгласно CAATSA могат да санкционират субекти, участващи в сделки с руската отбрана. \"Нашите отношения с Русия в областта на отбраната се развиват в продължение на десетилетия и ние сме информирали делегацията на Конгреса на САЩ, която посети Индия наскоро\", заяви пред репортери Ситхараман, съобщава The Times на Индия. Министърката каза, че преговорите за придобиването на S-400 ще приключат и че ще отнеме две и половина до четири години, за да се конкретизира споразумението след подписването му. Въпреки че Вашингтон заплашва да накаже Индия за закупуването на S-400, Ню Делхи многократно обяви, че CAATSA \"не може да засегне\" руско-индийското сътрудничество в областта на отбраната.", "date": "2018.07.16", "title": "Индия ще купи руските S-400 въпреки натиска от страна на Вашингтон"}
{"url": "http://www.classa.bg/%D1%81%D0%B2%D1%8F%D1%82/item/384137-%D0%BD%D0%BE%D0%B2%D0%B0%D1%82%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-%D0%BD%D0%B0-%D0%BA%D1%83%D0%B1%D0%B0-%D1%89%D0%B5-%D0%BE%D0%B3%D1%80%D0%B0%D0%BD%D0%B8%D1%87%D0%B8-%D0%BD%D0%B0-10-%D0%B3%D0%BE%D0%B4%D0%B8%D0%BD%D0%B8-%D0%BC%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Новата Конституция на Куба ще определи максимум два мандата, всеки от пет години, за президента за вицепрезидента на Републиката, съобщи държавният вестник \"Гранма\".   По този начин се прави промяна на досегашната политическа система, в която има само президент на Държавния съвет и Министерския съвет, длъжност, заемана от Диас-Канел Мигел, заменил на поста Раул Кастро. Също така в статията се посочва, че президентът \"има статут на държавен глава\".   В рамките на новата конституция и двете фигури може да бъдат на длъжност \"за срок от пет години - до два последователни мандата\", което е съществена промяна в страната, която между 1959 и 2011 г. е била управлявана от Фидел Кастро.   Други нови характеристики, включени в бъдещата \"Магна Карта\", са признаването на частната собственост и забраната за дискриминация на хората по тяхната полова идентичност. Целта на тези промени е да се адаптира новата социална и икономическа реалност на латиноамериканската страна, която все още се смята за \"социалистическа държава\", подчертава Гранма.   Официалният орган на Централния комитет на Комунистическата партия на Куба публикува предварително проекта на новата конституция, която ще се гласува на 21 и 23 юли от Народното събрание на Народна власт (ANPP) на латиноамериканската страна. Впоследствие тя трябва да бъде ратифицирана от кубинското гражданство чрез референдум.   Понастоящем Куба е потопена в процес на конституционна реформа, която събуди интерес към различни сектори на Карибската нация, която се надява да разшири обхвата на правата, признати от държавата. Настоящата Конституция на Куба беше одобрена през 1976 г. от 97,7% от населението.", "date": "2018.07.16", "title": "Новата Конституция на Куба ще ограничи на 10 години мандата на президента"}
{"url": "http://www.classa.bg/%D1%81%D0%B2%D1%8F%D1%82/item/384138-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B8-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D1%81-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B8-%D1%81%D0%B5-%D1%80%D0%B0%D0%B4%D0%B2%D0%B0%D0%BC%D0%B5,-%D1%87%D0%B5-%D0%BC%D0%B8%D0%BD%D0%B0-%D0%B4%D0%BE%D0%B1%D1%80%D0%B5", "text": "Президентът на Русия подчерта, че както медиите, така и играчите и почитателите са оценили позитивно организацията на Световната купа през 2018 г.   Руският президент Владимир Путин изтъкна в събота отговорността, показана от страната му при организацията на Световната купа през 2018 г. и отбеляза, че турнирът е бил успешен.   \"Русия се подготви за Световната купа задълбочено и отговорно и ние сме щастливи, че се справихме добре\", каза Путин на гала-концерта за Световната купа, който се проведе в Болшой театър. Руският президент подчерта, че както медиите, така и играчите и почитателите са оценили положително организацията на Световната купа в Русия през 2018 г.   \"Скъпи приятели, Световното стигна своя край. В Русия сме винаги щастливи да видим старите и нови приятели, а сега имаме още повече. Благодаря ви и доскоро\", обърна се президентът към публиката.   Джани Инфантино, президент на ФИФА, заяви на пресконференция, че тази Световна купа е най-добрата в историята. \"Аз казах, че ще бъде най-добрата Световната купа в историята, сега мога да го кажа с още повече убеденост ... Това е най-доброто световно първенство\", каза Инфантино пред репортери в Москва.", "date": "2018.07.16", "title": "Путин: \"Русия се подготви за Световната купа с отговорност и се радваме, че мина добре\""}
{"url": "http://www.classa.bg/%D1%81%D0%B2%D1%8F%D1%82/item/384139-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%BE-%D0%B2-%D0%BF%D1%80%D0%BE%D1%86%D0%B5%D1%81%D0%B0-%D0%BD%D0%B0-%D1%83%D0%BC%D0%B8%D1%80%D0%BE%D1%82%D0%B2%D0%BE%D1%80%D1%8F%D0%B2%D0%B0%D0%BD%D0%B5-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "Папата Франсиск се съгласи да участва в консултациите за разработване на мирна стратегия в Мексико, които ще започнат на 7 август по инициатива на избрания за президент Андрес Мануел Лопес Обадор. Това беше потвърдено от координатора на мирния процес, Лорета Ортис, съобщават медиите.   Според Ортис присъствието на Върховния понтифик \"ще бъде виртуално, чрез Skype\" в консултациите, чиято цел е да разработи стратегии за борба с насилието и постигане на мир в страната.   Координаторът съобщи, че сред темите, които ще бъдат разгледани в рамките на консултациите, са Законът за амнистията и легализирането на наркотиците.   Форумите ще започнат на 7 август и ще приключат през ноември. Мирният план, изготвен в рамките на консултациите, \"ще доведе до различни закони и обществени политики\", според Ортис.   Според координатора тези консултации ще включват участието на граждани, религиозни общности, експерти и лидери от различни сектори.", "date": "2018.07.16", "title": "Папа Франциск ще участва \"виртуално\" в процеса на умиротворяване в Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384131-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8-%D1%81%D1%80%D0%B5%D0%B4%D0%B8-%D0%B8%D1%81%D0%BA%D0%B0%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0", "text": "„Има влиятелни среди в България, които искат да преминем към президентска република. Това е опасно за страната ни, авторикратизън се усеща във въздуха. Много е трудна коалицията, която ни управлява.    Има много разминаване там.“ Така оцени политическата обстановка у нас проф. Георги Близнашки, служебен министър-председател в периода август – ноември 2014 година, в предаването „Опорни хора“ по Bulgaria ON AIR.   Според него нашите управляващи се сещат за Конституцията, когато има криза.   „Радев е прав да критикува европредседателството. Добре подхванахме темата за Западните Балкани, но това са неща, които ще се решават в определено бъдеще. Изпуснахме големия дебат за бъдещето на Европа. България, въпреки че беше председател, не успя да повдигне тази тема и това е грешка“, смята юристът.   По неговите думи БСП не се справя убедително на политическата сцена, а желанието за нови лица им изиграва лоша шега.   „Там няма хора с тежест и авторитет. Няма как да има „Нова визия за България“ без визионери. Там няма хора, които да убедят обществото. Навремето БСП ме използва да напиша Конституцията, след това ме отстрани, защото станах неудобен“, каза той и добави, че за левицата е направил толкова много, че понякога съжалява за изгубеното време.   „Лилов беше човек от апарата. За него важно беше да си спаси партията. А партията е инструмент, с който да решиш проблемите на държавата. С това започнаха разминаванията ни“, обясни проф. Близнашки.", "date": "2018.07.16", "title": "Влиятелни среди искат президентска република"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384132-%D0%B7%D0%B0%D1%80%D0%B0%D0%B7%D0%B0%D1%82%D0%B0-%D0%B5-%D1%83%D0%BC%D0%B8%D1%88%D0%BB%D0%B5%D0%BD%D0%B0,-%D1%82%D1%8A%D1%80%D1%81%D0%B5%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA%D0%B0-%D0%B8-%D0%BF%D0%BE%D1%89%D0%B0%D0%B4%D0%B5%D1%82%D0%B5-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5", "text": "Снимката на баба Дора с любимата й козичка трогна до сълзи всички българи и заостри вниманието към Странджа и Ямбол. Прегледът на коментарите във Фейсбук и новинарските портали показва, че повечето потребители са гневни от мудните и механични действия на властта, други смятат, че заразата по животните е криминално престъпление.    Някои читатели  подозират мероприятие на неоосманисти от Турция, като целта е да провокират населението от региона към протести и евентуално референдум за отцепване от България. Други са на мнение, че става въпрос за криминално престъпление, но от крупни  наши животновъди, които се освобождават от конкуренция и искат да установят монопол в този сектор и регион.   … Мутраците със сатанинско удоволствие трепят животните на хората. Контрол няма, лечение -няма. Ще се запомнят тези малоумни некадърници с масовото и поголовно трепане на животни, със суджуците и безбройните скандали. Хората плачат сърцераздирателно, но нямат защита срещу родния башибозук. Насилват хората, не ги пускат да си влязат в домовете си и в стопанствата, пред очите им избиват с жестокост животните. Така е когато криминални мозъци са на власт. Това е поредният скандал, но отникъде помощ не иде. Може би един ден  тази сган ще бъде предадена на съд, но засега мъката на хората е неописуема. Беззаконието е тотално, насилието е гнусно и без контрол. Прокурори няма, на никого не можеш да се оплачеш.   … Протестиращите може да са прави. Странна е тази чума по дребните преживни животни, защото от начало се говореше че я има само по прасетата, а изведнъж се оказа, че я има и по овцете и козите. Пострадалите животновъди твърдят, че от 1 месец насам не е имало нови случаи на заболяване, а заболелите животни не са умрели.   … А може би все пак „всяко зло за добро“?? Мисълта ми е, че в момента, покрай трагедията с животните в Ямболско, все повече сънародници започват да разбират какво зло и колко точно голяма вреда е за нас членството ни в този евросъюз. Сее се сеитба, която неминуемо ще даде жътва….. Кървава, дори ако трябва.   … На премиера, който стана за втори път дядо, искам да кажа: в чест на новия ви внук помилвайте животните, избършете сълзите на хората!   … Нещо не е наред. Действат много бързо и радикално, 1500 животни със сигурност ли са болни, тази огромна бройка огнище ли е, или убиват наред, просто ей така? … Я някой журналист да провери кои са най-големите фермери в Елхово и дали случайно не са от ГЕРБ. И дали случайно техните животни няма да бъдат оставени живи. За да скочат хората на протести, значи нещо ги е смутило, нещо не се вписва в „клиничната“ картина.   … Тая работа на мен ми мирише на саботаж. Хора, скрийте си животните от хората. Не ги показвайте, защото някой ви мисли злото. Няма как да се появи чума и да се умъртвява всичко в радиус от 30 км. Странджа е чисто място. Ходил съм там. Ако не се пусне от въздуха,  трудно вълк или друго животно ще донесат зараза. Чуете ли за зараза, крийте животните и спасявайте стоката, като си помагате един друг. Крийте се в Родопите и Средна гора.  Сложете момци за нощна охрана и пазете небето. Няма нищо невинно в това, което ви се случва.   … Управляващите, само на вас ли не ви минава през акъла, че Заразата може да е умишлена? Защо избивате животните, като по този начин заличавате уликите на едно зловещо престъпление?  Хората се събират за протести, после ще поискат референдум за отцепване от България заради нечовешко отношение към животни и хора. Спите ли?   … Ало, депутатите! Вместо да скучаете в парламента, отидете в Странджа  и Ямболско при хората, покажете им, че помните кой ви е командировал в Народното събрание!  Отидете  и покажете, че наистина сте НАРОДНИ представители, че наистина сте с народа си в добро и зло.   … Най-вероятно причината е поява на болно животно от Турция или региона.  Но самото умъртвяване на недоказано болни животни е чиста загуба за стопаните им. Защото всеки е вложил стотици левове, за да купува ечемик и пшеница за изхранването им. За да ги отгледа от яре до коза. И сега държавата дава някакви пари на стопаните, които ще стигнат за закупуването на нови кози и овце, но все още малки и недорасли да дават млеконадоя, който е получаван при вече охранените животни. Тези пари от държавата в никакъв случай не покриват дългогодишните разходи, хвърлени по всяко животно. И нещо друго, което повечето хора не знаят – не всяка коза или всяка овца дава еднакво мляко. Някои дават повече, други по-малко; при някои млякото е по-гъсто, при други не е. Затова стопаните ценят именно онези свои кози и овце, които дават по-гъсто мляко и в по-голямо количество. Една такава коза или овца е безценна и нейната стойност никога не може да се покрие с обезщетения.   Но това жълтопаветниците не го разбират и никога няма да го разберат. Именно заради тези изброени от мен причини протестират хората от Ямболско и Бургаско. Бойчо, който като малък всичко си произвеждал, и сирене, и зеленчук от пазар не купувал, да си спомни детството.   … Няма никаква чума и нито едно животно не е развило клинични признаци и не е починало. НИТО ЕДНО.  Някой интересувал ли се е дали в Турция, с която Странджа граничи има чума и дали там избиват животни? И еврогейовете търчат и ръководят целия този процес по унищожаване на животновъдството ни. Кой има интерес от това?", "date": "2018.07.16", "title": "Заразата е умишлена, търсете престъпника и пощадете животните!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384133-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D1%81%D0%B1%D0%BB%D1%8A%D1%81%D1%8A%D0%BA-%D0%B2-%D1%81%D0%B0%D1%89,-%D0%BA%D0%BE%D0%B9%D1%82%D0%BE-%D1%82%D1%80%D0%B5%D1%81%D0%B5-%D1%81%D0%B2%D0%B5%D1%82%D0%B0", "text": "Дали неолибералният глобализъм ще бъде заменен с по-справедлив международен ред, основан на баланса в многополюсния свят, зависи от много фактори и процеси.    На първо място обаче зависи от изхода от идеологическия двубой в САЩ. Защото само с могъщ политически импулс от Вашингттон може да се промени климата на международната арена и да се преподредят ценностните приоритети на съвременната политика. Напрежението няма да отслабне само благодарение на волята на Москва или Пекин. Споразуменията за свободна търговия, които дават господство на корпорациите над суверенните народи, няма да бъдат спрени от автентичните леви.    Нито мигрантският въпрос ще бъде решен от лидери като Меркел и Макрон, нито пък джендър-идеологията ще бъде спряна от самотните усилия на християнските интелектуалци. Всичко зависи от това дали Тръмп и подкрепящите го разнородни сили ще спечелят идеологическия двубой в САЩ, което ще доведе до цялостен демонтаж на неолибералния глобализъм. Какъв ще е изходът е твърде рано да се каже.   В САЩ тече крайно ожесточена политическа битка. Ляволибералните среди по двете крайбрежия истерично и дори с цената на провокации и насилие нажежават обстановката срещу президента Тръмп. С всички позволени и непозволени похвати на партийната и пропагандна борба. Ляволибералните медии (които се четат и препечатват в Европа) са на амбразурата срещу Тръмп.   Консервативните и центристки (които в Европа не се четат и не се препечатват) водят своята “сталинградска битка”. Истерията стига дотам, че онези холивудски звезди, които традиционно са партийно ангажирани с демократите, се впускат в скандални акции - псуват американския президент, обиждат привържениците му, уринират върху звездата му на Алеята на славата на Холивуд булевард.   За последния месец са регистрирани и повече от 300 инцидента с насилие, кръв и погроми, извършвани от анти-Тръмп активисти и левите екстремисти от “Антифа” срещу симпатизанти на републиканците и на Тръмп... Защо е това ожесточение, тази омраза? Защо няма спор, а крясъци и ненавист? Краткият отговор е: защото става дума за борба между “два свята” и единият е излишен. Но да видим по-обстойния отговор.   Непосредствените поводи за тази ескалация са два. Първият е, че отново е в ход предизборна кампания. Политическата система на САЩ предвижда междинно “освежаване” на общественото доверие във властта по средата на президентския мандат.   На втората година се избира Конгрес – долната камара на федералната законодателна власт, а също повече от една трета от сенаторите (35 от 100), гласува се за щатски законодателни събрания, губернатори на 36 щата, както и за кметовете на някои важни градове.   Междинните избори тази година са насрочени за 6 ноември 2018 г. Вторият непосредствен повод е предстоящото президентско назначение на съдия във Върховния съд на САЩ, което ще промени поне за десетилетие напред мнозинството в съда    (назначенията са пожизнени).   Това е ключово, защото именно Върховният съд е крайната инстанция по редица ценностни въпроси, които разделят американското общество – джендър-идеологията, отношението към религията, абортите, притежанието на оръжия, екологията, нелегалните мигранти и пр. Очаква се новото мнозинство да бъде по-скоро консервативно и да внесе необходимия баланс по всички тези въпроси, защото ляволибералното досегашно мнозинство отиде в крайности и даже абсурди, като дописваше американската конституция.   Но дори и тези два повода – междинните избори и назначението на върховен съдия – не могат да обяснят ожесточението отвъд океана, което се пренася и в Европа, където много от медиите са идейно близки до демократите, а не до републиканците. Тогава какво?   Всъщност дълбоката причина политическата битка да е “на живот и смърт” е много по-мащабна и засяга не само САЩ, а и целия свят. Тече идеологическа битка срещу неолибералния глобализъм, довел света до ръба на война, до гигантски социални неравенства и кризи, и не на последно място – до агресивни опити за промяна на социокултурния код на съвременната цивилизация чрез джендър-идеологията и войнстващия атеизъм. На карта е поставена властвалата близо четири десетилетия доктрина за еднополюсния свят с имперски център и “световен полицай” САЩ.   Това е голямата картина. Това е същинската разделителна линия, истинският идеологически разлом (кливидж). Вън от него са малките сюжети, по които традиционно спорят леви, десни, либерали и консерватори. Днес е важно дали си за неолибералния глобализъм, или си срещу него. Това е големият залог. Защото опира до световния ред и ценностите, на които е основан.   Няма място за партийна запалянковщина от типа – щом съм ляв, значи трябва да съм за Хилъри и Сандърс, а щом съм центрист или десен, значи съм за Тръмп или Маккейн. В такива исторически моменти много по-важно от партийните етикети и личното идеологическо самоопределение, е да се позиционираме в голямата картина, а не в малките сюжети.   Защото голямата картина показва в какъв свят искаме да живеем, приемаме ли джендър-идеологията, искаме ли “световно правителство” и заличаване на националните държави (в европейски мащаб – федерация Европа, управлявана изцяло от Брюксел). С цялата условност на сравнението - така както битката с нацизма е изисквала обединяване на разнородни ляво-десни коалиции на съпротивата, така е и сега с битката срещу неолибералния глобализъм. Нали си даваме сметка колко абсурдно, с оглед императивите на историческия момент, би звучал разкол в антихитлеристката съпротива поради спор за данъците или кой е по-ляв или по-десен?!   Кои са страните в днешния титаничен идеологически двубой в САЩ? От еднатастрана на барикадата са разпръснатите във всички краища на идеологическия спектър привърженици на неолибералния глобализъм (в български условия това са соросоидите, каквито има и вляво, и вдясно). От другата - традиционните консерватори, християнските деноминации и всички останали – леви, десни, центристи - които не приемат догмите на неолибералния глобализъм.   За да разберем в пълнота процесите в САЩ, а оттам и защо са важни за нас, е нужно да проследим как и защо възникна симбиозата между неоконсерватори и неолиберали, която оформи света след Студената война, какъвто го познаваме.     Често в Европа се смята, че между двете големи американски партии нямаразличия, особено във външната политика. И това беше вярно за последните четири десетилетия преди политическия възход на Тръмп. Но не за друго, а защото и в двете партии властваха сходни политически течения, които се отличават помежду си, както „Кока-кола“ и „Пепси“ – в нюансите, а не в основните компоненти. Това са идеологическите течения на неоконсерватизма и неолиберализма.   Някъде в края на 70-те г. на ХХ в. Републиканската партия на САЩ е „обсадена“, а при Рейгън направо „отвлечена“ - по думите на Пат Бюкенън - от едно ново политическо движение – неоконсерваторите (Patrick J. Buchanan,   (New York: Thomas Dunne Books, 2004).   Техният генезис идва от средите на американската левица и на Демократическата партия. През 50-те и 60-те г. бъдещите неоконсерватори са убедени троцкисти, поддържат борбата за граждански права.   За    разлика от традиционните възгледи на републиканците, които са опозиция на „голямото правителство“ и държавната намеса в икономиката по време на рузвелтовия „Нов курс“, неоконсерваторите подкрепят тази линия, но са разочаровани от далеч по-активното социално инженерство, заложено в програмата за „Великото общество“ на президента Линдън Джонсън.   Те не вярват в американския изолационизъм и политиката на разведряване, а привиждат в комунизма и СССР архиврага, който трябва да бъде унищожен или поне подчинен. Тежкото поражение на демократическия кандидат Макгавърн през 1972 г. от мащабния лидер на републиканците Ричард Никсън, който печели втори мандат с повече от 20% преднина, мобилизира опит за обновление на Демократическата партия.   Влиятелният сенатор-демократ Хенри М. Джаксън създава Коалицията за демократично мнозинство. Той е яростен антикомунист и русофоб, активен поддръжник на непрекъснато растящите бюджетни разходи за отбрана и въоръжаване, подкрепя концепцията за държава на благоденствието и ролята на профсъюзите. Коалицията за демократично мнозинство се превръща в инкубатор за бъдещите неоконсерватори.   Един от техните идеолози – Ървин Кристол, ги определя като „либерали, ограбени от реалността“. Сред участниците се открояват имената на бъдещи флагмани на неоконсерватизма и неолибералната икономическа мисъл като Пол Улфовиц (помощник-държавен секретар при Рейгън, зам.-министър на отбраната при Джордж Буш-баща, президент на Световната банка - 2005-2007), Джийн Къркпатрик (посланик на САЩ в ООН при Рейгън), Ървин Кристол (журналист и теоретик, смятан за „бащата на неоконсерватизма“. В ранните си години е троцкист и яростен противник на СССР, участва в т.нар. група на „Нюйоркските интелектуалци“. Участва в неоконсервативния тинк-танк  ), Джеймс Улси (заместник-министър на отбраната при Джими Картър и директор на ЦРУ при Бил Клинтън), Самюъл Хънтингтън и др.   Ерата на Рейгън привлича част от участниците в Коалицията за демократично мнозинство в Републиканската партия. Всъщност именно при Рейгън до голяма степен се формира идеологическата симбиоза между неоконсерваторите и неолибералната икономическа доктрина. Конфронтация със СССР, установяване на САЩ като световен хегемон, който има неограничено право на намеса във всички точки на света, които се смятат за жизнен американски интерес, тотална приватизация, дерегулация, пазарен фундаментализъм.   Краят на Студената война е припознат като триумф на този тип политика и тя започва да се прилага чрез Световната банка и Международния валутен фонд в „победените“ бивши социалистически страни в Централна и Източна Европа, както и в Русия. Нейните принципи са обобщени в т.нар. Вашингтонски консенсус, формулиран през 1989 г. При Буш-син неоконсерваторите разшириха значително позициите си във властта.   Междувременно останалите в редиците на Демократическата партия интелектуалци от някогашната Коалиция за демократично мнозинство, макар и с някои нюанси, главно във фискалната политика и данъците, превръщат тази доктрина във водеща и в тази партия.Така водещите кръгове републиканци и демократи се превръщат в идеологически събратя. Всъщност една „партия“ превзема двете големи партии.   Един от влиятелните неоконсерватори – Робърт Каган, който е и съпруг на помощник-държавния секретар на САЩ при Обама Виктория Нюлънд (онази с фразата „Fuck EU” по време на украинския майдан), дефинира същността на неоконсервативната външна политика – тоталната доминация в света с военна сила и икономическа мощ, под булото на морализаторска мисия в името на правата на човека и демократичните ценности.   Никак не е случайно, че в началото на 2016 г. с възхода на Тръмп, Робърт Каган напусна Републиканската партия и подкрепи идеологическата си посестрима Хилъри Клинтън, определяйки Доналд Тръмп като „чудовището на Франкенщайн“ и „нов Наполеон“.   Традиционният американски консерватизъм, който за последен път е на власт по времето на Ричард Никсън, за дълго време е изтласкан и маргинализиран. Политиката на Никсън за разведряване на международните отношения и успокояване на конфронтацията със СССР,разоръжаване (договорите САЛТ 1 и САЛТ 2), нова сделка с Китай на Мао Дзедун, е напълно изоставена и заменена с нейната пълна противоположност от страна на неоконсерваторите и неолибералите в двете партии.   Противоположност, която достигна екстремни нива на агресивност спрямо Русия, интервенции за „смяна на режими”, дрънкане на оръжия и тежка ескалация на международното напрежение. Жестоката битка за ресурси и казино-капитализма, „произведен“ от финансовия капитал, който не познава граници и се стреми към по-нататъшна дерегулация, в крайна сметка катастрофира с финансово-икономическата криза през 2008 година.   Робърт Каган и Уилям Кристол синтезират доктрината на неоконсерваторите в една основна цел - установяване на „благосклонна глобална хегемония“ на САЩ с три основни императива: разрастване на военния бюджет, засилена военно-патриотична пропаганда и „морална яснота“, която се изразява в активно разпространение на американската концепция за свобода, демокрация и пазарна икономика (Kristol, W., Kagan R. Toward a Neo-Reaganite Foreign Policy. – in: Foreign Affairs, Jul/Aug 1996).   Исторически Демократическата партия е носител на идеята за засилена роля на САЩ в света чрез икономическа и военна намеса. Това схващане е базисно за президента демократ Уудроу Уилсън в началото на ХХ в. и в него са възпитани поколения демократи и леви либерали в САЩ. Уилсънианството постулира, че Америка е призвана да разпространява демокрацията и капитализма; противопоставя се на изолационизма на традиционните консерватори    и предлага имперска визия за глобалната роля на САЩ. (Steigerwald, David. Wilsonian idealism in America. Cornell University Press, p.31.)   Обратно, традиционните консерватори по-скоро следват завета на Джордж Вашингтон и Томас Джеферсън, които не приемат прекалено ангажиращи международни съюзи. Тази идеологическа разлика също трябва да се има предвид наред с многоаспектните причини, предизвикали американските военни иинтервенции в периода от Втората световна война до възцаряването на неоконсервативната доктрина през 80-те години. И Корейската, и Виетнамската война са водени от президенти, излъчени от Демократическата партия, с друти думи от американската левица.   През този период именно демократите са „партия на войната“, докато Републиканската партия, доминирана от традиционните консерватори, е по-скоро „партията на мира“. Този контраст е особено видим при Виетнамската война, която е ескалирана до крайност от демократите Джон Кенеди и Линдън Джонсън, докаторепубликанецът Ричард Никсън решително извежда САЩ от войната.   Само през първия си мандат, въпреки съпротивата на влиятелни фактори на американската политическа сцена, включително и някои могъщи продемократически настроени медии, Никсън намалява военните разходи за Виетнам от 25 млрд. долара годишно при Джонсън на 3 млрд. долара, а въоръжените сили във Виетнам от 550 хил. души са сведени до 24 хиляди.   И въпреки това, в официозните медии, а оттам и в масовото съзнание, и до днес Кенеди и Джонсън са възхвалявани като президенти-миролюбци, а Никсън демонизиран като „ястреб“. Колко познато, нали?   Демократът Обама получи Нобелова награда за мир и съвсем „миролюбиво“ разруши Либия и Сирия, а после ескалира военно-политическото напрежение с Русия до ръба на войната.   Докато Тръмп е окарикатуряван като „новия Хитлер“, въпреки че заявява противоположна външнополитическа линия. Уилсънианската традиция на отворена и активна външнополитическа намеса по света е изведена на следващо стъпало от доктрината „Труман“, а по-късно неоконсерваторите я трансформират без заобикалки в доктрина за глобално политическо, икономическо и военно господство в условията на еднополюсен свят. Неслучайно знаменитият историк Артър Шлезинджър ги определя като „уилсънианци с картечници“.   Когато говорим за икономическото измерение - неолиберализма, не трябва да се подценява обстоятелството, че в началния си етап, през 80-те и началото на 90-те г., неолибералната икономическа политика в САЩ и Великобритания има и положителни резултати.   Затлачените преди Рейгън и Тачър икономики бележат сериозен ръст, безработицата е овладяна, доходите нарастват. Това е и една от причините неолибералната икономическа рецепта да бъде възприета на практика с консенсус в Централна и Източна Европа, в т.ч. да бъде прегърната от всички основни партии в България след 1989 година.   Факт е обаче, че през последното десетилетие, в съчетание с възстановяването на многополюсната геополитическа архитектура, с хиперглобализацията, довела до подчинението на цели държави на транснационалните корпорации, разрастване на бедността и гигантско социално неравенство, неолибералният икономически модел пое към своя залез.   На този идеологически фон, в САЩ започна постепенна реабилитация на традиционните консервативни ценности, адаптирани към съвременните реалности. Дори Фукуяма, чиято известна книга „Краят на историята“ според мнозина е едно от знамената на неоконсерватизма през 90-те, се разграничи от това идеологическо течение.   Сякаш предусещайки залеза на тоталната неоконсервативна доминация, редица негови идеолози се изказват все по-песимистично. Едни го наричат форма на “културна носталгия”. Самият Ървин Кристол го определя вече като “поколенчески феномен”, а Норман Подхорец през 1996 г. написа статията “Неоконсерватизмът: Надгробно слово”. В същото време традиционният консерватизъм – палеоконсерватизмът, както от средата на 80-те години са обозначавани старите консервативни течения от типа на никсъновото – се завърна в мейнстрийма чрез Доналд Тръмп. Той не е нито миш-маш популист, нито хаотичен в идеологическите си възгледи. Това, което говори и прави днес е негова системно и публично защитавана позиция през последните 30 години.   С много фактология и документи съм доказал    това в книгата “Доктрината “Тръмп”. Във всеки случай никак не е случайно, че не друг, а Ричард Никсън – последният колос на старите консерватори - още през 1987 г. се обърна в писмо до Тръмп, с което го поздрави за едно участие в популярно телевизионно предаване и прогннозира: “когато и да се кандидатирате за президент, ще победите”.   Какви са ценностите на старите американски консерватори? Вън от клишетата, прекрасно ги обрисува един американски публицист – “Малкото, Местното и Особеното са почти винаги по-добри от Голямото, Глобалното, Новото и Абстрактното. Красотата е по-важна от ефикасността. Неумолимостта на движената от медиите поп-култура, умъртвява нашите сетива за автентична истина, красота и мъдрост”.   За тях големият бизнес заслужава същия скептицизъм като голямата държавна бюрокрация. Национален протекционизъм, защита на работническата класа чрез ревизия на споразуменията за свободна търговия и твърда ръка срещу нелегалната имиграция, намаляване на данъците за цялата социална стълбица и орязване на бюрокрацията, преустановяване на агресивната конфронтация на международната арена, отказ от ролята на Америка като „световен полицай“ - това са фундаментите на палеоконсерватизма. Тъкмо тези постулати са в сърцевината и на идеологическата доктрина на Доналд Тръмп, която той съумява да провежда през първите две години от мандата си.   Последиците са вече видими – започва ерозия на международния ред, установен от неолибералния глобализъм. И на произведените от него национални елити в Европа и Америка. Затова съпротивата е ожесточена – става дума за гигантски ресурси, власт, социален статус.   Неолибералната номенклатура в партии, медии и НПО-та днес поразително прилича на социалистическата номенклатура след края на Студената война, която не вярваше, че историческата й роля е изчерпана и обозначаваше новото като “анархистко” и “екстремистко”. Днес неолибералната номенклатура нарича новото “популизъм” и “евроскептицизъм”.   Тръмп започва да преподрежда Г-7 и НАТО. Слага край на десетилетния конфликт на Корейския полуостров и извади от изолация Северна Корея. Установява нов тип отношения с Пекин и Москва. В Европа също се раждат нови и смели алтернативи на статуквото – в Австрия и Италия, във Вишеградската четворка.   Новата геополитическа архитектура се изгражда около три стълба на глобално военнополитическо влияние и потенциал – САЩ, Китай и Русия. Доктрината “Тръмп” е насочена към установяване на баланс и конкуренция, съчетана с взаимно зачитане на интересите. Въпреки икономическите си възможности, ЕС и НАТО са страничен фактор с регионално политическо значение.   Дали това ще стане устойчива линия и неолибералният глобализъм ще бъде заменен с по-справедлив международен ред, основан на баланса в многополюсния свят, зависи от много фактори и процеси. На първо място обаче зависи от изхода от идеологическия двубой в САЩ.   Защото само с могъщ политически импулс от Вашингттон може да се промени климата на международната арена и да се преподредят ценностните приоритети на съвременната политика. Напрежението няма да отслабне само благодарение на волята на Москва или Пекин.   Споразуменията за свободна търговия, които дават господство на корпорациите над суверенните народи, няма да бъдат спрени от автентичните леви. Нито мигрантския въпрос ще бъде решен от лидери като Меркел и Макрон, нито пък джендър-идеологията ще бъде спряна от самотните усилия на християнските интелектуалци.   Всичко зависи от това дали Тръмп и подкрепящите го разнородни сили ще спечелят идеологическия двубой в САЩ, което ще доведе до цялостен демонтаж на неолибералния глобализъм. Какъв ще е изходът е твърде рано да се каже. Но духът вече е изпуснат от бутилката. А от нас зависи дали за пореден път ще бъдем от грешната страна на историята.", "date": "2018.07.16", "title": "Големият идеологически сблъсък в САЩ, който тресе света"}
{"url": "http://www.classa.bg/%D1%81%D0%B2%D1%8F%D1%82/item/384134-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B1%D0%BE%D0%BA%D0%BB%D1%83%D0%BA-%D0%B2%D0%BE%D0%BD%D0%B8-%D0%B4%D0%BE-%D0%BD%D0%B5%D0%B1%D0%B5%D1%81%D0%B0%D1%82%D0%B0-%D0%BA%D0%B8%D1%82%D0%B0%D0%B9-%D1%81%D0%BF%D0%B8%D1%80%D0%B0-%D0%B4%D0%B0-%D0%B3%D0%BE-%D0%BF%D1%80%D0%B8%D0%B5%D0%BC%D0%B0", "text": "Преди близо година правителството в Пекин уведоми Световната търговска организация (СТО), че от 2018 година Китай силно ще ограничи вноса на пластмасови и хартиени отпадъци за рециклиране. През март и април тази година страната още повече засили ограниченията – в бъдеще тя няма да внася пластмасови отпадъци, предстои да се откаже и от скрапа. Ще продължи да приема само отпадъчна хартия, особено ако идва чиста, в бали без примеси на пластмаси и други изкуствени материали.   За американската рециклираща индустрия новината бе удар в сърцето – миналата година Китай е изкупил две трети от отпадъчната хартия или над 10 милиона тона, повече от половината пластмасови отпадъци и половината от алуминиевия скрап на САЩ.   Решението на Пекин разтърси търговски отношения и производствени вериги, развивали се в продължение на три десетилетия.   Досега веригата за създаване на стойност следваше следната икономическа логика. Частни и държавни компании събират от домакинствата и предприятията отпадъците и ги продават на рециклиращи фирми. Те сортират материалите още веднъж, разделяйки отделните видове хартия, пластмаса и метали. Различните видове хартия и пластмаса се балират и по-голямата част от тях се продава на Китай, където преработката продължава.   Това бе плодотворно сътрудничество и сред причините то да работи толкова добре бе, че китайците никога не връщаха обратно бали, дори когато в тях имаше примеси на непреработваем боклук, посочва Дънкан Уотсън, мениджър за управление на отпадъците на град Кийн, щата Ню Хемпшър.   Китай не се шегува   През 2016 година обаче по китайската телевизия бе излъчен документалният филм „Пластмасовият Китай“ (Plastik China), в който се разказва за семейство, живеещо край завод за рециклиране, който сортира „чуждестранен пластмасов боклук“. Филмът предизвика фурор и дори оказа натиск върху високопоставени политици, съобщиха китайски медии. Това доведе до съответните последици – още през 2017 година започнаха сериозни проверки на материалите, приемани за рециклиране. Хиляди контейнери бяха върнати обратно или задържани за дълго. Вносители и фабрики за хартия загубиха лицензите си.   Едва тази година обаче Китай се зае сериозно с въпроса. Американска организация на компаниите от бранша предполага, че протекционизмът може да се засили още повече заради търговската война, разпалена от президента на САЩ Доналд Тръмп. Като основание за новата си политика китайците посочват защитата на околната среда.   Според китайските власти материалите за рециклиране от Америка са били примесени със замърсен или дори отровен боклук, който вреди на околната среда и здравето на китайските граждани.   Какъвто и да е мотивът за тази радикална промяна в политиката обаче, сега американската промишленост трябва да разреши един основен проблем: какво да прави с отпадъците?   Какво да се обясни на гражданите, които съвестно разделят хартията и пластмасата от обикновения боклук? Истината, може би. А тя е, че според бранша от икономическа гледна точка рециклирането не си струва.   Международните търговски потоци вече се променят и сега боклукът трябва да бъде извозван към Филипините, Индия, Виетнам, Тайланд или Индонезия. Тези страни обаче нямат достатъчно капацитет да приемат изцяло материалите за рециклиране и отказват да получават повече.   Учени от университета в Джорджия са изчислили, че без Китай до 2030 година няма да може да се намери кой да приеме 111 милиона тона пластмасови отпадъци. В много общини положението бавно се нажежава. Специализирано издание на сметосъбиращите компании съобщава, че 34 от 50-те американски щата вече усещат последиците от китайската забрана.   Дори щати, които в исторически план са силно чувствителни към защитата на околната среда като Върмонт, сега позволяват подлежащ на рециклиране боклук поне временно да се съхранява на сметища. Екозащитниците възприемат това като предателство спрямо идеята за кръговата икономика, а и какво да се обясни на гражданите, които съвестно разделят хартията и пластмасата от обикновения боклук? Истината, може би. А тя е, че според бранша от икономическа гледна точка рециклирането не си струва.   По-добри технологии или избягване на боклука   Сметосъбиращите компании са двойно ужилени, отбелязва Дънкан Уотсън, който управлява най-големият рециклиращ завод в щата Ню Хемпшър. Дори без допълнителните количества отпадъци за преработване сметищата са на прага на капацитета си, а екоорганизации полагат всички усилия да се опитат да попречат на създаването на нови депа.   „Какво да правим?“ се питат не само мениджърите по управление на отпадъците, докато пластмасовите боклуци се издигат на камари в бунищата.   Някои организации се насочват директно към бизнеса. Групата „As you sow“ (от английски „каквото посееш“ – бел. прев.) е създала Инвестиционен алианс за решения за пластмасата (Plastic Solutions Investors Alliance), в който участват 25 институционални инвеститори. Те оказват натиск върху големи концерни за хранителни продукти като Nestle, Unilever и PepsiCo да се откажат от опаковките, които не могат да бъдат рециклирани.   „Другият възможен отговор са технологиите“, убеден е поне Дънкан Уотсън. Най-модерните оптически и електрически процеси за сортиране, комбинирани помежду си, вече позволяват отпадъците да се разделят по-добре и да се произвеждат „чисти по сорт“ материали за рециклиране. Така пресованите бали може би отново ще станат желана суровина.   Изграждането на подобни съоръжения обаче изисква големи инвестиции. В момента компаниите се въздържат, тъй като се опасяват най-вече, че Китай може да реши отново да приема отпадъци и по този начин да обезсмисли инвестиционните проекти.", "date": "2018.07.16", "title": "Американският боклук вони до небесата. Китай спира да го приема"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384130-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%81%D0%B0-%D1%81%D0%B5-%D0%B8%D0%BD%D0%B0%D1%82%D0%B8,-%D1%87%D0%B5-%D0%B1%D0%BB%D0%B8%D0%B7%D0%BE-1-4-%D0%BC%D0%BB%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%BD%D0%B5%D0%BE%D1%81%D0%B8%D0%B3%D1%83%D1%80%D0%B5%D0%BD%D0%B8", "text": "Процентът неосигурени през 2017 г. остава абсолютно същият като през 2016 г. Това излиза от отчета за изпълнението на бюджета на здравната каса за миналата година. В края на декември м.г. хората без вноски са 18.8% спрямо тези, които се водят задължително осигурени. Като абсолютна стойност неосигурените са 1 382 000 души. Това е с 10 000 по-малко в сравнение с края на 2016 г. Като процент обаче хората без вноски и тогава са били 18.8%.   Така се връща тенденцията броят на хората, които не плащат вноски за здраве, да намалява. Единствено през 2016 г. от касата отчетоха, че неосигурените са станали повече - с цели близо 74 000 души. Тогава от НАП обясниха ръста с предприети мерки за увеличаване на събираемостта - например, че вноски трябва да плащат и хора на граждански договори под минималния осигурителен доход. В края на 2015 г. обаче неосигурените са били 17.7%, което значи, че набелязаните от приходната агенцията некоректни платци са си останали такива, вместо да започнат да внасят осигуровки, пише \"Сега\".   НЗОК продължава да работи с бюджет, изчислен при огромен брой неосигурени. Въпреки че данните към касата се подават от НАП, която събира вноските, анализите на самата приходна агенция, цитирани от Министерството на финансите, са други. Според тях българските граждани, които подлежат на задължително здравно осигуряване в страната, но не са здравно осигурени към края на 2017 г., са значително по-малко - към 719 хиляди души. Освен това от НАП отдавна твърдят, че половината от тези хора пребивават трайно в чужбина, а реално живеещите в България хора без вноски се движат между 400 000 и 550 000 души.   10.1 млн. лв. е излишъкът в бюджета на здравната каса за 2017 г., показват отчетните данни. Това се дължи на обичайното преизпълнение на приходите, т.е. ежегодно в бюджета се залагат по-ниски очаквани приходи от вноски от реалните постъпления. За 2017 г. по бюджет е трябвало да се съберат 2.279 млрд. лв. от осигуровки от работещи и работодатели (останалите над 1 млрд. лв. са от хазната, която осигурява деца, пенсионери и социално слаби). Събираемостта е по-висока и затова в течение на годината сумата е коригирана на 2.404 млн. лв. от осигуровки. 10 млн. лв. дори са отчетени след приключване на финансовата година, затова са в графа излишък. От касата искат тези пари да отидат в бюджета й за догодина.", "date": "2018.07.16", "title": "Здравната каса се инати, че близо 1.4 млн. българи са неосигурени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384126-%D0%B1%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%B5%D0%BD-%D1%89%D0%B0%D0%B1-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B4%D0%BE-%D1%81%D0%BF%D1%80%D0%B0%D0%B2%D1%8F%D0%BD%D0%B5%D1%82%D0%BE-%D1%81-%D1%87%D1%83%D0%BC%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията. В състава на щаба влизат министърът на вътрешните работи  , министърът на земеделието, храните и горите  , изпълнителният директор на БАБХ Дамян Илиев, председателят на ДАНС  , директорите на областните дирекции на МВР в Бургас и Ямбол и представители на ГД „Гранична полиция“.", "date": "2018.07.16", "title": "Борисов разпореди оперативен щаб да работи до справянето с чумата в страната"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384127-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81-%D0%BE%D0%B1%D0%B5%D1%89%D0%B0%D0%BD%D0%B8%D0%B5-%D0%BA%D1%8A%D0%BC-%D0%B0%D0%B2%D0%B8%D0%BE%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BE%D1%82%D0%BD%D0%BE%D1%81%D0%BD%D0%BE-%D0%B1%D1%80%D0%B5%D0%BA%D0%B7%D0%B8%D1%82", "text": "Британският премиер Тереза Мей в понеделник направи опит да увери авиокомпаниите, че нейният план за Брекзит няма да разруши техните вериги за доставки и обеща, че индустрията ще процъфти, след като Великобритания излезе от Европейския съюз, предава Reuters, цитирана от \"Фокус\". Бизнесите започват да стават все по-разочаровани заради липсата на яснота за бъдещите търговски отношения, само девет месеца преди деня на Брекзит, насрочен за 29 март 2019 година.    „Еърбъс\", най-големият производител на самолети в Европа, който дава работа на около 15 000 души във Великобритания, предупреди по-рано през този месец, че ако Великобритания напусне ЕС без споразумение – така нареченият „твърд\" Брекзит – това ще доведе до прекратяване на продукцията в неговите фабрики и спирането от работа на самолетите му. Британският премиер ще представи в детайли как нейното предложение за Брекзит ще защити веригите за доставки на компании като „Бомбардиър\" и „Ролс Ройс\", както и „Еърбъс\".    Мей ще обяви и инвестиции на стойност 343 милиона паунда (454 милиона долара) за проекти за изследване и развитие, инвестиции в технологии за електрически самолети и ще препотвърди, че Великобритания търси как да остане част от европейски институции като Европейската агенция за авиационна безопасност.", "date": "2018.07.16", "title": "Тереза Мей с обещание към авиопроизводителите относно Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384128-%D0%B1%D1%81%D0%BF-%D0%BF%D0%BE%D0%B4-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%B5%D0%BD-%D0%BD%D0%B0%D1%82%D0%B8%D1%81%D0%BA-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Преди месец Корнелия Нинова се срещна с него и лидерите на партиите от Вишеградската четворка в Братислава и категорично заяви, че ги подкрепя в позицията им против Истанбулската конвенция и няма да се огъне в България.   На 17 юли Конституционният съд (КС) трябва да се произнесе дали Истанбулската конвенция противоречи на българската Конституция. ЛГБТ организациите се активираха в последните дни.     Оказва се безпрецедентен натиск върху факторите, които трябва да вземат решение за ратификацията на документа. При внасянето му в парламента от правителството, срещу него се обявиха юристи, учени, Българската православна църква, президентът, Обединените патриоти и БСП.   За приемането на конвенцията се изказаха вицепрезидентът Илияна Йотова, омбудсманът Мая Манолова и председателят на парламента Цвета Караянчева, която дори нарече противниците на конвенцията тъмни сили. Най-тежко този спор се отрази на БСП. Политическото семейство на европейските социалисти заплаши БСП с наказателни мерки, ако не подкрепи конвенцията.   Факт е, че левите партии в Европа и света защитават правата на ЛГБТ организациите. Под ръководството на Корнелия Нинова БСП се отклонява от тази политика и се променя по-скоро към консервативна. Нинова дори заплаши, че ако партията подкрепи ратификацията, ще оставка от председателския пост.   Това поведение носи огромен риск БСП да бъде нарочена от ПЕС като партия, която се отклонява от лявата идеология.   На 19 юли в България пристига делегация на ПЕС, за да се срещне с ръководството на БСП в опит да ги убеди да подкрепят Истанбулската конвенция.   От решението им зависи дали конвенцията има шанс да мине с гласовете на БСП в парламента или БСП няма да отстъпи и ще понесе санкциите на ПЕС.   Подобна процедура на мисия на ПЕС вече беше приложена към Роберт Фицо, председател на словашките социалисти, който не се подчини на решението на политическото семейство.   Преди месец Корнелия Нинова се срещна с него и лидерите на партиите от Вишеградската четворка в Братислава и категорично заяви, че ги подкрепя в позицията им против Истанбулската конвенция и няма да се огъне в България. Това може да коства много на БСП и вътрешнопартиината опозиция вече се готви да атакува Нинова за противопоставянето й на ПЕС и на проевропейската политика за защита на джендър идеологията.", "date": "2018.07.16", "title": "БСП под безпрецедентен натиск да приеме Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384129-%D0%BA%D0%B0%D1%82-%D0%B8-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0%D1%82-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D1%83%D0%B6%D0%B5%D0%B1%D0%BD%D0%B8-%D0%BD%D0%B5%D1%83%D1%80%D0%B5%D0%B4%D0%B8%D1%86%D0%B8", "text": "Това обаче често не се случва. Мнозина са принудени да ходят и да декларират колите си, защото регистрацията от КАТ не се появява в базата данни на данъчните. От районните данъчни служби освен това предупреждават собствениците, че ако си декларират МПС-то и му платят данъка, а после пристигне и файлът от КАТ, може да се получи двойно начисляване на данък. Най-абсурдното е, че самите данъчни служители съветват шофьорите да питат КАТ защо се губи и бави информацията, въпреки че институциите са длъжни да разрешават помежду си вътрешните си неуредици, а не да тормозят гражданите. В столичния КАТ впрочем рядко някой вдига обявените телефони. \"Сега\" измина пътя на една такава изчезнала регистрация и ето какво се случи. В данъчната служба не откриха данните за лек автомобил, които вече би трябвало да са подадени от КАТ, въпреки че търсиха дори в графата \"камиони\" и \"лодки\". После препоръчаха собственикът да си направи труда да декларира придобивката си в общината, нищо че законът го е освободил от това задължение. Освен това, ако регистрацията от КАТ все пак пристигне при данъчните, гражданинът ще трябва отново да ходи на гише, за да иска изтриване на повторния запис, с който отново ще му се начисли данък.  Според пресслужбата на СДВР обаче причината не можела да е в КАТ, тъй като всички направени регистрации се изпращали веднага в данъчните служби по адреса на собствениците на новорегистрираните автомобили. На ден само в София се регистрират между 800 и 1000 коли. Тази каша се случва на фона на широко рекламираната от управляващите и лично от премиера   кампания за облекчаване на административната тежест, а данъкоплатците вече изсипаха милиони в несъществуващото електронно правителство. Вътрешният министър   преди месец направи лично проверка в КАТ и заяви, че там нямало никакви проблеми - само не работел климатикът. ", "date": "2018.07.16", "title": "КАТ и данъчните разиграват шофьорите заради служебни неуредици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384121-16-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "622 г. - Пророкът Мохамед се премества от Мека в Медина, което се смята за начало на ислямската вяра и на ислямския календар.   1054 г. - В Константинопол завършват с неуспех преговорите с Рим, което се смята от историците за начало на Източно-западната схизма.   1643 г. - Холандският мореплавател Мартин Геритсон де Фриз открива остров Сахалин.   1661 г. - Пуснати са в обращение първите парични банкноти в Европа от шведската банка в Стокхолм.   1748 г. - Михаил Ломоносов формулира закона за запазване на масата на телата и движението.   1782 г. - Състои се премиерата на операта Отвличане от сарая на Волфганг Амадеус Моцарт.   1790 г. - Конгресът на САЩ определя град Вашингтон, окръг Колумбия за постоянна столица.   1875 г. - Приета е нова конституция във Франция, с която се създава Камара на представителите - Сенат и се утвърждават изборите за президент.   1877 г. - Руско-турската война (1877 - 1878): Приключва Битката при Никопол с победа на руските сили над османските.   1920 г. - Антантата преустановява блокадата на Съветска Русия.   1920 г. - Основана е Аджарската автономна съветска социалистическа република.   1927 г. - Никарагуанската партизанска съпротива започва продължилата пет години война срещу американската окупация на Никарагуа.   1937 г. - Близо до Ваймар е открит концентрационният лагер на смъртта Бухенвалд.   1942 г. - Холокост: Правителството на Вишистка Франция нарежда на френските полицаи да арестуват и затворят в концлагери над 30 000 евреи. През 1995 президентът Жак Ширак официално признава отговорността на френската полиция.   1945 г. - Проект Манхатън: Проведен е първият ядрен опит, с кодово име Тринити, при който САЩ успешно детонират плутониево ядрено оръжие на полигона до град Аламогордо в щата Ню Мексико.   1951 г. - Публикувана е повестта на Селинджър Спасителят в ръжта.   1962 г. - Проведено е първото пробно предаване на цветен сигнал между Америка и Европа с помощта на изкуствен спътник.   1965 г. - Тържествено е открит 11,8-километровия тунел Монблан, който свързва Италия и Франция.   1969 г. - Програма Аполо: От Космически център Джон Ф. Кенеди е изстрелян американския космически кораб Аполо 11, чиято цел е изпращане на човек на Луната, за пръв път.   1979 г. - Иракския президент Ахмед Хасан ал Бакр подава оставка и на власт идва Саддам Хюсейн.   1982 г. - По време на масова церемония преподобният Муун венчава 4 хиляди непознаващи се двойки на Медисън Скуеър Гардън.   1990 г. - При земетресение във Филипините с магнитуд 7,7 по Скалата на Рихтер загиват над 2 хиляди души.   1990 г. - Открит е последният естествен спътник на Сатурн - Пан.   1993 г. - Пусната е Slackware, най-старата Linux дистрибуция.   1994 г. - Първите фрагменти от кометата Шумейкър-Леви 9 навлизат в атмосферата на Юпитер.   1999 г. - В 11 ч. 41 мин. общата стойност на акциите на Бил Гейтс в Майкрософт достига 100 млд. долара.   2004 г. - Състои се премиерата на американски научнофантастичен филм „Аз, роботът\".   2004 г. - Oтваря врати Милениум Парк - първият и най-амбициозен архитектурен проект в Чикаго за 21 век.  ", "date": "2018.07.16", "title": "16 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384122-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D1%81%D0%B5-%D1%81%D0%B1%D1%8A%D0%B4%D0%B2%D0%B0-%D0%B2%D0%B8%D0%B4%D0%B5%D0%BE", "text": "На съвместната пресконференция дадена от Владимир Путин и Бойко Борисов, на 30-ти май в Кремъл, първият много детайлно и точно изброи всички канали, по които руската ядрена мафия ни ограбва и ще продължава да го прави, с едно-единствено изключение. \r\n   \r\n \r\n * Блок №5 е спиран на различни дати през април, в съответните години, но данните са приведени във вид да са коректни. \r\n   Пророчеството на Владимир Путин се състои НЕ в това, че е обещал да ни помагат в повишаването на натоварването на двата блока, а в това че НЕ СПОМЕНА пистата ПОВИШАВАНЕ НА МОЩНОСТИТЕ въпреки, че страната му е получила от нас вече СТОТИЦИ МИЛИОНИ, по тази схема: \r\n   \r\n   Ако още се съмнявате в пророческите качества на руския президент можете да се убедите в тях от долното кратко видео (3:52 мин.). Пресконференцията му с Борисов, в частта ядрено сътрудничество, е и на двата езика – български и руски. За да няма хъката-мъката. \r\n   Вальо Баничката (Николов), който е стартирал тази схема сега е депутат от ГЕРБ и работи активно за ново източване, но този път за милиарди, по схемата с “изграждането” на АЕЦ “Белене”. \r\n   От края на февруари АЕЦ “Козлодуй” има разрешение от Агенция ядрено регулиране (АЯР) блок №6 да работи на по-висока мощност, но сами виждате реалността. Така стотиците милиони НИКОГА НЯМА ДА СЕ ИЗПЛАТЯТ. Всъщност ние ще ги платим през цените на тока, но няма да получим нищо в замяна. Нали, Баничка? \r\n   Вальо Баничката: – Котев, понеже никой не те бръсне за слива и никой не разпространява “лъжите” ти ние ще извъртим още едно повишение на мощностите до 1200 Мега-Вата. Така да знаеш! \r\n А сега си припомнете пророческото мълчание на Путин. \r\n    ", "date": "2018.07.16", "title": "Пророчеството на Владимир Путин се сбъдва (видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384123-%D0%BD%D0%B0%D0%B4%D0%BE%D0%BB%D1%83-%D0%BF%D0%BE-%D0%B2%D0%B5%D1%80%D0%B8%D0%B3%D0%B0%D1%82%D0%B0", "text": "Семейството на заместник-министър на труда и социалната политика има охранителна фирма. Тази фирма охранява Народното събрание. На смяна умира служител на тази фирма и обществото чак тогава разбира, че фирмата е свързана със съпруга на заместник-министър Султанка Петрова. Разбира, благодарение на медиите, а не на българските институции.     Институциите и политиците не виждат никакъв проблем в това. Конфликт на интереси? Друг път. Според \"Прозрачност без граници\" всеки четвърти българин би потърсил помощ от журналист, а не от институциите, защото доверието в институциите е смазващо ниско.   Институциите вървят след проблемите. Ето ви примера с животните в Ямболско. Без да обяснява, държавата директно извади ножа. Чак след като медиите показаха мъката на местните, институциите тръгнаха да гасят пожара. Министърът на земеделието веднага замина, гледал по медиите, дори Корнелия Нинова се вдигна до село Шарково.   Според дебелите книги за първи път болестта се появява в Кот д'Ивоар през 1942 година и плъзва из Гана, Того, Бенин и Нигерия. С течение на годините, болестта започва да пълзи към нашия регион – Израел, Ливан, Турция. През 2018 г. в ямболското село Воден е първият потвърден случай на появата на тази болест в Европейския съюз. Тази новина се появява преди повече от 20 дни. Следва умъртвяване на животни в село Кости.   От реакциите на институциите и политическите партии прозира дребно политиканстване и изминаване на ръце надолу по веригата. Българските политици политизират всеки проблем, но когато той излезе извън релси. Като в онзи виц – питат един: Какво е зарята? А той обяснява: Нема, нема и си... майката.   Властта у нас работи така - когато те хвалят, хвалят най-високото ниво. Когато порицават – порицават по-ниското. Независимо кой е на власт.   Видяхме го и с наводненията, и с взривовете в складове за боеприпаси. Виждаме го и в момента.", "date": "2018.07.16", "title": "Надолу по веригата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384124-%D0%BF%D0%BE%D1%87%D0%B5%D1%88%D0%B8-%D0%BC%D0%B5-%D0%BF%D0%BE-%D0%BA%D0%BE%D1%80%D0%B5%D0%BC%D1%87%D0%B5%D1%82%D0%BE", "text": "Летните броеве на вестниците са писани с кръв и сълзи. Кръвта – естествено – от катастрофите, които през лятото, за щастие на новинарите, изобилстват, сълзите – на редакторите, които в тия летни отпускарски дни трябва да измислят новини, които да грабнат читателя.   В последно време стана банално да се бяга от затвора, банално дотам, че дори новината, че някой е изчезнал от френски затвор с чартърен хеликоптер, мина почти незабелязано. Ето защо нашите бягства винаги трябва да са малко по-така, с по-балкански вкус и мирис. Отваряме „МОНИТОР” и веднага ни замирисва на мило нам и родно: „Задържан за дрога офейка от кенеф на районно в Пловдив” – как ви се струва, а? Дори в официалното освобождаване под гаранция трябва да има нещо намирисващо – „Мейзер помириса свободата и духна с такси от панделата”! Помирисала и духнала – ей така се прави по нашенско, какви са тия глезотии с хеликоптера!   Лятото не е сезон, в който да се обсъждат тоалети, по-скоро обсъждането е на онова, което през зимата е скрито под тоалетите. Малко срамежливо специалната богато илюстрована страница на „ТРУД” започва с неутралното „Луиза Григорова захвърли дрехите”, за да продължи по-разпалено с „Николета заголи гръд в Париж” и да приключи с щастливо освобождаващият фойерверк „Джулиана Гани изу гащите”.  Така се обсъжда женската красота, не като „ТЕЛЕГРАФ”, който набляга на кулинарната естетика – „Хубавата Юлия пече кълки на пясъка”. Това да не ви е готварско състезание!   „СТАНДАРТ” продължава похвалната си инициатива да дообогатява родния език с нови думи и длъжности – „Управникът на Разград стана гражданин на Рим” – твърди изданието. При по-внимателен прочит става ясно, че под управник то разбира кметът на града, а кметът на Рим е удостоен с длъжността „градоначалник”. Бегъл поглед в който и да е речник ще ви покаже, че градоначалникът в Русия е бил шеф на полицията в града, но къде да рови човек в това забързано време!   „ТРУД” е сериозно издание, затова сериозно се е загрижил за националната ни сигурност и на цяла страница ни уверява, че „Ловците могат да бранят България, докато дойде НАТО”. Веднага си представихме паниката сред нападналия ни враг коварен, когато се озове пред армия авджии, въоръжени с чифтета, заредени със сол и четина! Прочетохме внимателно интервюто с шефа на Националния ловно-рибарски съюз, за да видим кой идиот е рекъл тая мъдра мисъл, но в него тя липсва. Остава да дирим идиота сред авторите на трудовите заглавия.   А ако в мазето си имате плъхове и някой от тях неблагоразумно се набута в капана, не бързайте да го трепете – не е хуманно. „МОНИТОР” препоръчва компетентно как „да накараме плъховете да се кискат и да се чувстват здрави и щастливи в плен”. Най-добре е да се гъделичкат – така изпитвали положителни емоции.   „Най-впечатляващите резултати давал гъделът между плешките на гризачите. Той не трябва да продължи по-дълго от 15 секунди”. От удоволствие плъхоците дори се кискали „в 50-килохерцовия диапазон”. Жалко само, че няма да можете да ги чуете, защото човешкото ухо дава заето в тоя диапазон.   И, ако прочетеното дотук ви е поизнервило и ви се е прищяло да посегнете към традиционните български лекарствени средства, благодарение на които нацията оцелява в тия времена на стрес и депресии, не се притеснявайте – вече научно е доказано, а „СТАНДАРТ” го е извел и като водещо заглавие на броя – „Ракията лекува”!   Наздраве, и в бъдеще ползвайте вестници само за да ги постилате на масата.", "date": "2018.07.16", "title": "Почеши ме по коремчето!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384125-%D0%BD%D0%B8%D0%B9%D0%BB-%D1%84%D1%8A%D1%80%D0%B3%D1%8E%D1%81%D1%8A%D0%BD-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%BD%D0%B5-%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "    „Връзката между икономиката и политиката представлява ключът към разбирането на модерния свят. Но самата идея, че съществува проста каузална линия, свързваща едната с другата – в частност от капитализъм към демокрация, е погрешна” – Нийл Фъргюсън в „Пари и власт в модерния свят (1700-2000). Паричната връзка” (Рива, превод Борислав Гаврилов).     Ако ни стои радикално, то е заради свежата ни неолиберална индоктринираност. Работата на британския историк е аналитична – 600 страници за парите и властта и с неизбежния акцент: парите на властта.   Той не отрича паричната връзка. Проследява я през последните 3 века. Не отрича нищо и следва да го отметнем като сериозен историк. Това му е и най-ценното – фактографията. Хваща данъците, или финансирането на партиите и разнищва до кокал…   Данъци, държавен дълг, централна банка, а непряко и парламент са измислени заради войните. И не всичко става в модерното време, корените са в сътворяването на самата държавност. Точно тези четири неща – данъчна бюрокрация, парламент, национален дълг и централна банка нарича „квадратът на властта”. На него се крепи държавата. Тя по правило воюва. Авторът цитира свой колега, който преброил от 1815-а до 1984 г. 410 войни.   И ето го прилежният историк – Фъргюсън не отбелязва изненада, че квадратът на властта е военновременно изобретение. Да, изтъква, че силните западни държави харчат бюджета си преди век предимно за военни цели, днес – за социални.   Политолозите може би ще обяснят дали справянето с мирновременни проблеми не носи дефекти на военновременните инструменти и въобще възможно ли е мирновременно битие.   Но историкът е по-близо до фактите. Те му казват: „Конфликтните импулси – нека ги наречем с цел опростяване секс, насилие и власт, взети поотделно или заедно, са способни да елиминират парите, т.е. икономическите мотиви” и „Паричната връзка не осигурява достатъчно обяснение на модерния свят, но дава едно необходимо обяснение”… Книгата е от 2001 г., написана днес тя нямаше да е съвсем същата.", "date": "2018.07.16", "title": "Нийл Фъргюсън: Капитализъм не е задължително демокрация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384120-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%8E%D0%BB%D0%B8%D1%8F-%D0%B4%D0%B5%D0%B2%D0%B8%D1%86%D0%B0", "text": "  Св. Юлия била родом от Картаген. Произхождала от бележит род. Родителите й били християни и й дали християнско възпитание. Когато персийците покорили Картаген, те отвлекли много народ. И малката Юлия била между пленниците. Купил я някой търговец езичник в Сирия. Много настоявал търговецът да се отрече тя от Христовата вяра и да стане едноверна с него. Юлия не се съгласила и той я оставил на мира.      Веднъж търговецът отишъл на остров Корсика по работа, като взел със себе си и Юлия. Жителите на острова имали тогава голям езически празник. Като видели, че Юлия не взема участие в поклонението на идолите, и като узнали, че е християнка подложили я на ужасни мъки и най-после я разпнали на кръст. На кръста Юлия предала Богу душата си. Това станало през ІV век.", "date": "2018.07.16", "title": "Св. мъченица Юлия девица"}
{"url": "http://www.classa.bg/%D1%81%D0%B2%D1%8F%D1%82/item/384115-%D1%81%D0%B8%D1%80%D0%B8%D1%8F-%D0%B5%D0%B4%D0%BD%D0%B0-%D0%BD%D0%B5%D1%81%D1%82%D0%B8%D1%85%D0%B2%D0%B0%D1%89%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F", "text": "Битката за Дараа предизвика нова бежанска вълна: над 300.000 напуснаха района, подгонени от войските на Асад. Но светът сякаш не се трогва от това. Войната в Сирия навлиза в нова фаза           Сирийският флаг отново се развява над покрива на пощенската служба в южния град Дараа. В това има много символика, защото точно от това място през пролетта на 2011 година започна въстанието на бунтовниците срещу режима на президента Асад.   Оттам тръгнаха протестите - първо срещу произволните арести на деца, рисували антиправителствени графити, а по-късно и срещу целия режим.   През тази седмица правителствените части, подкрепяни от въздуха от руската бойна авиация, си възвърнаха контрола над централните градски части на Дараа и отново издигнаха сирийския флаг над пощенската станция. Асад си възвръща контрола   С това Асад се доближи с още една стъпка към целта да си възвърне контрола над страната. Все още бунтовниците владеят отделни райони от Дараа и от едноименната провинция на границата с Йордания. Руски емисари обаче преговарят с тях за даването на сигурен коридор, по който да се изтеглят към малкото останали райони, контролирани от бунтовниците.   В началото на лятото руски войници така изведоха от районите около Дамаск намиращите се там бунтовници, съпровождайки ги до бунтовническата крепост Идлиб в Северозападна Сирия, както и до кюрдската провинция Африн, завзета от части на турската армия. Там те бяха настанени в жилищата на прокуденото кюрдско население.     Започналата на 19 юни битка за Дараа предизвика най-голямата единична бежанска вълна от началото на войната в Сирия през 2011 година: повече от 300 хиляди души напуснаха района, подгонени от настъплението на войските на Асад.   Но светът почти не се трогна от това. А следващата бежанска вълна вече чука на вратата: сирийската армия и руските бойни самолети се готвят да щурмуват и Идлиб. Пътят за бягство оттам е само един - на север към кюрдските провиниции и към Турция. Но и превземането на Идлиб няма да сложи край на войната. Най-малкото защото Турция е решена да окупира и други кюрдски провинции в Северна Сирия. Войната навлиза в нова фаза   Друг фронт възниква около конфликта между иранските милиции в Сирия и Израел. Този развой тревожи Израел, тъй като иранските войски се намират вече само на 10 километра от линията на примирието в Голанските възвишения. Иран разширява целенасочено военното си присъствие в региона, а Израел е решен да прогони иранските части от Сирия и вече оказва такъв натиск над Русия. Тя обаче нито желае, нито може да направи това.   Войната, която водят режимът на Асад и сирийските бунтовници, до голяма степен вече е решена. Но заради включването в нея на външни сили тя сега навлиза в нова фаза.  ", "date": "2018.07.16", "title": "Сирия - една нестихваща трагедия"}
{"url": "http://www.classa.bg/%D1%81%D0%B2%D1%8F%D1%82/item/384116-%D0%BA%D0%BE%D0%B3%D0%B0%D1%82%D0%BE-%D0%B0%D0%BA%D1%86%D0%B5%D0%BD%D1%82%D1%8A%D1%82-%D0%BF%D1%80%D0%B5%D1%87%D0%B8-%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0", "text": "Важи не само за чужденците: много германци също не говорят правилно немски език. Защо обаче правилното произношение е много важно и трябва да се изучава в курсове по правоговор?             Около 60 процента от германците говорят на диалект, а някои от тях даже и не владеят литературния немски език (Hochdeutsch). Към някои от съществуващите диалекти в Германия се е наложило по-особено отношение. Така например изследване на университета в Манхайм сочи, че ако баварското и северногерманското наречия са смятани за приятни за слуха, то саксонският диалект по-скоро не се харесва на слушателите. Берлинският диалект също не е сред най-привлекателните. А какво да кажат хората, за които немският език е чужд?     Начинът, по който говорим, и използването на неразбираеми за събеседника ни думи по време на делови разговор, могат сериозно да навредят на кариерата ни. \"Акцентът пречи на придвижването напред и нагоре в службата\", казва преподавателката по техника на говора от кьолнския институт Stimmig Sein Ута Фойерщайн. Именно поради това хората, които искат да се научат да говорят на правилен немски език, трябва да посещават специални курсове, допълва експертката.   С диалектен немски шеф не се става   \"Ако работите на фондовата борса, определено няма да искате да говорите със саксонското си наречие, нито пък да ви разкрият като човек от бившата ГДР, която изобщо не свързваме с капитализма\", четем на сайта на една от езиковите школи, предлагащи курсове по правилен говор. Много преподаватели са на мнение, че иначе много милият и симпатичен австрийски диалект, както и ведрото кьолнско наречие намаляват значително шансовете за получаване на ръководен пост в службата. Още при произнасянето на първото изречение кандидатът може да бъде оценен като твърде лекомислен и прекалено отстъпчив. Ако обаче работите само на регионално ниво, диалектът дори може да се превърне във ваше предимство.   Така протичат заниманията в курса по литературен немски в Алгой, Бавария   В някои случаи самите началници изпращат свои служители да се запишат в такива курсове. Преподавателят Матиас Кирбс от Хамбург е обучавал на правоговор саксонски адвокати, които заради произношението си имали проблем да печелят делата си. Преподавал е също и на и бизнес-консултант, чийто северногермански акцент пропъждал клиентите му. \"Вместо да се концентрира върху важните въпроси, в такъв момент събеседникът ти започва да гадае откъде идва деловият му партньор\", посочва Кирбс в интервю за \"Шпигел\".   Курсовете нямат за цел да ви отучат да говорите на диалект, а само да можете, когато ви се налага, да превключите на общопонятен и благозвучен литературен немски език. \"Неправилното произношение вреди както на успешния старт в професията, така и на усилията за изкачване нагоре по служебната стълбица\", казва по този повод Фойерщайн.   Как да се избавим от акцента?   \"В началото правим анализ на това с какво произношението на даден курсист се отклонява от литератерния говорим немски език - определени гласни и съгласни, интонация и ударения\", пояснява Ута Фойерщайн за ДВ. Чужденците артикулират по друг начин и поради това не могат да изговарят някои звуци правилно, допълва тя.   Така например руснаци и украинци често произнасят придиханното \"h\" в немския като гърленото \"ch\". Също така много чужденци имат проблеми с двойните съгласни, които произнасят като единична съгласна, например в думите \"Ofen\" (печка) и \"offen\" (отворено), които в техните уста звучат еднакво. Чужденците имат проблеми също и с прегласните ä, ü, ö: прегласната \"ä\" се произнася като двойно \"e\" и обратното. Всички тези грешки придават на говорещия източноевропейски акцент. За да се изчисти произношението, се налага много да се работи с отделните звуци. Което не е никак лесна работа, защото правилно трябва да се говори не само по време на занятията, а и в ежедневието.   Интонацията също създава проблем на чужденците. В немския език тя е спокойна, а не остра и груба, както си мислят незапознатите. Резкият и силно подчертан говор е друг признак за източноевропейски акцент. По думите на преподаватели по правоговор, това може да се коригира с помощта само на няколко урока. Що се отнася до това от кой диалект или акцент е най-трудно да се отърсим, експертите нямат отговор. В крайна сметка много зависи и от старанието на отделния курсист.", "date": "2018.07.16", "title": "Когато акцентът пречи на кариерата"}
{"url": "http://www.classa.bg/%D1%81%D0%B2%D1%8F%D1%82/item/384117-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0-7-6-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D1%83%D1%88%D0%B8-%D0%BA%D0%B0%D0%BA%D0%B2%D0%BE-%D1%81%D0%BB%D0%B5%D0%B4%D0%B2%D0%B0", "text": "Хората са най-голямата група от големи бозайници на Земята днес и вероятно в цялата геоложка история. Населението на Земята днес е между 7,5 и 7,6 милиарда души.   Възможно ли е Земята да поддържа живота на повече хора за неопределено време? Какво ще се случи, ако не направим нищо, за да управляваме бъдещия растеж на населението и общото използване на ресурсите? Тези сложни въпроси са екологични, политически, етични – и спешни. Простата математика показва защо.   В среда с неограничени природни ресурси размерът на населението нараства експоненциално. Една характерна черта на експоненциалния растеж е времето, което е нужно, за да се удвои броят на населението.   За да илюстрира подобен експоненциален ръст, изданието Business Insider дава следния пример: Да предположим, че милиардерът с богатство надхвърлящо 100 милиарда долара Джеф Безос, се е съгласил да ви даде един цент на 1 януари 2019 г., два цента на 1 февруари, четири на 1 март и т.н., като плащането се удвоява всеки месец. Колко дълго ще издържат неговите 100 милиарда щатски долара? След една година или 12 плащания, вашите приходи достигат до $ 40.95, еквивалентни на цената за една вечеря. След две години сумата достига $ 167,772.15 – значителни, но относително малко за милиардер. След три години, $ 687,194,767.35, или около дохода, получаван от Безос за една седмица през 2017 година.   43-ото плащане на 1 юли 2022 г. обаче, което е малко по-малко от 88 милиарда долара и е равно на всички предходни плащания заедно (плюс един цент), ще разбие състоянието на милиардера.   При броя на населението времето за удвояване не е постоянна величина. Хората достигат около 1 милиард през 1800 г., което представлява удвояване за което са били нужни около 300 години; 2 милиарда през 1927 г., време на удвояване от 127 години; и 4 милиарда през 1974 г., удвояване за времето от 47 години.     Експоненциалният ръст на населението на Земята: от 1960 г. насам световното население нараства с по 1 милиард души на всеки 13 години.   Очаква се броят на населението на Земята да достигне 8 милиарда до 2023 г., което значи да се удвои за 49 години. Дългосрочните прогнози са броят на хората да достигне между 10 и 12 милиарда към 2100 г. Този тренд показва намаляване на ръста на хората, което се дължи на суровата биологична реалност: Човешкото население се ограничава от капацитета на Земята, населението няма да расте така бързо, както преди, заради преждевременната смърт от глад, липса на питейна вода и болести и това ще балансира раждаемостта.   Хората консумират все повече продукти, но и замърсяват все повече съществуващите ресурси на Земята – водоносни пластове и ледове, плодородни почви, гори, изтребват рибата в океаните. Така натрупаните ресурси за десетки хиляди години или повече, бързо се изчерпват.   Според Института Worldwatch, екологичен мозъчен тръст, Земята има 1.9 хектара земя на човек за отглеждане на храни и текстил за облекло, доставяне на дървесина и абсорбиране на отпадъци. Средният американец използва около 9,7 хектара.   Тези данни показват, че Земята би могла да поддържа най-много една пета от сегашното население или 1,5 милиарда души, които да живеят при американския стандарт на живот.   Водата е жизненоважна. Биологично, един възрастен човек се нуждае от около 4 литра вода дневно. Още през 2010 г. в САЩ използват над 4000 литра сладка вода на човек на ден. Половината се използва за генериране на електричество, една трета за напояване и приблизително една десета за битови нужди.  Ако 7,5 милиарда души консумират вода на американските нива, световната употреба ще достигне 10 000 кубически километра годишно. Общо ресурсът от сладка вода на планетата – сладководни езера и реки – е около 91 000 кубични километра.   Данните на Световната здравна организация показват, че 2,1 милиарда души днес нямат достъп до безопасна питейна вода и 4,5 милиарда души нямат канализация. Дори в индустриализираните страни водоизточниците могат да бъдат замърсени с патогенни бактерии и вируси, от торове и инсектициди, от тежки метали и различни други отпадни води.   Макар подробното бъдеще на човешкия вид да е невъзможно да се предскаже, основните факти са очевидни. Водата и храната са непосредствени човешки потребности. Удвояването на производството на храни ще отложи проблемите на пренаселеността най-много с още няколко десетилетия.   Земята досега подкрепя индустриализираните жизнени стандарти само защото използваме натрупани през вековете невъзобновяеми ресурси, включително плодородни почви, питейна вода, гори, рибно стопанство, въглища, руди и петрол.     Проекция за нарастването на световното население.   Желанието за възпроизвеждане е сред най-силните чувства, както за двойките, така и за обществата като цяло. Как хората ще променят едно от най-ценните ни разбирания – продължението на рода? Какво ще се случи, ако днешният темп на раждания продължи?   Населението остава на относително постоянно равнище, когато двойките имат по две деца, които преживяват репродуктивна възраст. В големи части от света обаче, днес двойките са средно с три до шест деца.   Не можем да искаме и да очакваме съществуващите природни ресурси да са безкрайни. Двойките обаче имат свободата да избират колко деца да имат. Подобряването на правата на жените, образованието и самоопределянето обикновено водят до по-ниска раждаемост. Именно намаляването на раждаемостта е най-добрата перспектива за повишаване на световния стандарт на живот.", "date": "2018.07.16", "title": "Световното население достигна 7.6 милиарда души: Какво следва?"}
{"url": "http://www.classa.bg/%D1%81%D0%B2%D1%8F%D1%82/item/384118-%D0%B4%D0%B0-%D0%BF%D1%80%D0%BE%D0%B2%D0%B0%D0%BB%D1%8F-%D0%BD%D0%B5%D1%89%D0%B0%D1%82%D0%B0-%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BE%D0%BF%D1%86%D0%B8%D1%8F-%D0%B7%D0%B0-%D1%82%D1%80%D1%8A%D0%BC%D0%BF", "text": "Доналд Тръмп отиде на срещата на върха на НАТО, оскърби нашите съюзници, а след това отправи абсурдното искане те не просто да увеличат военните си разходи – нещо, което трябва да направят – а да ги повишат до 4 процента от брутния вътрешен продукт – много повече от раздутите в неговия собствен бюджет военни разходи. После се похвали – което бе лъжа – че е изтръгнал от тях големи отстъпки, и великодушно обяви, че „засега не е необходимо“ да обмисля напускане на алианса.   Имаше ли нещо, което нашите съюзници биха могли да направят, за да го омилостивят? Отговорът със сигурност е не. За Тръмп разрушаването на НАТО не изглежда да е средство към целта. То е самата цел.   Не ви ли звучи всичко това познато? То е, в общи линии, същото като сагата с ескалиращата търговска война. Тръмп надава вой за нечестните търговски практики на други страни – което донякъде е вярно за Китай, но на практика не е за Канада и ЕС, без да поставя кавито и да било ясни искания. Тоест, той не е дал никакви индикации какво би могла да направи която и да било от страните, засегнати от неговите мита, за да го удовлетвори. Така той не им оставя никакви други опции, освен да отвърнат реципрочно.   Така че той не действа като човек, който заплашва с търговска война, за да изтръгне отстъпки. Той действа като човек, който просто иска търговска война. Той несъмнено заплашва с напускане на Световната търговска организация, точно както намеква, че САЩ може да се изтеглят и от НАТО.   Това са брънки от една верига. Каквото и да твърди Тръмп за поведението на други страни, каквито и искания да поставя даден ден, зад всичко това очевидно се крие зла умисъл. Господин „Царят на сделките“не иска никакви сделки. Той просто иска да руши.   Всички институции, които Тръмп иска да разруши, са създадени ръководството на САЩ след края на Втората световна война. Това бяха години на мъдро държавничество – годините на Берлинския въздушен мост и на Плана Маршал, когато Америка показа истинското си величие. След като спечелихме войната, ние предпочетохме да не се държим като завоевател, а да изградим основите на един траен мир.   Така например, Общото споразумение за митата и търговията (ГАТТ), подписано през 1947 г. – по време на смазващата американска икономическа хегемония – нямаше за цел да се дадат привилегии да американските стоки. То установи правила на играта с цел да се насърчава просперитетът по света. По същия начин НАТО, създадена през 1949 г. по време на доминиращо военно превъзходство на САЩ, нямаше за цел да увековечи нашата хегемония. Учредяването на алианса установи система на взаимна отговорност, която позволи на съюзниците ни, включително нашите победени бивши врагове, да се чувстват като равни при опазването на общата ни сигурност.   Това може да се каже и по друг начин: Америка се опита да изгради една отразяваща нашите собствени идеали международна система, която подчини мощни държави – включително и нашата – на върховенството на закона, като в същото време даваше защита на по-слаби страни от агресори. Малки държави могат и наистина печелят дела в Световната търговска организация (СТО) срещу големи страни. Малки членове на НАТО получават същите безусловни гаранции за сигурност, като големите.   А онова, което Тръмп се опитва да направи, е да подкопае тази система, развързвайки отново ръцете на насилниците.   Каква е неговата мотивация? Част от отговора е, че всичко, което отслабва западния алианс, помага на Владимир Путин; ако Тръмп не е руски агент в буквалния смисъл, то той несъмнено се държи като такъв при всеки възможен случай.   Тръмп освен това очевидно не харесва всичко онова, което предполага върховенството на закона да се прилага еднакво и към слабите, и към силните. В международните отношения той последователно възхвалява бруталните тирани, като в същото време презира демократичните лидери.   Затова той, естествено, мрази международните институции, създадени от едно далеч по-мъдро поколение от американски държавници, които разбираха, че е в интерес на Америка да използва мощта с респект и сдържаност, да спазва правилата, за да печели доверието на света.   Той може да се оплаква, че други страни хитруват и използват Америка, че налагат несправедливи мита или че не плащат своя дял от разходите за отбрана. Но както вече казах, тези негови твърдения са плод на лоши помисли – те са извинения, а не истински поводи за оплакване. Той не иска тези институции да бъдат подобрени, той иска да ги разруши.   Има ли нещо, което може да постави спирачка пред разрушителните помисли на Тръмп? Може би сте склонни да си помислите, че Конгресът е в състояние да му наложи някакви ограничения, че все още са останали някои отговорни, патриотично настроени конгресмени републиканци. Такива обаче няма.   От друга страна, може би си мислите, че едрият бизнес, който е дълбоко заинтересуван от съществуващия световен ред, ще протестира по ефикасен начин. До момента обаче той е напълно пасивен. И макар че приказките за търговска война понякога предизвикват сътресения по фондовите борси, доколкото ми се струва, инвеститорите все още не ги вземат на сериозно. Те си мислят, че Тръмп ще пофучи и повилнее в Туитър за известно време, а след това ще се съгласи на някои козметични политически промени и ще ги нарече победа.   Един такъв благоприятен изход обаче изглежда все по-малко вероятен, защото Тръмп не приема „да“ за отговор. Той не желае преговорите с нашите съюзници и търговски партньори да успеят. Напротив, той иска те да се провалят. И когато всички проумеят това, бедата вече може да е непоправима.", "date": "2018.07.16", "title": "Да проваля нещата е единствената опция за Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384119-%D0%BB%D0%B8%D0%BB%D0%B8-%D0%BC%D0%B0%D1%80%D0%B8%D0%BD%D0%BA%D0%BE%D0%B2%D0%B0-%D0%B2%D1%8A%D0%B7%D1%86%D0%B0%D1%80%D1%8F%D0%B2%D0%B0-%D1%81%D0%B5-%D0%BD%D0%BE%D0%B2-%D1%81%D1%82%D1%80%D0%B0%D1%85-%D0%B8-%D0%BD%D0%BE%D0%B2-%D0%BA%D1%83%D0%BB%D1%82-%D0%BA%D1%8A%D0%BC-%D0%B5%D0%B4%D0%BD%D0%B0-%D0%BB%D0%B8%D1%87%D0%BD%D0%BE%D1%81%D1%82", "text": "Тези дни стана известно,че две години след като беше уволнена от Националното радио като директор на програма „Хоризонт“, Лили Маринкова беше върната на работа по решение на Висшия касационен съд. Макар и по-голямата част от журналистическата гилдия да се зарадва на новината, се разбра, че след възстановяването й на поста е освободена заради… придобито право на пенсия.   Лили Маринкова е от онези журналисти, които не се нуждае да бъде представяна, защото нейната дългогодишна работа в БНР като водеща на предаванията „Разговор с Вас“, „Хоризонт преди всички“ и „Неделя 150“, говорят за нея. Тя беше сред най-обичаните от слушателите радиожурналист, защото нейните предавания винаги имаха какво да кажат и какво да се научи от тях. Винаги с ясна и открита гражданска позиция, със силно и точно слово, Маринкова е позната и на зрителите от телевизионния екран, защото в най-бурните, но пък и най-интересни години на т. нар. преход беше лице на Ефир 2 на БНТ, където правеше предаванията „Открита линия“ и „Очевидци“. По-късно тя беше водеща и на авторското си предаване по Канал 3 „Вън от рая“.   С Лили се видяхме по време на дискусията за състоянието на българската журналистика и защитата на правата на журналистите, която се състоя в СБЖ. Тя откликна на поканата да даде интервю за сайта на Съюза.   – Кой се страхува от Лили Маринкова, че едва върнала се в БНР, ви пенсионираха светкавично? Имате ли информация друг да е пенсиониран така скорострелно, като се знае колко тромава е чиновническата система?   – Изобретателността на работодателя е възможна и дето си вика, може да бъде и за две секунди, за да се освободи, когато е възможно, защото са минали вече две години. Но друго е невъзможно – да има за мислене на този администратор какво му казва съдът. Ако ВКС не може да го накара да се замисли върху своето административно действие и дали става дума за негова грешка, недопустимо отношение към журналист, кой може да го накара да мисли? Фактически със своя нов жест да се освободи от мен той показва, че пак би постъпил така преди две години. У него няма разстояние от едното до другото действие и той не е в състояние да анализира това, което съдът му посочва. Много ясно текстът на решението показва каква е обществената институция, какво съдържание очакват от нея, кое е уникалността в тази институция. Не става дума за някакво лично предприятие, а става дума за обществена институция, но ако той не е в състояние да бъде пронизан от нова мисъл, кой може да го накара да направи това?   – Аз пак се връщам на предния ми въпрос. Кой се страхува от вас да не се върнете да работите в БНР?   – Не мога да проникна в начина на мислене на този висш служител. Не е журналист, не е новинар, не желае да има личен имидж. Предполагам, че това е един паникьосан служител, който се опитва да му бъде спокойно, особено в края на мандата, когато му остават 11 месеца. Не иска да има никакви размествания или брожения,защото разбирам, че е паникьосан от разпадането на неговия екип. Сгромолясва се рейтингът на медията, а това е доказвано чрез много изследвания на две успоредни агенции и е излязло в класацията на Медия клуб. Има проблем с целостта на този екип, защото не чувства поддръжка, и това, което успява да закрепи, е да няма нови движения на някаква промяна.   – Вашата запазена марка е откровеният език, т. е. да наричате всичко с истинските имена. По този начин ли искат да ви пречупят, за да направите компромис със себе си, и ако да, то какъв компромис бихте направили?   – За това е вече късно и невъзможно. Като зрели хора, трябва да кажем, че няма да се променим. Просто е невъзможно. Дали правиш компромиси в активната си журналистическа работа, това винаги личи и не може да бъде скрито.   – А след толкова много години на надежди и имитиране на промени вие, като журналист, най-после намерихте ли точния отговор защо се въртим все още в омагьосания кръг на безплодните усилия за промени? И каква роля има журналистика за това?   – Най-новият случай е със законопроекта, предложен от групата на ДПС. И тук бих казала, че трябва да бъде проведено движение за нашето обединяване. Това е закон, игнориран от журналистите, който не е предназначен за тях и така брутално и нахално се извършва това действие. Следователно има много обикновена и ясна цел. Действително не само закон за защита на журналистиката, а да се предложи каквото там заглавие желаете, за да бъде показана и изобразена тази воля.   – Клиентелистка ли е днес българската журналистика и с какво бихте я оприличили?   – Навремето имаше един израз – „парашутисти“. Това са същества, които нямат дори обикновен стаж в медия, не познават правилата, обстоятелствата, личностите. Те са прикрепени там, за да бъдат декорация. Абе, мой човек. Това е противно и отречено и от работещите хора презирано. Журналистиката се изпразни от съдържание и трябва да се нарича нещо друго.   – Днес говорим много за корупция и монополи. Съвместими ли са те в журналистиката и ако да, какъв е пътят на борба с тях?   – Когато концентрираш толкова много власт, има и физически закони. Както се казва, противниковата страна ще дойде от посока, от която не я очакваш. Това очевидно нагнетява напрежение в обществото и пробиват форми на протести, които не са официални. Те са както по линия на мрежите, така и в градска или, ако щете, и в селска среда. Но в България, както се вижда, всички протестират на малки групи.   – Тоест си заформяме бутикови протести?   – Точно така, бутикови форми на протести и на градско-селско равнище.   – А необходимо ли е да има политически квоти в регулаторните органи, при положение, че говорим за независима и непартийна журналистика?   – Това казвам и аз. Това е катастрофален провал. Ние сме в етап, в който няма регулация. На практика тя провежда волята на единствената власт.   – А какво мислите за концентрирането днес в ръцете на един или няколко души собствеността на медийни фирми и трябва ли да има прозрачност за това откъде идват средствата за закупуването на медии? И още нещо. Съвместимо ли е това със законопроекта на ДПС, който мина на първо четене?   – Когато наблюдавам изключителната свадливост на авторите на този законопроект, свързан с ДПС, си мисля, че е осуетен някакъв техен опит да се пречистят, като представители на един от играчите на медийния пазар, и то не в очите на българското общество, не заради журналистите въобще в България, не заради СБЖ или други организации, а някаква външна експортна, така да се каже, представа. Те се усъвършенстват на равнището на показните декоративни неща, които съществуват на европейско равнище и искат да го направят за навън. За показ пред европейските институции заради катастрофалното положение, в което се намира България в класацията за свободата на словото. Само това може да го обясни, защото няма никакво друго обяснение.   – Как се чувствате „Вън от рая“ – ако приемем родното радио за „рай“?   – Това е една метафора и изглежда тя е непреводима. Но в никакъв случай нашата професия не ни е осигурила блажени чувства. Напротив. Тя е осигурила изключителен дискомфорт. И да работиш, когато трябва да изпълниш своя дълг, е най-неспокойното нещо на света. По-скоро е да се измъчваш заради това, което трябва да свършиш. Така си мисля. И това може би трябва да се превежда на хората, които в наше време се включват в това занятие.Това не можеш да го обясниш на младите хора и за това те предпочитат да се занимават с PR и с културна тематика. Това винаги ме е шокирало, когато съм се срещала с кандидати да работят в нашата професия. Те казва, че не искат да си го причиняват, а искат да се занимават с култура и PR. Но има хора, които много добре съзнават, че извършват предателство спрямо принципите на нашата професия и пак го правят. При младите става дума за несъзнаване. Те не могат да разграничат двете неща. Но е пълно с примери на много вещи хора, които с удоволствие приемат подлизурството или мълчанието. По-скоро заобикалят същественото.   – „Едно от най-странните явления за мен в последните години е възцаряването както на новия страх, така и на новия култ към една личност“ – казвате. Как се отнася журналистиката към тях и това не я ли обрича на гибел?   – Мисля, че във възцаряването на този стил да се възхвалява една личност, по начина, по който са установени медиите у нас, както разбрахме, и се манипулират, има дори някакъв вид на извратена подигравка. Тези, които построиха рупорите така, че той да бъде толкова внимателно медийно комфортно обслужван, съзнават, че го подриват, че го подлагат на нещо унищожително, и когато виждат неговата радост, са още по-доволни. В това се състои извратеното в днешната архитектура на концентриране на средства в България. Но култ има и никой не се смее.   – Говорите за култ към личността и аз веднага правя аналогия с 50-те години, когато се е смятало едва ли не за революция развенчаването на култа към личността на Вълко Червенков, на Сталин. И ето днес отново се заговори за това. Не е ли днес един различен поглед към този култ на личността?   – Историята винаги се е повтаряла като фарс, като комедия. Последиците за обгрижвания в крайна сметка ще бъдат много тъжни. Да, в един момент тези, които му организират това, ще го изоставят, и то дори не заради нашето малодушно общество. Въобще не заради отегченото общество, а заради тези кукловоди.   – Не мога да не ви попитам до кога ще започваме все от начало?   – Това е най-трагичното в българското и мисля, че си даваме сметка за това. В културен план последиците са доста унищожителни, поне това мога да кажа. Когато гледам как зачертават династии в музиката, писателството, изкуството. Говоря за династии в духовен смисъл, а това е дълбоко трагично. Поне да служеха тези концентрации за нещо добро – съберете пари и направете нещо хубаво.   – И в края на разговора ни се връщам пак към тези бурни събития в нашата журналистика. Жалваме се,че не сме единни,но пък вие ни обединихте. Много колеги пишат за вас хубави неща,всички сме с вас в името на една правилна кауза. Значи ли,че шансът за българската журналистика все още не е загубен и ако искаме, можем да сме единни?   – Много благодаря на колегите, които ми се обадиха. Благодарна съм на преподаватели от Факултета по журналистика и масови комуникации при СУ „Св. Климент Охридски“, на различни хора, с които животът ме е срещал през годините, и мога съвсем лаконично да кажа, че те назоваха решението на ВКС като „остров на надеждата“. И съвсем кратко трябва да се каже, че след това решение би трябвало такова нещо повече да не е възможен член 328, ал.2 – да бъдат елиминирани професионалисти, да се причиняват такива беди и да се кадрува по този начин. Тези, които са засегнати от този параграф, да бъдат защитени макар и след дълго чакане. Това е възможно. Това е надежда.   От", "date": "2018.07.16", "title": "Лили Маринкова: Възцарява се нов страх и нов култ към една личност"}
{"url": "http://www.classa.bg/%D1%81%D0%B2%D1%8F%D1%82/item/384111-%D1%84%D1%80%D0%B0%D0%BD%D1%86%D0%B8%D1%8F-%D0%B5-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D1%81%D0%BB%D0%B5%D0%B4-%D1%88%D0%B0%D0%BD%D1%82%D0%B0%D0%B2-%D1%84%D0%B8%D0%BD%D0%B0%D0%BB-%D1%81%D1%8A%D1%81-%D1%81%D1%8A%D0%B4%D0%B8%D0%B9%D1%81%D0%BA%D0%B8-%D0%B8-%D0%B2%D1%80%D0%B0%D1%82%D0%B0%D1%80%D1%81%D0%BA%D0%B8-%D0%B3%D0%B0%D1%84%D0%BE%D0%B2%D0%B5", "text": "Франция спечели Мондиал 2018 и грабна втора световна титла в историята си!   Играчите на Дидие Дешан спечелиха шантавия финал срещу Хърватия с 4:2 и вдигнаха световната купа точно 20 г., след като самият Дешан и неговите съотборници я спечелиха на своя земя през 1998-а.   През първото полувреме на днешния финал \"петлите\" не играха нищо, но получиха щедра помощ от аржентинския рефер Нестор Питана, който им осигури два гола, а след почивката те довършиха съперника с контраатаки.    Хърватите от своя страна не успяха да постигнат ново геройство, въпреки по-силната първа част. Именно Хърватия започна по-добре мача, владееше топката и пресираше в полето на \"петлите\".   Още при първите си опити да атакува обаче, Франция успя да стигне до гол. В 18-ата минута съдията се хвана на симулация на Антоан Гризман и отсъди нарушение за французите пред наказателното поле на Хърватия. Самият Гризман центрира, а най-високо скочилият Марио Манджукич отклони топката в собствената си врата и си вкара автогол - 1:0.   \"Ватрените\" реагираха и в 28-ата минута Иван Перишич изравни с красив гол след финт и плътен изстрел с левия крак от границата на наказателното поле за 1:1.   В 34-ата минута се стигна до най-скандалния момент. Французите изпълниха корнер, Матюиди се наведе точно пред Перишич и топката се отклони в ръката на скочилия във въздуха хърватин.   Нестор Питана се консултира с ВАР и изгледа повторението няколко пъти, преди да реши да отсъди дузпа за Франция. От бялата точка Гризман безпроблемно реализира за 2:1.   Веднага след почивката Анте Ребич стреля силно, но Лорис спаси. Хърватия се изнесе доста напред и остави пространство на французите за няколко обещаващи контраатаки.   В 59-ата минута Мбапе направи пробив отдясно и пусна на Гризман, който намери връхлитащия от задна позиция Пол Погба. Първият удар на Погба беше блокиран, но топката се върна в него и с левия крак той остави Субашич безпомощен - 3:1.   5 минути по-късно Франция окончателно реши мача.    Мбапе получи от Ернандес и отправи плътен нисък удар извън наказателното поле в близкия ъгъл на Субашич. Вратарят не беше готов да реагира и пусна топката край себе си за 4:1.   Хърватите изглеждаха сломени, но в 70-ата минута най-ненадейно Уго Лорис върна надеждите им. Той извърши най-големия вратарски гаф на Световното и опита да финтира Манджукич точно пред голлинията си. Хърватският нападател само протегна крак и отклони топката във вратата на Франция за 2:4.   До края Хърватия не спря да атакува, но вече си пролича и умората във футболистите на Златко Далич, а \"петлите\" се защитаваха добре.   До повече голове не се стигна и с последния съдийски сигнал дойде времето за празненства в лагера на новите световни шампиони.", "date": "2018.07.16", "title": "Франция е световен шампион след шантав финал със съдийски и вратарски гафове"}
{"url": "http://www.classa.bg/%D1%81%D0%B2%D1%8F%D1%82/item/384112-%D1%86%D0%B8%D0%BF%D1%80%D0%B0%D1%81-%D0%BD%D1%8F%D0%BC%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%BE-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE,-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D0%BD%D0%B0%D0%BF%D1%8A%D0%BB%D0%BD%D0%BE-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B3%D1%8A%D1%80%D1%86%D0%B8%D1%8F", "text": "Ако конституционните промени не бъдат успешно завършени, поканата за присъединяване към НАТО ще бъде отказана, а преговорите за членство в Европейския съюз няма да започнат, припомня премиерът   \"Договорът признава съответните решения на ООН от 1997 година, когато езикът на нашите съседи е регистриран като македонски, но с договора има допълнителна и ясна формулировка, че езикът принадлежи към семейството на южнославянските езици. Както се посочва в договора, това ясно го отделя от гръцко-македонското езиково наследство и гръцката цивилизация\", заяви министър-председателят на Гърция Алексис Ципрас в изявление, публикувано на своята интернет страница, цитирано от скопското електронно издание „МКД\" и \"Агенция \"Фокус\".   В по-широко изявление Ципрас тълкува точките от договора, които, според него, представляват голяма дипломатическа победа и изпълняване на червените линии, очертани от гръцката външна политика.   „Договорът също така предвижда, че гражданството в пътническите документи на нашите съседи, няма да се пише както досега „македонски\", а „македонски/гражданин на Северна Македония\", заяви Ципрас.   Гърция ще признае само гражданството на съседните граждани като „граждани на Северна Македония\".   „Все пак, от огромно значение за нас е това, че нашите съседи поеха отговорността да отстранят от конституцията си всички елементи, които могат да се тълкуват като иредентистки. Например, термините за македонското малцинство се елиминират, както и необходимостта от тяхната защита. От члена за защита на границите ще бъдат премахнати проблематичните препратки, които са включени. Накрая, всички исторически и иредентистки препратки ще бъдат отстранени от преамбюла на тяхната конституция\", се казва в съобщението на Ципрас.   Той припомня, че ако конституционните промени не бъдат успешно завършени, поканата за присъединяване към НАТО ще бъде отказана, а преговорите за членство в Европейския съюз няма да започнат.   „По този начин Гърция напълно защити своите интереси и не се отказва от относителните си предимства в преговорния процес\", пояснява гръцкият премиер.   „Дълбоко съм убеден, че този договор представлява важна дипломатически победа и голяма историческа възможност. Гръцкото правителство напълно защити своите червени линии, всичките червени линии на нашата национална позиция, което е установена в последните 20 години\", допълни още Ципрас.", "date": "2018.07.16", "title": "Ципрас: Няма македонско малцинство, договорът напълно защитава интересите на Гърция!"}
{"url": "http://www.classa.bg/%D1%81%D0%B2%D1%8F%D1%82/item/384113-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%B2-%D0%B4%D0%B2%D0%BE%D1%80%D0%B5%D1%86%D0%B0,-%D0%B2-%D0%BA%D0%BE%D0%B9%D1%82%D0%BE-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BB%D0%B8-%D0%B1%D1%83%D1%88-%D0%B8-%D0%B3%D0%BE%D1%80%D0%B1%D0%B0%D1%87%D0%BE%D0%B2-%D0%BF%D1%80%D0%B5%D0%B7-1990-%D0%B3", "text": "Поради географското си положение и неутралитета си Финландия има дългогодишен опит като домакин на американско-съветски и американско-руски срещи на върха   Доналд Тръмп и Владимир Путин ще се срещнат утре в президентския дворец във финландската столица Хелзинки, където през 1990 г. разговаряха техните предшественици Джордж Х. У. Буш и Михаил Горбачов, предаде Асошиейтед прес, цитирана от БТА.   Тръмп и Путин са се срещали два пъти досега по време на международни форуми, но това ще е първата им самостоятелна среща.   В началото на деня Тръмп и американската първа дама Мелания са поканени на закуска от финландския президент Саули Нинистьо и съпругата му в Мантиниеми - друга президентска резиденция в Хелзинки, където държавният глава и семейството му живеят през по-голямата част от времето. Нинистьо ще има двустранна среща и с президента Путин. Наред с двамата държавни глави в президентския дворец, построен през 19-ти век, утре ще имат среща и първите дипломати на Русия и САЩ - Сергей Лавров и Майк Помпейо.   Поради географското си положение и неутралитета си Финландия - страна с население от 5,5 милиона души - има дългогодишен опит като домакин на американско-съветски и американско-руски срещи на върха. Последната такава среща се състоя през март 1997 г. между президентите Бил Клинтън и Борис Елцин, които тогава обсъдиха контрола над оръжията и разширяването на НАТО.   Президентът Джералд Форд и съветският ръководител Леонид Брежнев се срещнаха във финландската столица през 1975 г., за да подпишат историческото Хелзинкско споразумение, което бележи поврат за мира, сигурността и човешките права.   Финландия стана член на Европейския съюз през 1995 г., но подобно на съседна Швеция остава извън НАТО като военно необвързана държава.", "date": "2018.07.16", "title": "Тръмп и Путин се срещат в двореца, в който преговаряли Буш и Горбачов през 1990 г."}
{"url": "http://www.classa.bg/%D1%81%D0%B2%D1%8F%D1%82/item/384114-%D0%BA%D0%B0%D0%BA%D0%B2%D0%BE-%D0%BF%D1%83%D1%82%D0%B8%D0%BD-%D1%89%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D1%82%D1%80%D1%8A%D0%BC%D0%BF", "text": "Москва няма да тръгне да спасява Иран в конфликта със САЩ и Израел. Това обаче вече го знаят и във Вашингтон. Путин може да се споразумее с Тръмп, но само ако има какво да предложи в замяна           Предстоящата на 16 юли среща в Хелзинки ще даде шанс на Владимир Путин да установи стабилен личен контакт с Доналд Тръмп. И най-вероятно това ще му се удаде. Владимир Путин е добър психолог и умее да се нагажда към събеседниците си. Освен това в Москва разбраха, че Доналд Тръмп вероятно ще изкара два мандата в Белия дом. Така че в близките шест и половина години официална Москва няма да има друг събеседник във Вашингтон и ще трябва да се настрои за такъв сценарий.   Тръмп е \"настроен положително\"   Освен това американският президент сам поиска тази среща. Той изобщо изпитва симпатии към едноличните лидери, които не свързват своите решения с парламентарната демокрация. Доналд Тръм явно е \"настроен положително\", защото евентуален провал на срещата на върха ще бъде сериозен удар по неговото самолюбие. Ако съдим по многото публикации на симпатизиращите на Тръмп медии в навечерието на приключилата среща на върха на НАТО, Белият дом се е съсредоточил върху две основни заплахи в сферата на сигурността - Китай и Иран. Медиите определят Русия като икономически и демографски слаба страна, която не може да бъде сериозно предизвикателство за САЩ.   За Тръмп главна тема на срещата са отношенията между Москва и Техеран. Американският президент ще се опита да убеди Путин да се откаже от сътрудничеството си с Иран, най-малкото в Сирия. Израелският вестник \"Аарец\", който обичайно е добре информиран, писа, че премиерът Нетаняху е предлагал сделка на Кремъл: вие уговаряте иранците да се изтеглят от Сирия, а ние можем да се опитаме да убедим американците да отменят или поне да отслабят санкциите срещу руските компании и юридически лица. Схемата явно се е провалила. Москва никога няма да даде такива гаранции по простата причина, че влиянието й върху техеранските молли е твърде ограничено.    Може би Москва ще успее да убеди иранците да се изтеглят по-далеч от контролираните от Израел Голански възвишения, но това е всичко, което реално може да стори Путин. И в това се корени основният бъдещ проблем в отношенията на Кремъл с Вашингтон. Тръмп, който се смята за \"майстор на сделките\", търси преди всичко конкретна изгода. Ако съдим по амбициите на неговата администрация, нещо повече могат да предложат само силните и влиятелни глобални партньори.   Какво може и какво не може Путин?   Русия обаче не се явява точно такъв партньор. Нейната външна политика се гради на три основни принципа: поддържане на благоприятни външни условия за максимално дългото запазване на вътрешния политически режим, отстояване на зоните на \"привилигерованите интереси\" в постсъветското пространство и създаване на максимален брой проблеми на западните страни, за да ги принуди да обърнат внимание на позицията на Москва и да разговарят с нея като равен с равен.    Тази тактика прилича повече на тактиката на регионална сила, отколкото на глобален играч. Може ли Кремъл да убеди китайците да не крадат чужда интелектуална собственост? Не. Способен ли е да убеди теократичния режим в Техеран да се откаже от ядрената си програма и да престане да заплашва Израел? Не. Може ли Москва да успее да докаже убедително на Ким Чен-ун, че е по-добре да изпълни изискванията на Вашингтон и бързо да се разоръжи?    Също не. Дори и по отношение на украинския въпрос руското ръководство не може да стори нищо, въпреки че Путин държи много добри карти в ръцете си. Руското ръководство е убедено, че Киев трябва да направи първата крачка. А реализацията на Минските споразумения за всяко едно украинско правителство е равнозначна на политическо самоубийство. Така че и тук всичко е в задънена улица.   Освен всичко това украинската тематика е в компетенциите на Конгреса. И тук Доналд Тръмп не може да направи нищо. Той би искал по-скоро да забрави цялата тази история. Според него, тя е била \"замислена\" от омразния му предшественик Барак Обама. За негово съжаление обаче на Капитолийския хълм не се забелязват никакви признаци за смекчаване на санкциите срещу Русия. Независимо от изказванията на някои сенатори като Рон Джонсън за неефективността на санкционния режим. Освен това Вашингтон се отнася много сериозно към темата за руската намеса в американските президентски избори. И подозренията срещу Москва няма да отшумят толкова скоро, ако въобще отшумят някога.   Консулства и бойни глави   Така че от срещата на върха в Хелзинки не бива да чакаме някакви драматични решения. Общият резултат ще бъде по-скоро скромен, но благоприятен за Кремъл. Възможно е двамата президенти да се договорят за откриване на закритите консулства в двете стани и за консултации по въпроса за ядреното разоръжаване. По същия начен двамата ще отделят Крим и Донбас в отделно досие, по което няма и не се предвижда съгласие. Путин сигурно ще намекне, че ще спазва неутралитет в конфликта на САЩ и Израел с Иран и няма да защитава иранските \"съюзници\", въпреки че във Вашингтнон отдавна са наясно с това. По останалите теми двамата ще обявят, че са се договорили за \"продължаване на консултациите\".     По принцип сегашната американска администрация би била готова да остави Кремъл на мира, при положение че официална Москва на свой ред престане да създава проблеми на Белия дом. Това обаче предполага Путин да се откаже от ключовия елемент на своята политика и от имиджа си на световен шампион по политическа непредсказуемост, любител на силови решения и основен борец срещу политиката на САЩ за смяна на режими. Ако руският президент е готов на такава стъпка, отношенията му със САЩ могат да станат много по-стабилни и предсказуеми. Ако ли пък не, срещата на върха в Хелзинки ще стане вечното оправдание за двамата лидери под мотото: \"Аз бях склонен към компромис, но Тръмп (Путин) не пожела да промени позицията си\".", "date": "2018.07.16", "title": "Какво Путин ще предложи на Тръмп?"}
{"url": "http://www.classa.bg/%D1%81%D0%B2%D1%8F%D1%82/item/384110-%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B5-%D0%B1%D0%B8%D0%BB%D0%B0-%D0%B3%D1%80%D0%B5%D1%88%D0%BA%D0%B0,-%D0%B0%D0%BA%D0%BE-%D1%81%D1%8A%D0%B4%D0%B8%D0%BC-%D0%BF%D0%BE-%D1%82%D0%B0%D0%B7%D0%B8-%D1%81%D0%BD%D0%B8%D0%BC%D0%BA%D0%B0", "text": "През 80-те години журналисти попитали китайския реформатор Дън Сяо Пин, какво мисли за Френската революция и тя полезна ли е за човечеството. Отговорът бил: “Рано е да се каже”.   Ако погледнете обаче тази снимка на френския национален отбор по футбол очевидно отговорът вече е най-малкото “почти” готов. Очевидно Френската революция е била грешка.     След Революцията Франция приема възможно най-либералните догми, свързани с човешките права, равенството между хората и пр. Следва този принцип от 200 години, като този либерализъм и е донесъл не една беда, и не една загубена война. Но все пак, след войните, Франция се изправя. Но след това, дали ще успее да се изправи?   Франция съществува като географско понятие. Но французите изчезват. Последователният либерализъм я напълни с чужденци, с хора от други раси и религии.    Преди 30 години Тигана беше като подправка на френския национален отбор. Днес белите са подправка в отбора от негри. Както и да го погледнем, това не е Франция. Едно е да си либерален французин. Но французин. Друго е да си негър, който се е заселил във Франция, и няма нито френските маниери, нито културата, нито интелекта. И няма и да има още поколения напред.  ", "date": "2018.07.16", "title": "Френската революция е била грешка, ако съдим по тази снимка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384105-%D1%82%D0%BE%D0%BC%D0%B0%D1%81-%D0%BC%D0%B0%D1%80%D0%BA%D1%8A%D0%BB-%D1%85%D0%B2%D1%8A%D1%80%D0%BB%D0%B8-%D0%B1%D0%BE%D0%BC%D0%B1%D0%B0", "text": "Не съм чувал Меган от сватбата, ужасена е и плаща твърде висока цена за всичко! Бащата на Меган Маркъл заяви, че дъщеря му е \"ужасена\" от новата си роля - херцогиня на Съсекс. Томас Маркъл добави, че кралското семейство оказва прекалено голям натиск върху дъщеря му. Това пише в.\"Метро\".      \"Мисля, че дъщеря ми е ужасена. Виждам го в очите й, виждам го в лицето й и го виждам в усмивката й. Виждал съм я усмихната в продължение на години. Познавам я. Не ми харесва това, което виждам сега\", заяви бащата на Меган. Той добави, че мисли, че усмивката й е \"болезнена\" и плаща висока цена за това, че е омъжена за член на \"остарялото\" кралско семейство.    Мъжът критикува и \"смешния\" дрескод на дъщеря му. Томас каза още, че това е последното интервю, което дава, това се случва малко повече от две седмици, след като се оплака, че е \"замразен\" кралското семейството след даден от него интервю за ITV. Г-н Маркъл също разкри, че последният път, когато е говорил с дъщеря си, е било по телефона в деня след сватбата й. Почти от два месеца не е имал контакт и от двореца Кенсингтън отказват да отговорят на съобщенията му. Той добави, че се страхува, че ще умре, преди да я види отново.", "date": "2018.07.16", "title": "Томас Маркъл хвърли бомба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384106-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%B4%D0%B5%D0%BD%D0%B5%D0%BC-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0%D0%BC,-%D0%B0-%D0%BD%D0%BE%D1%89%D0%B5%D0%BC", "text": "Димитър Бербатов работи усилено по своята автобиография. Нападателят, който от няколко месеца е без отбор, съчетава почивката си с писане.   Бербо публикува снимка в социалните мрежи, на която се вижда как пише мемоарите си и то през нощта. По думите му денем е зает с децата си и само след залез може да се отдаде на това, кето е започнал.    \"Ето ме! Почти 2 часа след полунощ и след цял ден забавления с децата, сега всички спят и мога да проверя докъде сме стигнали с книгата! А истината е, че не е лесно да пишеш книга! Трябва да си спомниш толкова много неща, дати, събития, хора, мачове и т.н... Но се получава страхотно и нямам търпение да я прочетете!\", написа Бербатов.", "date": "2018.07.16", "title": "Бербатов разкри: Денем се забавлявам, а нощем..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384107-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D0%BB%D0%B0-%D1%81%D0%B5%D0%BA%D1%81-%D1%81", "text": "25-годишната Мери Питърс, жителка на американския град Хюстън, бе осъдена на 40 години затвор. Жената предлага \"забавления\" на непознати мъже с нейната двегодишната им дъщеря за 1200 долара, съобщава ABC News. Полицейски служители се натъкнали на предложението на Питърс в социалните мрежи, където е публикувала и снимки на момичето. Мери Питърс била арестувана през февруари 2018 г.      Полицаите са проследили как Питърс се качва в крайградски автобус до Хюстън с дъщеря си, където тя смятала да се срещне с мъж, който е готов да плати за секс с детето. След задържането на майката, момичето е прехвърлено в службата за закрила на детето. Самият Питърс няма да може да разчита на предварително освобождаване през следващите 20 години до 2038 г.", "date": "2018.07.16", "title": "Американка предлагала секс с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384108-%D1%81%D0%BE%D1%84%D0%BA%D0%B0-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D0%B4%D0%B0%D0%B2%D0%B0-%D1%82%D1%80%D0%B8%D1%86%D0%B8%D1%84%D1%80%D0%B5%D0%BD%D0%B0-%D1%81%D1%83%D0%BC%D0%B0-%D0%BD%D0%B0-%D0%B3%D1%80%D0%B8%D0%BD%D0%B3%D0%BE", "text": "Софи Маринова плаща ежедневно по 100 лева надница на любимия си Тодор Давидов – Гринго, който наскоро излезе от затвора след 10-месечен престой. Ромската фолкзвезда сама е предложила на мускулестия мачо да му дава джобни пари с условието той да стои близо до нея и да не се забърква в нови крими сюжети, пише \"Уикенд\". След излизането си от затвора Гринго почти не се отделя от своята благодетелка и играе ролята на неофициален неин шофьор. Мургавият здравеняк извозва Софка до заведенията по морето, където тя е на участия и след това я прибира.      Двамата са се установили за през лятото в къщата на Гринго в Айтос, която е претърпяла основен ремонт. Докато Тодор Давидов обитаваше пандиза, Софи Маринова реши да го изненада приятно и финансира мащабен ремонт на двуетажната му къща в Айтос. Нова изолация, паркет, мебели и изцяло обновени бани със златисти фаянсови плочки заварили Гринго при прибирането му у дома. Ремонтът е излязъл близо 30 000 лева на Софка. Ромската звезда на фолка броила и около 20 000 лева покрай неволите на Тодор със закона.    „Платих на адвокат Марковски, дадох пари и за гаранцията му, всяка седмица носих в затвора колети с любимите ястия на Гринго. Няма да оставя на произвола на съдбата любимия си мъж\", горда е от себе си Софи Маринова. Фолк звездата планира да задоволи и друг каприз на половинката си – да финансира есенна екскурзия до Германия. Гринго дълго време работеше в Немско като охранител в публични домове, а според мълвата е бил разследван от властите в Германия като част от организирана банда сводници, принуждавали силово млади момичета от България да проституират.    Казват, че именно за да избегне полицейско преследване и арест Гринго се прибрал преди 2 години в България. Сега мургавият здравеняк планира да изкара поне 1 месец в Германия заедно със Софи Маринова и сина й Лоренцо. Продължителният престой на ромското трио в Германия ще излезе минимум 5000 евро – пари, които ще бъдат подсигурени изцяло от попфолк изпълнителката.    „Притесненията на Софи са свързани с характера на Гринго. Той е избухлив, освен това е пристрастен към хазарта и често залага в казина и на футболни мачове. Заради това Софка гледа да не го изпуска от очи – а го е оставила за няколко дни сам, а е профукал парите си в игралните зали и е натрупал комарджийски дългове\", одумват любимия на певицата във фолк средите.", "date": "2018.07.16", "title": "Софка всеки ден дава трицифрена сума на Гринго"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384109-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D1%8E%D0%BB%D0%B8", "text": "ОВЕН ( 21 март - 20 април ) Трябва сериозно да се отнесете към тези въпроси, които са в категорията \"първостепенни\". Възможно е да има недоразумения при комуникацията с колеги, затова пазете границите на благоприличието. Вие обичате да говорите, но днес е по-добре да мълчите. В противен случай, може да изпаднете в сложно положение в работната и личната сфера. ТЕЛЕЦ ( 21 април - 21 май )  Всички въпроси, свързани с кариерата и парите, ще бъдат важни за вас днес. При дълги пътувания, трябва да сте колкото е възможно по-внимателни, в противен случай са възможни неприятни последици. В личния си живот трябва да измислите нещо неординарно. Ако сте на една и съща вълна с любимия си, тогава не се страхувайте от експерименти в интимната сфера. БЛИЗНАЦИ ( 22 май - 21 Юни ) Трябва да спрете да витаете в облаците и да станете по-реалистични в делата. Добър ден за творчески занимания, които може да приложите незабавно на практика. Отказът от вредни навици, ще ви помогне да съхраните доброто си здраве. Ако искате да отслабнете, ходете на фитнес. Тогава до отпуската, ще изглеждате чудесно.   РАК ( 22 юни - 23 юли ) Предстои ви да се справите с много трудности, както и да неутрализирате конфликтите в колектива. На вас, се осланят тези, с които работите отдавна. В комуникацията с роднините, ще възникне напрегнат момент. Причината ви е била ясна от дълго време, обстоятелствата ще ви подскажат как да действате. На път, не тръгвайте без документи. ЛЪВ ( 24 юли - 23 август ) Възможно е да получите бизнес предложение, което трябва да разгледате до най-малката подробност. Работата ще върви по плана, който сте набелязали. Възможно е днес, да имате късмет в тази област, в която изобщо не сте очаквали. Финансовото ви положение ще се подобри, ако не сте прекалено взискателни към доходите си. ДЕВА ( 24-ти август - 23 септември ) Ще се занимавате с такъв интересен проект, че всички останали дела, ще останат на заден план. Спорове могат да възникнат с лице, с което не може да намерите общ език. Любимия човек, ще ви изненада с изключителна постъпка. Основното е, да не си правите веднага заключения, в противен случай, ще преживеете много сътресения и разочарования. ВЕЗНИ( 24 септември - 23 октомври) Очаква ви плодотворен ден. Работата ви, най-накрая ще донесе плодове, както и ще отворят ново хоризонти в професионално направление. Странно ще ви изглежда поведението на близък приятел, който ще се държи грубо и агресивно. Вечерта е възможно влошено здравословно състояние-вземете мерки.   СКОРПИОН ( 24 октомври - 22 Ноември ) Много неща ще работят по-добре за вас, отколкото преди. Просто правете всичко навреме, за да не пропуснете многообещаващи възможности. Ако имате възможност, обсъждайте всички проблеми с приятели. От общуване с близките, е по-добре да се откажете. Едва ли това, ще доведе до нещо конструктивно.   СТРЕЛЕЦ ( 23 Ноември - 21 Декември ) Препоръчително е предварително да обсъждате с колегите си, съвместната работа. Вашето поведение, ще бъде считано от мнозина за предизвикателно, затова бъдете сдържани и учтиви. Трябва да се съсредоточите върху онези задачи, с които по-рано сте се проваляли. Активно действайте по финансовите въпроси, в противен случай са възможни глобални загуби. КОЗИРОГ (22 Декември - 20 януари ) Възможно е да се занимавате с регистрация на документи, свързани с недвижими имоти. Ако имате възможност, свържете се с държавни органи, а не с частни адвокати. Любовта от пръв поглед, няма да е химера. Днес може да се влюбите и да се замислите за сериозна връзка с новия си любим.  ВОДОЛЕЙ ( 21 януари -  19  февруари ) Очаква ви много работа, така че трябва да сте концентрирани, за да свършите всичко. Вашият труд, ще ви се изплати стократно, но през следващия месец. Отложените проекти, също трябва да вземете под внимание, докато новите трябва да отложите. Вечерта, може да се наложи да решавате проблемите на близък роднина, най-вероятно финансови.   РИБИ ( 20 февруари - 20 март ) Очаква ви обещаващ ден, но няма да имате достатъчно време за всичко. Разбира се, близките хора ще оценят вашия оптимизъм, но няма да искат да ви помагат да решите належащите проблеми. В личния живот, ревността ви, ще надхвърли всички възможни аспекти. Ако е необоснована, спрете да мъчите любимия си с подозрения.", "date": "2018.07.16", "title": "Дневен хороскоп 16 юли"}
