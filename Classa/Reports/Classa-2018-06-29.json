{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/383510-%D1%80%D0%B5%D1%84%D0%BE%D1%80%D0%BC%D0%B8%D1%82%D0%B5-%D0%B2-%D0%BD%D0%B0%D1%82%D1%84%D0%B8%D0%B7", "text": "70-та юбилейна година на НАТФИЗ, ще остане в историята на Академията, като година на забележителни промени. Съвършено нова методология на прием, модулна система на обучение, оценяване и реализация на студентите вече е факт и за двата факултета на НАТФИЗ.  Тя значително облекчава стреса от кандидатстудентския прием, но главно спомага адекватното профилиране на студентите, като им предоставя интензивно модулно обучение и по-голяма свобода да променят специалностите си, в различни етапи на образованието. В отговор на динамичния пазар, Академията разкри нови бакалавърски специалности – „ \", „ \", а от новата учебна година и „ \", „ \", и магистърската „ \". НАТФИЗ предяви нови очаквания и към учебните си сцени. Учебен драматичен театър и Учебен куклен театър вече ще се наричат Драматичен театър НАТФИЗ и Куклен театър НАТФИЗ, а реализираните в тях заглавия ще се съревновават наравно с останалата театрална продукция на ул. „Раковски\".  В ход са и дейностите по реконструкцията на сграда „Б\"   на ул. „Стефан Караджа\" №20, по проект   . Очаква се проектът да приключи през 2019 г., а с него студентите на Академията да получат нова и съвременно оборудвана база за образование.         12-ет са новите заглавия, с които студентите на НАТФИЗ, ще се съревновават за интереса на столичната публика, през новия театрален сезон. Първи, на камерната 47 сцена, се очаква да излязат третокурсниците на доц. д-р Пенко Господинов. Премиерата на „ \" от Уилям Шекспир, в постановка на доц. д-р Пенко Господинов е планирана за октомври. Вторият проект на класа е в процес на уточнение. Веднага след тях, студентите на проф. Стефан Данаилов, ще започнат репетиции върху „ \" от Карло Голдони и второ заглавие по текст на Филип Ридли. Клас „ \" на доц. Александра Хонг,  ще се качи последен на камерната сцена с „ \" от Антон П. Чехов, в постановка на Олег Лабозин. Новия сезон, на голямата сцена, ще открият четвъртокурсниците на проф. д-р Атанас Атанасов с „ \" от Ханок Леви и в постановка на д-р Мартин Каров.       Куклен театър НАТФИЗ ще обнови афиша си с „ \" от Валери Петров, на абсолвентите на доц. Майя Енчева и премиерата на студентите на проф. Жени Пашова, чието заглавие все още се уточнява.  В репертоара на сцените, от предходния сезон остават „ \" и „ \" – клас доц. Майя Енчева, „ \" – клас проф. Иван Добчев, „ \" и „ \" – клас проф. д-р Атанас Атанасов, за които билетите все не достигаха.         НАТФИЗ участва с четири заглавия в   на Театрална работилница „Сфумато\". На 25 юни третокурсниците на проф. Иван Добчев представиха   от Робърт Патрик, координатори на проекта са д-р Сава Драгунчев и проф. Веселина Раева. На 30 юни, студенти от различни актьорски и режисьорски класове в Академията, ще покажат два спектакъла по  „  на А. С. Пушкин – „ \" в постановка на Кристина Беломорска и „ \" с режисьор Каис Бармауи, а на 2 юли ще бъде изпълнен „ \" по романа на Джон Фаулз, сценична версия Анета Иванова и Румен Михайлов.       Второкурсниците на доц. Марина Райчинова участват в   със сценографски проекти по Йоран Радичков – „ \" и „ \".       Възпитаници на НАТФИЗ се отправиха за Крайова, Румъния, за да се включат в  програмата на   с „ \" по Тенеси Уилямс, наскоро дипломиралия се при проф. Маргарита Младенова режисьор Денислав Янев.         „ \" е спектакъла, с който класът на проф. д-р Атанас Атанасов завладя столичната публика и чийто успех накара авторът на пиесата – Роналд Рудол да си купи самолетен билет до България, за да го види. В началото на септември той ще бъде представен   на З4-то издание   заедно с номинираните и наградени от „Икар\" и „Аскеер\" спектакли на Народен театър „Иван Вазов\", Младежки театър „Николай Бинев\", Малък градски театър „Зад канала\" и Театър 199 „Валентин Стойчев\" .           „ \" и „ \" са двата куклени спектакъла, с които студентите на доц. Майя Енчева ще представят НАТФИЗ на 11-то издание на  \" – Балчик, в средата на септември. Взискателната подготовка на възпитаниците в специалност „ \" превърна в успешна традиция участието на Академията във фестивала през последните няколко години.            ", "date": "2018.06.29", "title": "РЕФОРМИТЕ В НАТФИЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383504-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0%D1%82-%D1%83%D1%87%D0%B8%D0%BB%D0%B8%D1%89%D0%B0-%D0%B8-%D0%B4%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D0%B2-%D1%81%D0%BE%D1%84%D0%B8%D1%8F", "text": "Убеден съм, че всяка инвестиция в образователна инфраструктура, в образование, в нашите деца ще се изплаща в пъти с годините напред. Образованите, будните деца са гаранция за стабилна и единна Европа. Това заяви министърът на регионалното развитие и благоустройството Николай Нанков при подписването на договора за основен ремонт или реконструкция, внедряване на мерки за енергийна ефективност и обновяване на материално-техническата база на 26 училища и детски градини в София. Договорът бе подписан днес от заместник-министъра и ръководител на Управляващия орган на Оперативна програма „Региони в растеж\" 2014-2020 г. Деница Николова и кмета на столицата Йорданка Фандъкова, съобщиха от регионалното ведомство. Това е един от най-чаканите и важни проекти, защото е насочен към нашето бъдеще, нашите деца, каза още министър Нанков и посочи, че това е най-големият проект по оперативната програма за образователна инфраструктура на стойност над 63 млн. лв., от които 58 млн. лв. за безвъзмездна финансова помощ. Проектът е част от нашата цялостна концепция за инвестиции в образователни заведения, в тяхната инфраструктура, в подобряване на енергийните им характеристики, обзавеждането и оборудването с цел повишаване на качеството на образованието и образователния процес. Над 620 млн. лв. инвестираме за тази цел от различни инструменти на европейската солидарност, отбеляза регионалният министър. Той обърна внимание, че с включените в проекта 15 училища и 11 детски градини той е един от най-чаканите от софиянци. Нашата цел е не само да измерваме изпълнението на управляваната от министерството оперативна програма чрез определените индикатори. Дългосрочните ефекти ще измерваме след пет – шест години с реализацията на подобни проекти. Инвестициите в образователни заведения, в нашите деца ще се измерват с поколения напред, създавайки предпоставки за икономическо и социално развитие на страната и на цяла Европа, каза още Николай Нанков. София е доказала, че европейските средства отиват директно при хората както с големите инфраструктурни обекти, така и с обектите от интегрирания план за градско възстановяване и развитие по Оперативна програма „Региони в растеж\", коментира кметът на столицата Йорданка Фандъкова. По думите й осигурените от програмата средства и съфинансирането от общината по подписания договор ще отидат при най-важните хора в града – децата. Столичният кмет обяви, че с част от инвестицията ще се построи нова сграда към детска градина № 53 в район „Илинден\", ще се реконструира сграда паметник на културата в двора на училище на бул. „Сливница\" и ще се разшири 9-та Френска езикова гимназия. Тя заяви, че включените в проекта учебни заведения, чиято реконструкция трябва да приключи до края на 2019 г., са основно в районите „Връбница\", „Илинден\" и „Надежда\". Йорданка Фандъкова посочи, че в момента се извършва реформа в българското образование в страната, като средата е не по-малко важна от образователните програми и дигитализацията, защото възпитава, и затова усилията са насочени в тази посока. Министър Нанков обърна внимание, че Инвестиционната програма на Столична община е за пример, защото предвижда балансирано териториално разпределение на инвестициите. Те не са концентрирани само в един район или централната градска част, обясни той. Вече съм имала удоволствието да прережа лентата на много обекти в България, като пътища, мостове и др., но разликата е огромна, когато знаем, че инвестициите ще отидат за подобряването на учебната среда на децата, тяхното образование и бъдещи социални перспективи, заяви Витория Алиата ди Вилафранка – директор в Генерална дирекция „Регионална и селищна политика\" на Европейската комисия. Изключително ми е приятно, че проектът обхваща райони, които са по-слабо развити, каза още тя. Заместник-генералният директор на Генерална дирекция „Трудова заетост, социални въпроси и приобщаване\" в ЕК Андриана Сукова отбеляза, че проектът ще бъде сериозна стъпка в посока осигуряване на достъп на децата до нормални условия на развитие в началната степен на обучение и в училищата, което е предпоставка за бъдещо развитие на конкурентоспособност. В рамките на проект „Изграждане, основен ремонт/реконструкция на 26 училища и детски градини на територията на Столична община\", в район „Красна поляна\" ще бъдат обновени: 57 СОУ „Св. Наум Охридски\", 147 ОУ „Йордан Радичков\" и 123 СОУ „Стефан Стамболов\". В район „Надежда\" със средства от ОП „Региони в растеж\" ще бъдат модернизирани: 102 ОУ „Панайот Волов\", 54 СОУ „Иван Рилски\", 15 СОУ „Адам Мицкевич\", 101 СОУ „Бачо Киро\", 16 ОУ „Райко Жинзифов\", ОДЗ № 15 „Чучулига\", ОДЗ № 90 „Веса Паспалеева\", ОДЗ №115 „Осми март\", ЦДГ № 152 „Връбница\", ЦДГ №170 „Пчелица\" и ОДЗ № 27 „Детска китка\". Учебните заведения, които ще бъдат обновени в район „Връбница\" са 140 СОУ „Иван Богоров\", 70 ОУ „Св. Климент Охридски\", 62 ОУ „Христо Ботев\" и ОДЗ № 42 „Чайка\". В район „Илинден\" ще бъдат ремонтирани 113 СОУ „Сава Филаретов\", 3 СОУ „Марин Дринов\", бивш филиал на Втора АЕГ „Томас Джеферсън\", ОДЗ №179 „Синчец\", ОДЗ №51 „Щурче\", ЦДГ №53 „Света троица\" и Училищен корпус към 43 ОУ „Христо Смирненски\". Чрез дейностите, които ще бъдат изпълнени по проекта, ще се осигури модерна, здравословна и функционална среда с високо ниво на енергийна ефективност в общински детски градини, средни и общообразователни училища на територията на гр. София. Обновената инфраструктура и материално-техническа база в тях ще допринесат за по-доброто качество на образователния и възпитателен процес. С изпълнението на проекта ще се осигурят също равнопоставени условия и достъп до образование за всички деца от посочените столични райони като децата и учениците ще бъдат обхванати в максимална степен и няма да бъде допусната дискриминация.", "date": "2018.06.29", "title": "Модернизират училища и детски градини в София"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383505-%D0%B2%D0%BD%D0%B0%D1%81%D1%8F%D0%BC%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "България ще представи утре пред лидерите на Еврогрупата кандидатурата си за чакалнята на еврозоната. На редовното заседание на Европейския съвет на 28 и 29 юни в Брюксел е планирано министър-председателят Бойко Борисов да отчете основните резултати от българското ротационно председателство на Съвета на ЕС. Дневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация. Борисов съобщи, че ще представи утре кандидатурата на страната с придружаващите писма. Той уточни, че е поканен на разширеното заседание на държавните и правителствените ръководители на страните от еврозоната в рамките на започналия двудневен Европейски съвет в Брюксел. Ще ги запозная с направеното досега, уточни премиерът. Той отбеляза, че нашата страна вече изпълнява всички пет изисквания за преминаване към механизма ERM II. Борисов добави, че финансовият министър Владислав Горанов е поканен на 14 юли на среща на своите колеги от Еврогрупата. Той уточни, че най-вероятно Горанов ще внесе тогава писмото с българската заявка, подписано от министъра и управителя на БНБ Димитър Радев. Премиерът добави, че утре ще постави въпроса за предявените нови допълнителни изисквания за влизане в чакалнята на еврозоната. Темата е горещият картоф, който различни политически сили и правителства си подхвърлят от близо десетилетие, но въпреки това е може би и единствената точка, по която няма различни позиции – всички са съгласни, че страната ни в един момент трябва да се присъедини към клуба на богатите, пише по този повод investor.bg. Разминаване имаше само относно това кой е най-добрият момент за стартиране на процеса. Съгласно споразумение между Министерски съвет и БНБ за въвеждане на еврото от 2004 г., при изпълнение на ангажиментите, заложени в документа, се очакваше още през втората половина на 2009 г. или на 1 януари 2010 г. България да се присъедини към еврозоната, а БНБ – към евросистемата. Това разбира се не се случи, но това не значи, че през годините не е имало подходящи моменти за действия. Според някои икономисти и финансисти, като Любомир Дацов, още през 2010-2011 г. е трябвало да кандидатстваме за чакалнята, защото от чисто политическа гледна точка моментът е бил по-подходящ, отколкото сега. „След кризата се чистеха икономическите дисбаланси, имаше и добре оформена институционална рамка, за разлика от сега\", обясни той още през януари. Реално за влизането на България във валутния механизъм заговори служебният кабинет на Огнян Герджиков. След това, което неговият екип постигна, нямаше как да се избегне анонсиране на намеренията за приемане във валутния механизъм и в крайна сметка в началото на 2018 г. финансовият министър Владислав Горанов обяви, че до средата на годината страната ни ще подаде молба. Хубаво е също да направим уточнението, че присъединяването към ERM II може да се стане по всяко време след присъединяването на дадена страна към ЕС. Няма формални предварителни критерии за допускане, но определянето на централния курс и ширината на диапазона на колебание се съгласуват между всички страни, участващи в механизма. Нужно е одобрението и на централните банки. Веднъж приети в чакалнята, трябва да покажем, че курсът на валутата може да се вмести в диапазон +/-15%. Българският лев е вързан към еврото от 1997 г., така че още от въвеждането на борда страната ни изпълнява това условие.", "date": "2018.06.29", "title": "Внасяме кандидатурата за еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383507-%D1%80%D0%B0%D0%B4%D0%B5%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D1%83%D0%BA%D0%B0%D0%B7-%D0%B7%D0%B0-%D0%BD%D0%BE%D0%B2-%D1%87%D0%BB%D0%B5%D0%BD-%D0%BD%D0%B0-%D1%81%D0%B5%D0%BC", "text": "Държавният глава Румен Радев подписа днес указ за назначаването на Ивелина Ганчева Димитрова за член на Съвета за електронни медии, съобщиха от прессекратариата на президента. Ганчева е била продуцент на предаването „Малки истории\" в което сегашният шеф на кабенита на президента Иво Христов е бил водещ, припомни БНР. Указът е на основание чл.98, т.7 от Конституцията на България, във връзка с чл.24, ал.1 от Закона за радиото и телевизията, се посочва в съобщението.", "date": "2018.06.29", "title": "Радев подписа указ за нов член на СЕМ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383508-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B5-%D0%BF%D1%8A%D0%BB%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%E2%80%A6-%D1%81%D0%BA%D0%BE%D1%80%D0%BE-%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B2%D0%B5%D1%81%D1%82%D0%BD%D0%B8-%D1%89%D0%B5-%D1%81%D0%B8-%D1%82%D1%80%D1%8A%D0%B3%D0%BD%D0%B5%D0%BC%E2%80%A6", "text": "Положението е пълна катастрофа. От училището на децата, 80% се готвят да емигрират.   Аз съм един от малкото дето възпитават да НЕ се емигрира. Но вече се колебая.   Полицията на село не може да се оправи с един цuraнuн, дето дъни чалга денонощно. Ни полиция, ни кмет, ни община, ни РИОКОЗ. Смехория.     Един англичанин със сходен проблем в друго село, каза, че в Англия биха дошли веднъж и жълт картон. Ако повтори, го изселват от къщата му.   Тук години и десетки полицейски протоколи – и нищо.   Начело ни е Мутра, дето остави, че е корумпирана, но е толкова проста, че просто ликвидира държавата с простотия. Не с кражби.   Чуваш ли, Бойче, за теб говорим! Докато спасяваш Европа и Западните Балкани, България умира…   Никаква надежда от никъде. Отвън – и от Изток, и от Запад, крепят “Бойчето” – явно си получават своето и не им дреме.   Та ние с едни бездомни кучета не можем да се оправим…   Трагично е, но май емиграцията остава… Последните свестни ще си тръгнем…    ", "date": "2018.06.29", "title": "Положението е пълна катастрофа… Скоро и последните свестни ще си тръгнем…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383509-%D1%81%D0%BC%D0%B0%D1%80%D1%82%D1%84%D0%BE%D0%BD-%D0%B8-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BD%D0%BE%D1%81%D0%B8%D0%BC-%D0%B2-%D0%BC%D0%BE%D0%B4%D0%B5%D1%80%D0%BD%D0%B8%D1%8F-%D0%BD%D0%BE%D0%B5%D0%B2-%D0%BA%D0%BE%D0%B2%D1%87%D0%B5%D0%B3", "text": "Дали вали и кога ще спре, са въпроси, които изместиха много от актуалните политически теми в България. Дебатите по вота на недоверие се превърнаха в цирк и много хора вече не се вълнуват ще има ли АЕЦ \"Белене\", ще падне ли правителството и ще заловят ли поредния престъпник, измъкнал се от ареста или директно от затвора. Интересува ги само дали диетата и фитнесът не са били излишни, тъй като лятото се отлага за догодина.   В българската поп музика август е септември, а в реалността се оказа, че юни е октомври.   Ситуацията се влошава повече от факта, че в Гърция също валят поройни дъждове и не е никак подходящо за море. Затова започнахме да се чудим дали да не отскочим до Витоша, да изсечем напълно незаконно, но благотворително едно солидно количество дървесина и да направим съвременен Ноев ковчег, в който да оцелеем до август. Тогава най-вероятно ще е над 40 градуса на сянка и ще се молим на Тангра за сняг и виелици, но сега имаме по-належащи проблеми.     Въпросът е, че на борда ще трябва да вземем куп неща, за да си прекараме комфортно и приятно, докато дойде сезонът \"Ужасна жега е!\". Така ще изчакаме спокойно белия гълъб, който ще донесе в човката си я маслинова клонка, я найлонова торба, за да възвести, че има суша.   В списъка с необходими принадлежности всеки трябва да запише с дебели черни букви препарат против комари.    Ще вземем по чифт животни от всеки вид, но гадините трябва да ги оставим извън ковчега.   На второ място директно попадат смартфоните. Ако си мислите, че целта ще е да търсим помощ, други оцелели или, евентуално, следи от HAARP и извънземна намеса - бъркате се.   Смартфоните имат точна и ясна цел - трябва да се правят селфита и да се публикуват сторита в поне две социални мрежи, за да се вижда създалата се извънредна ситуация.   Пейзаж на наводнената шир, над която мистериозно се вижда Копитото, ще се редува със снимки на малки пухкави котенца. Защото в модерния Ноев ковчег със сигурност ще има котки. Поне две. Най-вероятно - повече.   Ще се наложи на борда да се занесе и алкохол, но не какъв да е, а истинска, автентична, патриотична българска ракия.   Минимум 50 градуса. Огнената вода има редица полезни свойства, част от тях все още не са добре проучени. На първо време ракията ще помага за пристъпите на клаустрофобия. Служи и за промиване на рани, разтриване на схванати крайници, лекува настинка, помага при начални стадии на депресия.   Ако дъждът продължи твърде много, алкохолът ще помогне да паднат задръжките и човешкият род да бъде продължен доброволно. Докато навън се изкапе, ще сме отметнали демографската криза.   Междувременно си спомнете, че съвестните граждани носят със себе си лична карта или друг документ за самоличност. Така и трябва, не сте избягали от затвора все пак. Освен документите вземете и картата си за градския транспорт или поне няколко джоба стотинки за билети (Внимание, автоматът не връща ресто).   Последните порои над София доказаха, че метрото става за снимачна площадка на следващата част на \"Челюсти\".   Току-виж се окаже, че не сте в Ноев ковчег, а в мотриса, и контрольорите ви искат настоятелно билети и карти за проверка, иначе ще повикат полиция.   В новия Ноев ковчег трябва да има и един пансексуален, един джендър флуиден, двама транссексуални, три крайни феминистки, които да настояват за квоти по пол, и поне петима представители на малцинствата. В противен случай политическата коректност ще бъде нарушена, БХК ще се самосезира и ще осъдят България в Страсбург още преди да се е оттекъл потопът.   А с такава \"весела\" компания, запаси от ракия и котки на борда - защо ви е въобще да слизате от кораба?", "date": "2018.06.29", "title": "Смартфон и билети за градския - какво да носим в модерния Ноев ковчег"}
{"url": "http://www.classa.bg/%D1%81%D0%B2%D1%8F%D1%82/item/383500-%D0%BF%D0%BE%D0%BC%D0%BF%D0%B5%D0%BE-%D1%82%D1%80%D1%8A%D0%BC%D0%BF-%D1%81%D0%BC%D1%8F%D1%82%D0%B0,-%D1%87%D0%B5-%D1%80%D1%83%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D1%87%D0%B0%D1%81%D1%82-%D0%BE%D1%82-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%82%D0%B5-%D0%B4%D0%B8%D1%81%D0%BA%D1%83%D1%81%D0%B8%D0%B8", "text": "Президентът Доналд Тръмп смята, че Русия трябва да бъде част от дискусиите, засягащи глобалните външнополитически въпроси, заяви американският държавен секретар Майк Помпео, който говори пред комисията на Сената, предаде Ройтерс.   На въпроса дали Русия трябва отново да се присъедини към групата на Г-7, заедно с най-индустриализираните държави, Помпео каза, че трябва самият Тръмп да отговори на този въпрос, но добави: \"Президентът е убеден, че Русия да бъде част от тези важни геостратегически разговори е неизбежно и има дълга история за това. \"   Преди да се отправи към срещата на върха на Г-7 в Канада, по-рано този месец президентът на САЩ превзе заглавията, като заяви, че Русия трябва да бъде поканена на срещите на групата.   След това, в интервю, Тръмп подчерта, че като се има предвид, че членовете на Г-7, са прекарали около 25% от времето си на последната среща да обсъждат въпроси, свързани с Москва, Русия трябва да бъде приета обратно в организацията.", "date": "2018.06.29", "title": "Помпео: Тръмп смята, че Русия трябва да бъде част от глобалните дискусии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383503-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D0%B2%D0%B8%D0%BD%D0%B5%D1%82%D0%BA%D0%B8-%D0%BE%D1%82-1-%D1%8F%D0%BD%D1%83%D0%B0%D1%80%D0%B8", "text": "От 1 януари трябва да заработи системата за т.нар „електронни винетки\" като контролът за използването им по пътищата ще е автоматизиран. В средата на 2019 г. трябва да влезе в експлоатация и тол системата за тежкотоварния трафик. Това каза в студиото на „Тази сутрин\" по bTV новият началник на пътната агенция Светослав Глосов. По думите му изграждането на тол системата върви по график. Той обясни, че е-винетката няма да се лепи никъде, а при плащане автомобилът ще се въвежда в контролната система, която следи всички минаващи покрай пътните камери коли. Междувременно АПИ ще предостави на изпълнителя и данните на всички коли с хартиени винетки, за да се разпознават и те по време на валидността на стикера. Глосов призна, че в този процес може да възникнат и грешки. По думите му в рамките на 2-3 години тол системата ще се изплати. Глосов, който идва от строителния бизнес, подчерта, че не е в конфликт на интереси, като фирмата му вече се управлява от децата му и никога не е участвала в инфраструктурни проекти. Той посочи, че големите процедури, които предстоят (милиони за пътно поддържане, магистралата от София до Калотина и пътя Ботевград – Мездра) са започнати преди Дончо Атанасов да поиска да се оттегли от ръководството на АПИ, а по търговете офертите са подадени преди месец и половина. Началникът на агенцията посочи, че според програмата на правителството през 2024 г. АМ „Хемус\" трябва да стане готова. В момента се работи по два от лотовете, като 20% от отсечката от Ябланица до Боаза е построена и до края на следващата година се очаква тази част да стане готова – 5-6 месеца по-рано от планираното.", "date": "2018.06.29", "title": "Електронни винетки от 1 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383502-%D0%BB%D0%B8%D1%86%D0%B0,-%D0%BF%D1%80%D0%B5%D0%B4%D0%B0%D0%B9%D1%82%D0%B5-%D1%81%D0%B5-%D0%BB%D0%B8%D1%86%D0%B0,-%D0%BF%D1%80%D0%B5%D0%B4%D0%B0%D0%B9%D1%82%D0%B5-%D1%81%D0%B5", "text": "\"Ние ги хващаме, те ги пускат\" вече е \"Ние ги хващаме, те си бягат\".   Сякаш напук на властите, затворници и арестанти правят все повече (успешни) опити да избягат, а лошите медии не спират да съобщават за тези грозни прояви и невъзможността да бъдат опазени лишените от свобода.   Очевидно е, че са нужни допълнителни мерки. В страна като нашата, с толкова раздута администрация, решението може да бъде само едно. Не повече полиция, не решетки на прозорците на тоалетните, не и обяви за чистачки в Jobs.bg, а една простичка  молба . Все пак този метод беше използван и срещу самия Владимир Пелов, който в национален ефир беше  .   Заради това предлагаме на МВР бланка за молба, която те могат да попълват и разпространяват из медиите всеки път, когато затворник или арестант избяга. Това ще улесни процеса и ще спести на министри, главни секретари и пр. обикалянето из телевизионни студия.   Не винаги е нужна тоягата (или чистачката), понякога и морковът работи.    Ето как полицията може да си спести времегубещите и скъпоструващи издирвания, подавайки маслинова клонка на избягалите:   МОЛБА ОТ МИНИСТЕРСТВО НА ВЪТРЕШНИТЕ РАБОТИ И МИНИСТЕРСТВО НА ПРАВОСЪДИЕТО НА РЕПУБЛИКА БЪЛГАРИЯ   До .........................................., наричан/а по-долу \"Лицето\";     Уважаеми г-н/г-жо .........,   От името на структурите на МВР и правосъдното министерство отправяме на Лицето (т.е. Вас) официална молба да се предадете във възможно най-кратък срок. Всяка минута, в която Лицето продължава да показва лицето си на свобода вместо зад решетките, дава възможност на медиите да рушат авторитета на българските затвори и полиция, а на троловете във Facebook да измислят нови вицове и мемета по наш адрес.   Изключително високо ще оценим разбирането на Лицето в тази неЛицеприятна за всички ситуация. Служителите и ръководството на МВР търпят критики, подигравки и стават причина за вотове на недоверие срещу правителството заради прояви на лица като Лицето. Ограниченият ресурс не позволява провеждането на масивна акция за търсене на Лицето, при условие, че в момента МВР работи по залавянето на още ............   избягали лица (затворници/арестанти).   Вие сте специален/специална и Вашето сътрудничество е важно за нас, така че се надяваме да откликнете на нашата молба.   Разбира се, съзнаваме, че вероятно Лицето е имало причина да напусне пределите на затвора/ареста. Тържествено обещаваме, че случилото се няма да доведе до ново наказателно производство срещу Лицето (отново поясняваме, че това сте вие). Напротив - ако Лицето се предадете доброволно, ще бъде настанено в бъдещото ново крило на Софийски (Пловдивски, Сливенски, Пазарджишки, пр.) затвор. Там Лицето ще може да се наслади на HD телевизия, високоскоростен интернет и възможност за интимни посещения от най-близките лица на Лицето. Тематични Grab and Go заведения в крилото ще предложат на Лицето и невиждан до момента избор от затворническа храна.   За да изпълним ние този ангажимент към Лицето (Вас), се надяваме, че ще опитате да се свържете с нас направо чрез тел. 112 или най-близкото управление на МВР без преди това да прибягвате до медийни изяви, които биха смутили обществото и/или биха довели до неблагоприятни последствия за лицата, които са роднини на Лицето до 10-о коляно.   В случай на отказ от страна на Лицето, ще се наложи да заделим ресурс за неговото (т.е. Вашето) издирване. В такъв случай Лицето трябва да е наясно, че лицето на Лицето ще бъде търсено сред лицата на всички лица, живеещи на територията на Р.България. Лицата, работещи в органите на МВР, в последно време трупат все повече опит в познаването на лицата на издирвани лица. Това се случи след вече констатирани пропуски, така че бъдете сигурен/сигурна - Лицето (Вие) ще бъде заловено!   Ако се стигне до този неЛицеприятен развой на ситуацията, в който все пак ще ни принудите да Ви издирваме, молим Лицето да не променя външния си вид и по възможност лицето на Лицето да изглежда както на снимката в личната карта, издадена му (Ви) преди ..... години.   Умоляваме Ви:   1. Да не пускате, премахвате и/или променяте лицевото си окосмение;   2. Да не боядисвате и/или подстригвате косата си (използването на гел, вакса и други фиксиращи продукти също не е препоръчително, тъй като може да е объркващо за нашите служители);   3. При добра воля да носите същите дрехи, с които сте били по време на бягството и които вероятно могат да бъдат видени на охранителните камери;   4. Да не използвате маскировъчни козметични продукти като червило, фон дьо тен, спирала и др. Умоляваме Ви да избегнете и разходките на слънце, тъй като придобиването на тен също може да затрудни Вашето издирване.   Благодарим Ви предварително и очакваме скоро да Ви видим с усмивка на лице и с ръце, подадени напред в очакване на белезници, пред най-близкия затвор или полицейско управление.   С уважение (и големи надежди):   Валентин Радев, министър на вътрешните работи на Р.България .......    Цецка Цачева, министър на правосъдието на Р.България .......   Младен Маринов, главен секретар на МВР .....   И застрашените от уволнения, оставки и преждевременно пенсиониране лица, заемащи ръководни постове в Областните дирекции на МВР и Районните управления:   ...........      P.S.   \"Ние ги хващаме, те ги пускат\" вече е \"Ние ги хващаме, те си бягат\". Сякаш напук на властите, затворници и арестанти правят все повече (успешни) опити да избягат, а лошите медии не спират да съобщават за тези грозни прояви и невъзможността да бъдат опазени лишените от свобода. Очевидно е, че са нужни допълнителни мерки. В страна като нашата, с толкова раздута администрация, решението може да бъде само едно. Не повече полиция, не решетки на прозорците на тоалетните, не и обяви за чистачки в Jobs.bg, а една простичка  молба . Все пак този метод беше използван и срещу самия Владимир Пелов, който в национален ефир беше  . Заради това предлагаме на МВР бланка за молба, която те могат да попълват и разпространяват из медиите всеки път, когато затворник или арестант избяга. Това ще улесни процеса и ще спести на министри, главни секретари и пр. обикалянето из телевизионни студия. Не винаги е нужна тоягата (или чистачката), понякога и морковът работи.  Ето как полицията може да си спести времегубещите и скъпоструващи издирвания, подавайки маслинова клонка на избягалите: МОЛБА ОТ МИНИСТЕРСТВО НА ВЪТРЕШНИТЕ РАБОТИ И МИНИСТЕРСТВО НА ПРАВОСЪДИЕТО НА РЕПУБЛИКА БЪЛГАРИЯ До .........................................., наричан/а по-долу \"Лицето\"; Уважаеми г-н/г-жо ........., От името на структурите на МВР и правосъдното министерство отправяме на Лицето (т.е. Вас) официална молба да се предадете във възможно най-кратък срок. Всяка минута, в която Лицето продължава да показва лицето си на свобода вместо зад решетките, дава възможност на медиите да рушат авторитета на българските затвори и полиция, а на троловете във Facebook да измислят нови вицове и мемета по наш адрес. Изключително високо ще оценим разбирането на Лицето в тази неЛицеприятна за всички ситуация. Служителите и ръководството на МВР търпят критики, подигравки и стават причина за вотове на недоверие срещу правителството заради прояви на лица като Лицето. Ограниченият ресурс не позволява провеждането на масивна акция за търсене на Лицето, при условие, че в момента МВР работи по залавянето на още ............   избягали лица (затворници/арестанти). Вие сте специален/специална и Вашето сътрудничество е важно за нас, така че се надяваме да откликнете на нашата молба. Разбира се, съзнаваме, че вероятно Лицето е имало причина да напусне пределите на затвора/ареста. Тържествено обещаваме, че случилото се няма да доведе до ново наказателно производство срещу Лицето (отново поясняваме, че това сте вие). Напротив - ако Лицето се предадете доброволно, ще бъде настанено в бъдещото ново крило на Софийски (Пловдивски, Сливенски, Пазарджишки, пр.) затвор. Там Лицето ще може да се наслади на HD телевизия, високоскоростен интернет и възможност за интимни посещения от най-близките лица на Лицето. Тематични Grab and Go заведения в крилото ще предложат на Лицето и невиждан до момента избор от затворническа храна. За да изпълним ние този ангажимент към Лицето (Вас), се надяваме, че ще опитате да се свържете с нас направо чрез тел. 112 или най-близкото управление на МВР без преди това да прибягвате до медийни изяви, които биха смутили обществото и/или биха довели до неблагоприятни последствия за лицата, които са роднини на Лицето до 10-о коляно. В случай на отказ от страна на Лицето, ще се наложи да заделим ресурс за неговото (т.е. Вашето) издирване. В такъв случай Лицето трябва да е наясно, че лицето на Лицето ще бъде търсено сред лицата на всички лица, живеещи на територията на Р.България. Лицата, работещи в органите на МВР, в последно време трупат все повече опит в познаването на лицата на издирвани лица. Това се случи след вече констатирани пропуски, така че бъдете сигурен/сигурна - Лицето (Вие) ще бъде заловено! Ако се стигне до този неЛицеприятен развой на ситуацията, в който все пак ще ни принудите да Ви издирваме, молим Лицето да не променя външния си вид и по възможност лицето на Лицето да изглежда както на снимката в личната карта, издадена му (Ви) преди ..... години. Умоляваме Ви: 1. Да не пускате, премахвате и/или променяте лицевото си окосмение; 2. Да не боядисвате и/или подстригвате косата си (използването на гел, вакса и други фиксиращи продукти също не е препоръчително, тъй като може да е объркващо за нашите служители); 3. При добра воля да носите същите дрехи, с които сте били по време на бягството и които вероятно могат да бъдат видени на охранителните камери; 4. Да не използвате маскировъчни козметични продукти като червило, фон дьо тен, спирала и др. Умоляваме Ви да избегнете и разходките на слънце, тъй като придобиването на тен също може да затрудни Вашето издирване. Благодарим Ви предварително и очакваме скоро да Ви видим с усмивка на лице и с ръце, подадени напред в очакване на белезници, пред най-близкия затвор или полицейско управление. С уважение (и големи надежди): Валентин Радев, министър на вътрешните работи на Р.България .......  Цецка Цачева, министър на правосъдието на Р.България ....... Младен Маринов, главен секретар на МВР ..... И застрашените от уволнения, оставки и преждевременно пенсиониране лица, заемащи ръководни постове в Областните дирекции на МВР и Районните управления: ...........  P.S.  Ден след публикуването на статията арестантът Петър Петров, който избяга през прозореца на тоалетна на пловдивското Трето районно, се предаде... в Монтана. През това време двудневното му издирване не даде резултат. Още един аргумент, че молбата за предаване е правилният път!", "date": "2018.06.29", "title": "Лица, предайте се!Лица, предайте се!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383506-%D0%BC%D0%B5%D1%81%D1%82%D0%B0%D0%BD-%E2%80%9C%D0%B4%D0%BF%D1%81-%D1%80%D0%B0%D0%B1%D0%BE%D1%82%D0%B5%D1%85%D0%B0-%D0%BF%D1%80%D0%BE%D1%82%D0%B8%D0%B2-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%82%D0%BE%D0%B2%D0%B0-%D0%B5-%D0%B3%D1%80%D1%83%D0%B1%D0%B0-%D0%BD%D0%B0%D0%BC%D0%B5%D1%81%D0%B0%E2%80%9D", "text": "Изборната победа на Реджеп Ердоган в Турция е добра новина за България, като гласуването е било за пример на цяла Европа. Това е мнението на лидера на ДОСТ Лютви Местан. В студиото на „Тази сутрин” на BTV той обвини ДПС, че са взели страна по време на вота и така са се намесили във вътрешната политика в южната ни съседка, съобщи Сега.     „Нито Република Турция и ПСР (партията на Ердоган – б.р.) са се намесвали в изборите в България, нито партия ДОСТ си е позволила по време на референдума и по време на тези избори да се намесва във вътрешните работи на Турция – за разлика от ДПС, които по време на референдума и по време на изборите не само взеха страна, но и грубо се намесиха във вътрешните работи на Турция”, подчерта Местан.     Той даде пример с агитация от страна на ДПС за гласуване с „Не” на референдума за по-широки президентски правомощия с мотива, че Ердоган правел опит да преобразува кемалистка Турция в султанат.     Преди вота пък ифтар с участието на опозиционния кандидат Мухарем Индже се превърнал в истински митинг в негова подкрепа.     „Турция даде пример за провеждане на честни избори и това е заключението на близо 500 международни наблюдатели. Ако видим фактите, а не се опираме само на предварителните си очаквания как ще минат тези избори, ще видим, че те са образец за честни избори”, заяви още Местан.   Според него няма авторитарна държава, в която опозицията да може да организира митинг с 2,5 млн. души, а високата избирателна активност прави Ердоган „един от най-легитимните държавни ръководители не само в Европа, но и в света”.   Местан посочи, че за 16 години във властта Ердоган е повишил БВП на глава от населението почти 3 пъти, рязко е намалил детската смъртност и е обхванал почти всички млади хора в образователната система.   Самият лидер на ДОСТ обаче не се смята за „топла връзка” с турския лидер:   „Не е редно в отношенията между две суверенни държави да има отделни партии политически посредници, който има такива претенции просто е маниак”.  ", "date": "2018.06.29", "title": "Местан: “ДПС работеха против Ердоган в България, това е груба намеса”"}
{"url": "http://www.classa.bg/%D1%81%D0%B2%D1%8F%D1%82/item/383499-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F%D1%82-%D0%BF%D0%BB%D0%B0%D0%BD-%D0%B7%D0%B0-%D0%BF%D1%80%D0%B5%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D1%80-%D0%B2-%D0%BE%D1%81%D1%82%D1%80%D0%BE%D0%B2-%D0%B5-%D0%BE%D0%B1%D1%80%D0%B5%D1%87%D0%B5%D0%BD-%D0%BD%D0%B0-%D0%BF%D1%80%D0%BE%D0%B2%D0%B0%D0%BB", "text": "Така наречената \"криза на Катар\" за превръщане на съседа на Саудитска Арабия в провалена държава, не само че зрелищно пропадна, но на практика помага на Катар да печели, казва британски журналист Мартин Джей. Саудитска Арабия се опитва да изгради голям канал, който да изолира територията на Катар. Търгът е насрочен за 25 юни, а победителят ще бъде обявен в рамките на 90 дни, след което ще започне изграждането на канала. Каналът ще е дълъг 60 километра, от град Салва до района на Джур ал Адид. Разположен на един километър от официалната граница, той ще бъде широк 200 метра и дълбок между 15 и 20 метра. \"Катар е победител, защото можа да преодолее ударите на Саудитска Арабия, Обединените арабски емирства, Бахрейн и Египет\", казва анализаторът. Въпреки, че бе принуден да смени бизнес партньорите си и да структурира нови отношения с Турция, Иран и други страни, Катар е успял да реформира и модернизира икономиката си, което накара останалата част от света да мисли за изолацията им със скептицизъм.   Напротив, по думите на Джей, блокадата, водена от саудитците, вдъхна нов живот на изолираната страна под ръководството на шейх Тамим бин Хамад ал Тани, сегашният емир на Катар, считан в неговата страна за \"Че Гевара иконоборецът\".   Освен това \"саудитците завиждат на богатството от газ на Катар и на влиянието, което Ал Джазира има в дневния ред за новините по света\", казва журналистът. \"Катарците са вкусили свободата и освободени от оковите на Саудитската външна политика на сплашване, се наслаждават на всяка минута от блестящата си нова държава\", казва анализаторът.   Според Джей саудитците смятат, че въпреки разходите свързани с опитите им да се превърне в Катар в провалила се държава, те се нуждаят от нов план за отвличане вниманието на медиите от вътрешни проблеми, пред които е изправена страната. По мнението на журналиста, широкото медийно отразяване на изграждане на канала на границата с Катар, на стойност близо един милиард долара, „вместо послание към Катар, че ще бъдат отрязани завинаги по суша от Рияд, всъщност е създаване на удобно затъмнение за най-дълбоките проблеми на Кралството\".   Саудитските медии са \"машина\", която \"работи много добре\" в полза на страната, казва Джей. Новината за разрешението за шофиране на саудитските жени е добър пример, тъй като местните медии преувеличават всеки детайл от историята, за да ни дадат представа, че Риад е \"модерна\" страна. Същото важи и за изолационния план за Катар. Саудитците вярват, че \"чрез наводняване на регионалните медии с баналността на проекта на канала, международните", "date": "2018.06.29", "title": "Саудитският план за превръщането на Катар в остров е обречен на провал"}
{"url": "http://www.classa.bg/%D1%81%D0%B2%D1%8F%D1%82/item/383494-%D1%87%D0%B8%D0%BB%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5%D1%82%D0%BE-%D1%81%D1%80%D1%83%D1%82%D0%B8-%D0%B6%D0%B5%D0%BB%D0%B5%D0%B7%D0%BE%D0%BF%D1%8A%D1%82%D0%B5%D0%BD-%D0%BC%D0%BE%D1%81%D1%82", "text": "Чилийските власти издадоха червен сигнал за няколко общини, поради силните дъждове в южната част на страната, съобщиха местните медии. Силната буря причини разлив на река Каутин в град Темуко (Ла Араукания).   Наводнението е причинило срутването на железопътния мост между Падре де лас Касас и Темуко.   Очевидно причината е, че един от стълбовете на моста се е счупил поради силното течение на реката.   Губернаторът на Каутин, Маурисио Охеда, потвърди, че местните служби за бедствия и аварии работят усилено за смекчаване на последиците от срутването на моста.", "date": "2018.06.29", "title": "Чили: Наводнението срути железопътен мост"}
{"url": "http://www.classa.bg/%D1%81%D0%B2%D1%8F%D1%82/item/383495-%D0%BF%D1%80%D0%B8%D0%B3%D0%BE%D1%82%D0%B2%D0%B5%D1%82%D0%B5-%D1%81%D0%B5-%D0%B7%D0%B0-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%BB%D1%83%D0%BD%D0%B0-,-%D0%BD%D0%B0%D0%B9-%D0%B4%D1%8A%D0%BB%D0%B3%D0%BE%D1%82%D0%BE-%D0%BB%D1%83%D0%BD%D0%BD%D0%BE-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5-%D0%BD%D0%B0-21-%D0%B2%D0%B8-%D0%B2%D0%B5%D0%BA", "text": "В нощта на 27 юли ще се наблюдава най-дългото лунно затъмнение на века, което предлага на хората от различни краища на нашата планета възможност да видят грандиозна \"кървава луна\", съобщава уебсайт Popular Mechanics.   Яркото астрономическо явление, което се случва, когато Земята застане между Слънцето и Луната, ще продължи един час и 43 минути. В допълнение, ще има частично затъмнение за 1 час и 6 мин удължение на предходното и следващото го време, така че цялото шоу ще има обща продължителност от 3 часа и 55 минути.   Затъмнението ще може да се види изцяло от по-голямата част на източното полукълбо, въпреки че в Северна Америка ще остане незабелязано. В Австралия ще бъде видимо неговото начало, докато страните от Източна Южна Америка ще могат да станат свидетели на последната част от този феномен.   \"Кървавата луна\" ще има максимум в 20:21 GMT. Туристите и феновете, които присъстват на Световната купа в Русия 2018, ще могат да видят апогея на затъмнението в 23:21 часа (московско време).   Тези, които наблюдават нощното небе през месец юли, ще видят също и друг необичаен феномен, който ще направи Марс да изглежда особено голям и ярък. Червената планета ще бъде на една линия със Земята и Слънцето, което ще съвпадне с позицията й най-близо до нашата планета през последните 15 години.", "date": "2018.06.29", "title": "Пригответе се за \"Кървавата луна\", най-дългото лунно затъмнение на 21-ви век"}
{"url": "http://www.classa.bg/%D1%81%D0%B2%D1%8F%D1%82/item/383496-%D0%BF%D0%B5%D1%82-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0,-%D1%87%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2-%D1%80%D1%83%D1%81%D0%B8%D1%8F-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%BE%D1%82%D0%BE-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Повече от половината от мачовете на Световното първенство през 2018 г. вече са изиграни и, до момента, то изглежда е едно от най-добрите в историята, ако не и най-доброто. Ето причините:   Неочакваните резултати Испания едва измъкна равен с Мароко, Португалия бе на косъм да не продължи в последната минута от мача срещу Иран. Аржентина получи само една точка в първите два мача, на Бразилия й отне 90 минути да вкара гол на Коста Рика. За първи път в историята, Германия, действащият световен шампион, не е преминала груповата фаза, след като загуби от Южна Корея. Имало е изненади във всички Световни първенства, но никога не е имало толкова много непредсказуеми мачове, както в сегашното.   От повече от 40 изиграни мача само един завърши с нулево равенство Вероятно най-лошото, което може да се случи в една игра, от гледна точка на феновете, е безрезултатното равенство. От началото на Световната купа през 2018 г. това не се случи в цели 37 мача, докато Дания не игра срещу Франция. На Световното първенство през 1954 г. нямаше нулево равенство в целия шампионат, но тогава бяха изиграни само 26 мача, а Световната купа през 2018 вече далеч надмина този рекорд.   VAR прави шампионата още по-вълнуващ Системата VAR, която се използва за първи път на Световно първенство, прави мачовете още по-вълнуващи. В момента и самите арбитри все още не знаят със сигурност кога е необходимо да се прибегне до него и кога не. Прекъсванията, които възникват в резултат на това, не пречат. Така всеки фен пред телевизионния екран става съдия и решава резултата във важни моменти заедно със съдията.   Допълнителното време е ключово Ако преди в края на мача се добавяха три или четири минути, на Световната купа през 2018 г. реферите започнаха да добавят пет или дори шест, частично заради VAR. Сега най-интересното стартира в 90-ата минута: в допълнителното време бяха вкарани 13 гола в 11 мача. Седем от тях пряко засегнаха резултата от мачовете. В мачовете на Испания с Мароко и на Португалия срещу Иран, именно последните минути определиха кой отбор ще напусне групата. Иран, въпреки че не стигна до втория кръг, се превърна в абсолютен лидер на допълнителното време, като отбеляза двата си гола в Световната купа, срещу Мароко и Португалия, след 90-ата минута.   Играта на Русия.Преди началото на шампионата много анализатори в Русия и останалия свят смятаха, че отборът домакин ще повтори резултата на Южна Африка от Световното първенство през 2010 г., когато за първи път в историята отбор домакин не успя да премине във втората фаза. Този път Русия не само успя да премине, но и показва великолепна обещаваща игра.   В квалификациите Русия ще се изправи срещу Испания, а букмейкърите оценяват шансовете й за успех на 25%. Но в тази Световна купа вече се случиха толкова непредвидени резултати...", "date": "2018.06.29", "title": "Пет доказателства, че Световното в Русия е най-доброто в историята"}
{"url": "http://www.classa.bg/%D1%81%D0%B2%D1%8F%D1%82/item/383498-%D1%80%D0%BE%D0%B9%D1%82%D0%B5%D1%80%D1%81-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%BC%D0%B8%D1%82%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%83%D1%81%D0%BB%D1%83%D0%B3%D0%B0%D1%82%D0%B0-%D0%BC%D0%BE%D0%BD%D0%B8%D1%82%D0%BE%D1%80%D0%B8%D0%BD%D0%B3-%D0%BD%D0%B0-%D1%87%D1%83%D0%B6%D0%B4%D0%B5%D0%BD%D1%86%D0%B8", "text": "Компанията Thomson Reuters има сключени договори, за близо 30 милиона долара, да предоставя данни на Американската служба за имиграция и митнически контрол (ICE).   Разследване, публикувано от The Intercept, показва, че компанията-майка на информационната агенция предоставя на ICE услугата „Наблюдение и предупреждение, за подкрепа идентифицирането и местонахождението на чужденците в реално време\".   Миналата седмица неправителствената Организация за неприкосновеност на личния живот на Обединеното кралство, се е свързала с изпълнителния директор на Thomson Reuters, Джеймс Смит, за да \"изрази загриженост\" относно тези договори.   В споразуменията с Имиграционната служба се включват и дъщерните дружества \"Thomson Reuters Special Services\" и \"West Publishing\", които са натоварени с предоставянето на \"огромна колекция от публични досиета\". Разкриването на тази връзка става насред скандала за отделянето на децата от родителите – нелегални мигранти, като част от политиката на \"нулева толерантност\", прилагана от администрацията на президента Доналд Тръмп.   Поради тази причина няколко организации призоваха Thomson Reuters да не предоставя на американските имиграционни агенции \"информация, която би могла да бъде използвана за прилагане на такива жестоки, произволни и непропорционални мерки\".", "date": "2018.06.29", "title": "Ройтерс предоставя на митниците на САЩ услугата \"мониторинг на чужденци\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383501-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D0%B7%D1%82%D0%BE%D0%BA-%D0%BE%D1%82-%D0%B7%D0%B0%D0%BF%D0%B0%D0%B4%D0%B0", "text": "Спомняте ли си как започваше и свършваше всеки разговор около Европредседателството до преди 6 месеца? Най-обсъжданите теми бяха плочките пред НДК, чиновническата велоалея на ул. \"Раковски\", шевицата-роза от логото, трите К-та и трийсетте \"факта\" за България от Twitter-акаунта @eu2018bg.   Дебатът за ползите и загубите се фокусираше около това колко струва директорският \"Лексус\" на Мирослав Боршош, кога ще проработи сайтът на Лиляна Павлова, какво ще закусват Меркел и Макрон в бюфета на хотел \"Маринела\", и кой колко усвои от обществените поръчки за PR, кетъринг, брандирани запалки и везани вратовръзки.   Колективният дух нямаше съмнение в отговора на въпроса \"Ще се изложим ли пред чужденците, или да?\"   Шест месеца по-късно, оценките за първото голямо по мащаб и продължителност изпитание за кабинета \"Борисов 3\" изглеждат доста по-уравновесени.   Оказа се, че България разполага с достатъчно подготвени и кадърни администратори, които не допуснаха непоправими гафове или провал на преговорите по текущите работни досиета. Оказа се и че София има  капацитет да приеме 27 правителствени ръководители, стотици чиновници, делегати и чуждестранни журналисти, без да се правят компромиси в сигурността и без да се блокира животът в столицата.   Отвъд стереотипа на криминално-мафиотските хроники, алкохолния туризъм по черноморските курорти и имигрантския поток, външните медии започнаха да обръщат внимание на България като политическа единица. Комплексът за провинциална малоценност би трябвало да е позабравен.   За първи път от доста време съзнанието за ползите от активната външна политика на България надскочи нивото на личните амбиции на \"едни жени от Източна Европа\" за назначения в международни организации.   Но ако оставим настрана имиджовите ефекти от разходката по \"Моста на влюбените\" на Борисов, Меркел, Мей и Макрон, какви бяха резултатите от шестте месеца на председателството? И какво ще се случи след 1 юли, когато кабинетът вече няма оправдания за отлагането на работата по вътрешните кризи?   Пробивът Македония   Българската дипломация се опита да заеме празната ниша на посредник между скептиците в Брюксел и \"бурето с барут\" на Балканите, но без да допуска добре познатите милиционерски провокации от старата ДС-школа. Борисов положи усилия да помогне за пробива в отношенията с Македония и отварянето на пътя й към ЕС и НАТО. Процесът започна още през лятото на 2017 г. с подписването на договора за добросъседство, забавено близо 2 десетилетия след първоначалната декларация на премиерите Иван Костов и Любчо Георгиевски.   През март 2018 г. Борисов стана първият български премиер, който присъства на церемонията в Скопие в памет на депортираните евреи от Вардарска Македония и Беломорска Тракия по време на Втората световна война. За първи път от 19 години министър-председателите на България и Македония заедно се поклониха пред гроба на Св. Кирил в Рим.     В София беше постигнат и първият по-значим напредък в преговорите между Алексис Ципрас и Зоран Заев за новото име на Македония. Бойко Борисов отказа да приеме президента Георге Иванов след опозицията му на историческото споразумение с Гърция - рядка проява на твърдост от страна на българската дипломация и заявка, че тук вече става дума за позиция на европейско ниво, не междусъседско.   Тази седмица Македония получи дата за начало на преговорите за присъединяване към ЕС през юни 2019, а Зоран Заев благодари за това, че \"България и Гърция се пребориха за това желано решение\".   На Изток от Запада   Ако Европа не вложи достатъчно усилия в \"опитомяването\" на балканските държави, много скоро ще бъде изместена от много по-мотивирани и притеснителни играчи - това беше основното предупреждение, с което българската страна аргументираше необходимостта от интеграция пред лидерите от ЕС.   Без да се споменават изрично Турция и Русия, намекът беше разбран от всички.   Събирането на лидерите от ЕС с ръководителите на балканските страни в София беше най-значимото събитие за шестте месеца на европредседателството. Самият факт, че президентите на Сърбия и Косово седнаха на една маса в София, може да се брои за скромен пробив в ситуация на непрекъсната двустранна криза.   Декларацията от София обеща \"недвусмислена подкрепа за европейската перспектива на Западните Балкани\" и \"значително повишаване на свързаността между страните във всички измерения\", но така и не определи краен срок за интеграция в Съюза на най-подготвените страни като Черна гора или Сърбия.   Все пак в София беше договорен ангажимент за близо 10 млрд. долара инвестиции от Брюксел в инфраструктурата, образованието, енергетиката и сигурността на балканските държави. Връщането на приоритета върху източната периферия на Европа беше подкрепено и от Световната банка, която заяви готовност да отпусне изгодни заеми до 200 млн. евро по проекти за свързаност между страните.     Отварянето на България към съседите вероятно ще има социален ефект в дългосрочен план. Доскоро нито българските власти, нито българските медии (с редки изключения) отделяха внимание към вътрешните процеси и обществените промени в страни като Македония, Сърбия, Косово, Черна гора, Албания и Босна и Херцеговина. Промяната на оптиката около председателството най-после сложи край липсата на интерес от страна на България към близките държави.   Сред ключовите моменти беше и срещата с турския президент Реджеп Тайип Ердоган във Варна през март 2018 г. Последният форум на ниво Турция - ЕС датираше от началото на миналата година, след което отношенията между европейските лидери и Ердоган преминаха през рязко влошаване по време на кампанията за референдума. В този смисъл, подновяването на разговорите беше важно само по себе си. И все пак не се постигна решение, което да постигне нов компромис за финансирането на мигрантските лагери извън територията на ЕС. Сближаването на Анкара с Брюксел се отложи за неопределено време.     Германия, която плаща повече от всички останали страни-членки на ЕС за задържането на бежанците в Турция, още тогава даваше сигнали за напрежението, което в момента заплашва правителството в Берлин от имплозия.   Няколко пъти Борисов се опита да се възползва от изострянето на дебата около мигрантската криза и да изтъргува лоялността на София срещу политическо решение за включване в Шенген. Нарече мотивите за държане на България извън вътрешната гранична зона са \"измислени\", а отношението на някои държави-членки на ЕС към страната - \"обидно\".   Напредък по шенгенския проблем, с който ГЕРБ не успява да се справи от 2009 г. насам, не беше постигнат. Задоволството на евродепутатите от ГЕРБ от \"пълната победа на България\" и \"капитулирането на пакета Макрон\" срещу социалния дъмпинг при товарните превози също се оказа преждевременно.   Очаква се поне да се изпълни обещанието на финансовия министър Владислав Горанов за внасяне на документи за членство на България в Еврозоната до края на председателството.   \"Ледът се пропука, господа съдебни заседатели\"   Кой би предположил, че първото председателство на България в Съвета на ЕС ще се окаже периодът на най-активно сдобряване на Борисов с Русия? Късите пасове между двете страни започнаха още в началото на председателството, когато ТАСС приписа на Лиляна Павлова твърдението, че България ще работи \"приоритетно\" за сваляне на санкциите на ЕС срещу Русия. Подобно решение не беше поставяно за обсъждане по време на председателството, а още през декември 2017 г. правителствените ръководители на 28-те страни-членки удължиха режима с нови шест месеца.   Навръх националния празник на България, руският патриарх Кирил смъмри остро президента Румен Радев и правителството заради това, че Борисов изпрати благодарствени телеграми до всички държави, чиито граждани са участвали в Освободителната война.   Отвъд повърхностните размени на реплики се подготвяше първото посещение на българския премиер в Кремъл от 9 години насам - неслучайно съвпадение с периода, в който България председателства Съвета на ЕС.   Не е случаен и фактът, че в хода на тези преговори Борисов предпочете да заеме неутралитет спрямо Русия след скандала с отравянето на Сергей Скрипал във Великобритания. България се включи в групата на Гърция, Кипър, Словения, Австрия и Португалия, които се въздържаха от налагане на дипломатически санкции - колкото да затвърдят опорната точка за липсата на единство в ЕС спрямо руската страна.   Посланик Бойко Коцев беше привикан за бързи консултации в София, след което се върна обратно в Москва, за да подготвя двойна официална визита от българска страна.   В средата на май правителството внезапно обяви готовност да отвори отново досието \"АЕЦ Белене\" след 6-годишна пауза. Официалният повод за решението беше проявеният интерес от китайска страна. Всеки вариант за реализиране на проекта обаче зависи от съгласието на руския производител на оборудването \"Атомстройекспорт\". Седмица след анонса за рестарт на \"Белене\" Румен Радев замина за Русия за срещи с Дмитрий Медведев и Владимир Путин, а Бойко Борисов и правителствената делегация се явиха в Кремъл няколко дни по-късно.     \"Това, което трасира президентът Радев, това постигнахме и ние. А то не беше трасирано нищо. Благодаря\", беше отговорът на Борисов по време на единствената му поява на редовния парламентарен контрол в Народното събрание за периода на председателството.   До края на 2018 г. обаче предстои Владимир Путин да върне гостуването в София - изненадите никога не бива да се изключват.   Кризите, които не изЧЕЗнаха   Въпреки двата вота на недоверие за по-малко от 6 месеца и системните критики от страна на президента Румен Радев - не атаките на опозицията, а няколко вътрешни кризи успяха да създадат най-остро напрежение около кабинета.   Сътресенията започнаха още през февруари с избухването на скандала около продажбата на ЧЕЗ и избора на пазарджишката компания \"Инерком\" на Гинка и Славчо Върбакови. Разнобоят в реакциите на ГЕРБ издаде сериозна нервност по отношение на сделката. Бившият министър Делян Добрев пръв се усъмни как фирма с 90 000 лв. актив купува бизнес със структуроопределящ мащаб за енергетиката на България. Впоследствие партията възприе стратегия към контраатака - Цветан Цветанов уличи БСП, че се опитва да провали на сделката и обслужва чужд корпоративен интерес.   Министър Теменужка Петкова беше принудена да подаде оставка заради познанството си с Върбакова, по искане на Борисов, а не на опозицията. Отново по негово решение - остана да изпълнява задълженията си (да форсира рестарта на \"Белене\" и Турски поток) без обяснения за внезапната промяна в курса.     Обрат имаше и в позицията на правителството дали да купи мажоритарен дял в енергоснабдяването на Западна България - първоначално Томислав Дончев и Владислав Горанов \"убедиха\" Гинка Върбакова да допусне държавата като партньор в сделката; месец по-късно и този сценарий беше отхвърлен.   Предпоследната позиция на Борисов беше, че \"гадовете\" се опитвали да повторят събитията от февруари 2013, довели до падането на първото му правителство, а продажбата на ЧЕЗ вероятно ще се провали изцяло. Засега втората част на предсказанието му не се сбъдва (БСП дори поиска оставката на председателя на КЕВР заради това, че не спира сделката с \"Инерком\").   Бягството на двама въоръжени убийци-рецидивисти от Централния софийски затвор и неадекватната реакция на МВР, поредната криза в ръководството на НЗОК и неплатежоспособността на болниците във Враца и Ловеч, протестите на майките на деца с увреждания и втората подадена-приета-върната оставка на министър Бисер Петков - цялата тази непрекъсната поредица от вътрешни земетресения имаше един общ знаменател.   \"Как е възможно да са недоволни, след като сме увеличили бюджета с ХХ млн. лв.?\", беше неизменната учудена реакция на Борисов след всеки по-сериозен бунт в дълбоко нереформираните системи на полиция, армия, надзиратели, лекари и медицински персонал, хора с увреждания, пациентски организации, учени, обществени медии.   Ако председателството имаше някакъв ефект за вътрешната политика - то беше показателно за това какво ще се случи с ГЕРБ, когато Бойко Борисов се оттегли от активното управление (рано или късно).   Цветан Цветанов се старае да поддържа парламентарната коалиция, но това не е достатъчно за фрагментирана политическа среда като настоящата. БСП има право да критикува Министерски съвет за това, че от шест месеца не е внесен нито един законопроект със съществена реформа на която и да е система.   Проблемът не е в това, че председателството се използва като оправдание за поставяне на \"трупчета\" на вътрешнополитически кризи, а в това, че членовете на самата коалиция не могат да се разберат по някои по-проблематични политики.   ГЕРБ спря ратифицирането на Истанбулската конвенция заради съпротивата на \"Обединените патриоти\", въпреки че и Екатерина Захариева, и Цецка Цачева защитаваха документа, а самият Борисов определи провала й като \"срама\" на първата година от мандата си.     Вицепремерът Валери Симеонов води открита война срещу Министерството на туризма заради законността на баровете и хотелите по Черноморието (Симеонов и Ангелкова в конфликт ще от приемането на Закона за концесиите). Засега единственият му пробив е проектът за промени в Закона за хазарта, който въпреки декларираната подкрепа от ГЕРБ и БСП беше замразен поне до есента в очакване на становище от Европейската комисия. Направи впечатление, че внесените текстове за ограничаване на масовата реклама на хазартни игри не бяха подписани нито от депутати на ВМРО, нито на \"Атака\", а финансовият министър Владислав Горанов дори оспори философията на законопроекта.   Парламентарната група на ГЕРБ се оказа в шах и заради съмненията за прокарване на лобистки интерес на големите превозвачески компании, довел до протести на автобусни компании от цялата страна. Отново се наложи Бойко Борисов да се намеси в конфликта и да разпореди изтегляне на цял законопроект, защото e \"изключително недоволен от някои предложения, които не би приел ни най-малко\".   Синдромите на пост-председателския стрес   Всички възли на напрежение, които председателството все още държи под капак, ще избият със сериозна сила още в следващия парламентарен сезон под натиска на предизборната подготовка преди двата вота през 2019 г. - за Европарламент и за местна власт. Засега ГЕРБ има основания да разчита на позитивен старт на кампанията - 81% от хората оценяват като добро справянето на правителството с председателството, 48% са с усещане за висока информираност за него, а 35% признават постиженията в свързаността с балканските държави (по данни на Алфа рисърч).   Като изключим шума около случката с критиките на европейски младежки организации от организирането на форум с алкохол и полуголи момичета в София, драматични гафове не бяха допуснати. Тепърва обаче ще се прави отчетът за разходите по халтури като \"килима от рози\" пред НДК или за ненужната трагикомедия около строежа на \"Бронзовата къща\", финансиран от австрийското посолство.   Оттук нататък щафетата се поема от Австрия, а България няма изгледи за ново председателство поне до 2030 г. След 6 месеца \"спасяване\" на международното положение, вече няма оправдания за отлагане на вътрешните реформи.", "date": "2018.06.29", "title": "Председателството на Изток от Запада"}
{"url": "http://www.classa.bg/%D1%81%D0%B2%D1%8F%D1%82/item/383491-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B5%D1%81-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%B8-%D1%81%D0%B0%D0%BA%D0%BD%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "\"Лидерите на 28-те страни от ЕС се споразумяха по заключителния документ от срещата на върха, включително за миграцията\", заяви председателят на Европейския съвет Доналд Туск. Лидерите на ЕС се споразумяха и да продължат икономическите си санкции срещу Русия с шест месеца, до края на януари, заради анексирането на украинския полуостров Крим и подкрепата й за бунтовниците, сражаващи се с правителствените войски в източна Украйна, съобщи Ройтерс, като се позовава на официален европейски представител. Санкциите са наложени на руски банки, отбранителни фирми и петролни компании и забраняват на европейците да правят финансови инвестиции в Русия. Те бяха наложени през лятото на 2014 г., в разгара на кризата в Украйна, няколко месеца след като Русия анексира Крим и проруските бунтовници предприеха настъпление в източна Украйна, припомня АФП.  Освен това ЕС наложи санкции на близо 150 души, включително приближени на руския президент  . Техните авоари в европейски банки са блокирани и те нямат право на визи за ЕС.", "date": "2018.06.29", "title": "Лидерите на ЕС се споразумяха за миграцията и сакнциите срещу Русия"}
{"url": "http://www.classa.bg/%D1%81%D0%B2%D1%8F%D1%82/item/383492-%D1%84%D0%B0%D0%B9%D0%BD%D0%B5%D0%BD%D1%88%D1%8A%D0%BB-%D1%82%D0%B0%D0%B9%D0%BC%D1%81-%D0%B3%D1%8A%D1%80%D1%86%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D1%81%D0%BA%D0%BB%D1%8E%D1%87%D0%B8-%D1%81%D0%B4%D0%B5%D0%BB%D0%BA%D0%B0-%D1%81-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0-%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D1%83%D0%B1%D0%B5%D0%B6%D0%B8%D1%89%D0%B5", "text": "Гръцкият премиер каза в интервю за британския ежедневник, че е отворен за специална сделка с Берлин за ограничаване на \"вторичното движение\" на бежанци, които пристигат на южната граница на ЕС, но после се отправят на север към Германия.   от своите баварски коалиционни партньори да убеди правителствата да ускорят процедурите за връщане на кандидати за убежище, които вече са регистрирани в други страни от ЕС. Те заплашват да развалят коалицията, ако Меркел не постигне резултати в края на този месец. \"Не се притесняваме от факта, че може да имаме някои връщания от Германия, ако това ще помогне, за да отправим сигнал към контрабандистите (че Европа се заема с незаконните миграционни потоци)\", заяви Ципрас. Според него сегашните правила за разпределяне на отговорността за кандидатите за убежище - т. нар. Дъблински регламент, са \"нежизнеспособни\". Лидерите от ЕС се събират днес в Брюксел на втора среща на върха за пет дни. Основна тема на нея ще бъде миграционната политика и по-конкретно нуждата на Меркел да измъкне отстъпки от другите страни. Макар че главният приоритет на Германия е да постигне сделка с Италия за приемане обратно на кандидати за убежище, евентуално споразумение с Гърция ще бъде от полза за Меркел, която отчаяно се стреми да покаже, че преговорите с другите правителства могат да дадат резултати. Нейните затруднения у дома, съчетани със заплахите на новото популистко правителство в Италия да не спазва Дъблинските правила, разкриват политическите разделения, които сега застрашават бъдещето на Шенгенската зона, коментира \"Файненшъл таймс\". Дипломати от ЕС казват, че Германия прави опити за сключване на двустранни споразумения с Италия, Гърция и всичките си съседи, което може да включва предлагане на финансови стимули на държавите от предната линия, понасящи тежко бреме във връзка с миграцията. Според Ципрас евентуално споразумение с Германия няма да окаже значително въздействие върху Гърция, като се има предвид, че само между 50 и 100 човека, търсещи убежище, прекосяват месечно северната й граница. Той обаче даде да се разбере, че евентуална сделка ще бъде свързана с желанието на Атина да уреди ситуацията с разделените мигрантски семейства, от които някои хора са блокирани на гръцка територия, а други са заминали на север. По думите му в момента в Гърция има 2500 човека от подобни разделени семейства. Ципрас, чието правителство миналата седмица сключи важна сделка за облекчаване на дълга с Германия и другите страни от еврозоната, заяви, че залозите в дебатите за миграцията са високи. \"Мисля, че дилемата пред нас е по-сериозна от . . . споразуменията за вторичното движение\", каза той. \"Дилемата пред нас е каква Европа искаме?\", заяви гръцкият премиер. \"Трябва да намерим начин, в рамките на международното право, да споделим бремето и да премахнем това несправедливо положение, в което са страните от предната линия, но и Германия\", каза Ципрас. \"Защото не е справедливо всички тези хора да отиват в Германия, ако смятаме, че това е европейски проблем\", заяви той. Италия пренебрегна съществуващите правила за миграцията преди срещата на върха на ЕС, като настоя бежанците да бъдат разпределяни в Европа, пише британският в. \"Таймс\". Италианският министър-председател Джузепе Конте беше аплодиран вчера в парламента, когато заяви: \"Който стъпва на италианска земя, стъпва на европейска земя. Италианските брегове са европейски брегове.\" Изказването му ще предизвика напрежение в отношенията с другите страни от ЕС, коментира изданието. Конте заяви пред депутатите, че ще направи така, че срещата на върха на ЕС днес и утре в Брюксел да бъде повратен момент за миграционната политика. \"Страната на пристигане не трябва да бъде длъжна да разглежда молби за убежище за всички други\", каза той. Италия отдавна се противопоставя на Дъблинските правила, които задължават мигрантите да подават молба за убежище в първата европейска страна, в която влязат, и критикува съседите си, че пренебрегват споразумението от 2015 г. за приемане на квоти от мигранти. Италиански дипломатически източник заяви, че Рим би се съгласил на декларация от срещата на върха само ако другите страни членки се съгласят да отворят пристанищата си за приемане на спасени мигранти. Настояването на Конте за разпределяне на новите мигранти в ЕС ще направи още по-трудно положението на Меркел, която иска да постигне на срещата на върха сделка за контрол на миграцията. Тя се надява, че това ще спре бунта на нейните баварски коалиционни партньори, който заплашва да срине правителството й, отбелязва \"Таймс\", цитиран от БТА.", "date": "2018.06.29", "title": "\"Файненшъл таймс\": Гърция е готова да сключи сделка с Германия за връщане на кандидати за убежище"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383493-%D1%81%D0%B2-%D1%81%D0%BB%D0%B0%D0%B2%D0%BD%D0%B8-%D0%B8-%D0%BF%D1%80%D0%B5%D1%85%D0%B2%D0%B0%D0%BB%D0%BD%D0%B8-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%BF%D0%B5%D1%82%D1%8A%D1%80-%D0%B8-%D0%BF%D0%B0%D0%B2%D0%B5%D0%BB-%D0%BF%D0%B5%D1%82%D1%80%D0%BE%D0%B2%D0%B4%D0%B5%D0%BD", "text": "    На 29 юни Църквата Христова чества паметта на светите славни, всехвални и първовърховни апостоли Петър и Павел.   Св. апостол Петър още при призоваването му към апостолско служение благоговейно се прекланял пред Богочовека Христос и смирено и всесърдечно изпълнявал Неговата воля.   свидетелства:   \"       \"И станал - по думите на   - уста на апостолите, из която се леело огнено слово\". След Капернаумската беседа на Спасителя за целта на Неговото идване на Земята - да спаси човеците от греховете им и да встъпи с тях в духовно единение, мнозина от учениците и то именно ония, които очаквали някакво славно земно царство на Месия, Го оставили. А Петър на въпроса на Иисус Христос, отправен към дванадесетте: \"Да не искате и вие да си отидете?\" с непоколебима убеденост отговорил:    Петър проявявал винаги особена привързаност и преданост към Господ Иисус. В Гетсиманската градина той се опитал да Го защити от въоръжената с ножове и колове тълпа, предвождана от предателя Юда (Мат. 26:51). Когато се разнесла вестта за  , любовта на Петра го отправила към Христовия гроб и той поискал пръв да провери истината (Йоан. 20:3).   На брега на Тивериадското море Възкръсналият се явява на учениците Си. Петър се хвърля в морето и се отправя към брега, за да посрещне Господа, и после на въпросите, отправени му от Иисус Христос:   (Йоан. 21:5-17).     Има само един момент от живота на апостола, който временно помрачава любовта и привързаността на Петра към Господа - това е отричането, за което сам Господ Иисус Христос му бе предсказал:   (Мат. 26:34). Но Петър стократно изкупил своя грях. Светите евангелисти съобщават, че той се разкаял, паднал на земята и горко плакал (Мат. 26:75; Марк. 14:72). Свещеното Предание разказва, че даже до самата си смърт апостол Петър всяка нощ, когато чуел пеене на петел, с горещи покайни сълзи се покайвал.   На  , след слизането на Светия Дух над апостолите, ние виждаме свети апостол Петър пламенно да проповядва на насъбралия се хиляден народ за Разпнатия и Възкръсналия Иисус Христос и хиляди хора повярвали. От този момент до мъченическата си смърт апостолът обходил градове и страни, смело и дръзновено благовестял навсякъде - гонен, преследван и страдащ.   Той загинал мъченически в град Рим през времето на имп. Нерон, в 67 година: бил разпнат на кръст с главата надолу, понеже считал себе си недостоен да умре така, както бил разпнат Спасителят.         Също така славно било служението и на другия велик избраник Божи - свети апостол Павел.     Той не е бил очевидец на Господните дела, както е бил свети апостол Петър. Отначало Свещената история ни го представя като Савел, като гонител на вярващите в Христа. Знаем как по пътя за Дамаск Господ чудесно го повикал за апостол: изведнъж го огря светлина от небето; и като падна на земята, чу глас, който му думаше:   А той отговори:   Господ каза:   (Деян. 9:3-5). И в душата на гонителя Савел настъпил коренен прелом. Той повярвал в Христа, станал Негов апостол под името Павел и от най-жесток гонител на Христа и християните се превърнал в най-вдъхновен разпространител на благовестието Христово. Всичките си сили и дарби, целия си живот посвещавал в служение на Христовата Църква, особено между езичниците.   През целия си живот Павел с мъка и искрено разкаяние си спомнял за злините, които е причинявал на Божията Църква.   — пише той в Първото си послание до коринтяни -  (1Кор. 15:9). Всичко постигнато в неговия земен живот той отдавал не на себе си, а на Божията благодат: \"  (1Кор. 15:10). \"  (Еф. 3:8).   Божията благодат и сила в него го вдъхновявала, и той говорел пред царе и управници, пред мъдреци и невежи, пред юдеи и елини. И неговото могъщо слово, посветено върху разкриване на вечните евангелски истини, спечелило хиляди членове за Христовата Църква. Неговата ревност към проповядване словото Божие била безпределна:  писал той на коринтяни,   И доволството, и бедността, и свободата, и оковите, и приятелите, и враговете, и животът, и смъртта - всичко послужило за слава Божия. Ден и нощ не само благовестял, но се занимавал и с труд, с работа, за да не обремени някого. На ефеските презвитери , събрани в град Милит, той казва:  (Деян. 20:33-34).   Затворен в тъмница и окован във вериги, той не пада духом, а е изпълнен с мир и радост:  - писал той на филипяните (4:4).   Апостол Павел бил посечен с меч в Рим през времето на Нерон в същата 67 година, когато пострадал там и свети апостол Петьр.      пише в една от беседите си за апостол Павел:   \"Но, възлюбени, и Павел е бил подобострастен нам човек, и той е имал тази природа, която имаме и ние. Само че той е показал велика любов към Христа и затова се е издигнал по-високо от небесата и се е сравнил с ангелите. И така, не само да му се удивляваме и не само да се чудим на неговите подвизи, но да се постараем, по неговото внушение (1 Кор. 4:16), да му и подражаваме, та след заминаването от този живот да се сподобим да го видим и да участвуваме с него в неизказаната слава, която да удостои Бог всички нас да я получим, по благодатта и човеколюбието на Господа наш Иисус Христос!\"     Да подражаваме на светите Апостоли, както те са подражавали на Христа! И от все сърце да им се молим с думите на църковния им тропар:   \"Първопрестолни между апостолите и учители на вселената,  молете Владиката на всичко да дарува мир на света и на душите ни велика милост!\"   Амин!   Дякон Иван Иванов, по \"Сборник проповеди\" на Доростолски и Червенски митрополит Софроний.     ", "date": "2018.06.29", "title": "Св. славни и прехвални апостоли Петър и Павел (Петровден)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383497-29-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1613 г. - Театър Глобус в Лондон изгаря до основи, след като сценично оръдие гръмва непредвидено по време на пиеса и подпалва покрива на театъра.   1850 г. - Цариградската патриаршия предоставя автокефалност на Църквата на Гърция.   1880 г. - Франция анексира Таити.   1882 г. - Издигнат е Руския паметник в София.   1913 г. - Основан е бразилския футболен клуб Ешпорте Клубе Жувентуде.   1929 г. - Открита е първата отсечка от Автомагистрала А3 в Италия, свързваща Неапол и Помпей.   1931 г. - Съставено е Правителство на България, начело с Александър Малинов.   1944 г. - Червената армия превзема Бобруйск, избивайки над 20 000 германски войници.   1947 г. - Открита е първата редовна линия за въздушен транспорт София - Бургас от Дирекция въздушни съобщения.   1976 г. - Държавата Сейшели става независима от Обединеното кралство.   1986 г. - Националният отбор по футбол на Аржентина побеждава Националния отбор по футбол на Германия с 3:2 и спечелва световното първенство по футбол.   1995 г. - Програма Мир-Шатъл: Космическата совалка на НАСА Атлантис се скачва с руската орбитална станция Мир за първи път.   2007 г. - Открит е Музей на киселото мляко в с. Студен извор.      ", "date": "2018.06.29", "title": "29 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/383490-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%BD%D0%B0-16-%D1%8E%D0%BB%D0%B8-%D0%B2-%D1%85%D0%B5%D0%BB%D0%B7%D0%B8%D0%BD%D0%BA%D0%B8", "text": "Пресслужбата на Кремъл обяви, че срещата на високо равнище между президентите на Русия и на САЩ Владимир Путин и Доналд Тръмп ще се състои на 16 юли в Хелзинки, предава ТАСС, цитирана от Агенция “Фокус”     „В съответствие с постигнатите договорености на 16 юли в Хелзинки ще се състои срещата между президентите на Русия и на САЩ Владимир Путин и Доналд Тръмп. По време на преговорите ще се обсъдят текущото състояние и перспективите пред развитието на руско-американските отношения, както и актуалните въпроси от международния дневен ред“, пише в официално заявление на руското президентство.   По-рано съветникът на руския президент по външната политика Юрий Ушаков заяви, че избраното средство е удобно и за двете страни. Той допълни, че се очаква срещата да продължи няколко часа – планира се протоколна част, среща на четири очи и съвместна пресконференция.   Той заяви, че очаква Путин и Тръмп след срещата да приемат съвместно заявление, „което ще обрисува по-нататъшните стъпки на двете страни и в план на подобряване на двустранните отношения и в план на съвместните действия на международната арена, и в план на осигуряване на международните стабилност и сигурност“.  ", "date": "2018.06.29", "title": "Путин и Тръмп ще се срещнат на 16 юли в Хелзинки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383484-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D0%BC%D0%B5%D1%82%D0%B5%D0%BE%D1%80%D0%BE%D0%BB%D0%BE%D0%B6%D0%BA%D0%B0", "text": "В мрежата набира популярност горещо видео с най-секси метеороложката - аржентинката Соло Перес. Девойката лежи на плажа в изрязани червени бикини, които едва й прикриват прелестите. 24-годишната телевизионна водеща наскоро застрахова задника си за 72 000 английски паунда.  \r\n   Нейни поклонници в мрежата признават, че понякога закъсняват за работа за да могат да гледат прогнозата с нея. В Инстаграм тя е следвана от около 3 милиона души. \r\n    ", "date": "2018.06.29", "title": "Най-секси метеороложка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383485-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B4%D0%B6%D0%BE%D0%BD%D0%B8-%D0%B4%D0%B5%D0%BF-%D1%81%D0%B5", "text": "Дъщерята на актьорите Джони Деп и Ванеса Паради имала специална и честна фотосесия за списание Vogue. Лили Роуз Деп е закичила голите си гърди с различни сувенири и украшения, предават световни агенции.я работи като модел от няколко години и е сред лицата на марката Шанел.Деп напусна семейството през 2012 г. заради актрисата Амбър Хърд.      ", "date": "2018.06.29", "title": "Дъщерята на Джони Деп се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383486-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D1%8E%D0%BD%D0%B8", "text": "ОВЕН ( 21 март - 20 април ) Очаква ви не голяма порция стрес, която няма да мине без последствия за общото ви здраве. Кога, ще се научите по-малко да обръщате внимание, на незначителните недоразумения? Опитайте се, да не се захващате с всичко наведнъж, а да се съсредоточите само върху най-важното. Ако имате финансови проблеми, по-добре ги решете с един замах. ТЕЛЕЦ ( 21 април - 21 май )  Трябва да следвате поговорката – този който се движи, рано или късно намира верния път. Тогава ще се почувствате страхотно, въпреки всички негативни обстоятелства, които възникват на работното място. Личните взаимоотношения, ще се развиват успешно, ако по-малко мислите само за себе си. Любимият е готов на всичко за вас, а вие все го подозирате в нещо. БЛИЗНАЦИ ( 22 май - 21 Юни ) Днес не се полагайте на чувствата, още повече че, емоционалният фон на този ден е много нестабилен. Всички решения трябва да вземате обмислено, а не чрез вдъхновение. Възможни са големи разходи, свързани с покупка на вещи за дома или лечение. Твърде рано е да почивате на лаврите, точно сега, ще имате шанс за напредък в работата.   РАК ( 22 юни - 23 юли ) Трябва да се настроите на победа, така към вечерта, лавровия венец вече ще краси главата ви. Късмет ви очаква в различни сфери, но най-вече успех ще имате, в частния бизнес, творчеството и литературата. От диетата си трябва да изключите, мазните и пикантни ястия. В противен случай, бързо ще си спомните как боли стомаха и черния дроб. ЛЪВ ( 24 юли - 23 август ) Не ви очаква лек ден, защото ще трябва спешно да решавате финансови проблеми. Находчивостта, ще ви помогне за реализирането на печеливши проекти. Е, ако искате да завладеете някой, трябва да се преобразите външно. Един добър ден за пазаруване и посещение на козметичен салон. Видимо ще се радвате, когато видите отражението си в огледалото. ДЕВА ( 24-ти август - 23 септември ) Трябва да вървите смело напред към промените. Дори много от тях да се окажат неочаквани, скоро ще ви помогнат да се обогатите както вътрешно, така и финансово. Вземете под внимание, че в любовта няма нищо забранено и невъзможно. Ако поемете инициативата, към вечерта ще се отправите на романтична среща. ВЕЗНИ( 24 септември - 23 октомври) Не разхищавайте собственото си време, както и времето на другите, също така работете безкористно. Всичко ново, ще ви донесе значителна печалба. Но, не смейте да осъществявате личните си желания, за сметка на другиго. Дори ако по този начин, искате да очаровате желана особа. Вечерната разходка, ще се окаже по-интересна, отколкото сте очаквали.   СКОРПИОН ( 24 октомври - 22 Ноември ) Светът, ще ви покаже светлата си страна, което ще ви помогне да се предпази от неприятности и загуби. Дори финансовата сфера ще бъде успешна, защото на сметката си, ще получите пари за стар проект. Днес, ще са благоприятни всички видове здравни процедури. Може смело да закалявате тялото си с водни, слънчеви бани и физически упражнения.   СТРЕЛЕЦ ( 23 Ноември - 21 Декември ) Спазвайте всички правила на поведение, за да не попаднете в кризисна ситуация. Сдържайки емоциите си, ще си помогнете да не влизате в конфликти. Хармонично, ще се развиват отношенията в семейството, но от решаването на битови проблеми, няма да се отървете. Ако не наложи да предприемете бизнес пътуване, то ще бъде не само печелившо, но и богато на информация. КОЗИРОГ (22 Декември - 20 януари ) По-често трябва да правите компромиси и на себе си включително. Толкова разгорещено спорите по-различни теми, че другите ви мислят за слабоволни и мнителни. В бърз ритъм, ще минава работния ден, когато ще трябва да помагате на колегите си и да правите конструктивни предложения на шефа. Вечерта, не е изключена ярка романтична среща.  ВОДОЛЕЙ ( 21 януари -  19  февруари ) Необвързаните, ги очакват радостни промени в личния живот. Дори ако вътрешно, не сте настроени за любов. Тя все едно, ще се засели в сърцето ви. Може би, вече познавате бъдещият си любим? Възможно е някога да сте работили заедно или сте живели в един квартал. Мечтите за големите пари няма да се реализират, но сега ще има други неща, за който да мислите ...   РИБИ ( 20 февруари - 20 март ) Покажете тайните си начини на съблазняване. На кого? Разбира се, пред новия ви любим. Той отдавна чака вашето внимание и очарователна усмивка. За физическа работа денят не е добър, но творческите ви планове, ще осъществите лесно. Особено, ако не се боите, да покажете своите шедьоври пред публика.", "date": "2018.06.29", "title": "Дневен хороскоп 29 юни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383487-%D1%80%D0%B0%D0%B7%D0%B1%D0%B5%D1%80%D0%B5%D1%82%D0%B5,-%D0%B2%D1%81%D0%B8%D1%87%D0%BA%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D1%80%D0%B0%D0%B4%D0%B0%D1%82-%D0%BE%D1%82-%D1%82%D0%BE%D0%B2%D0%B0", "text": "Медийната ситуация в България е плачевна. От това страдат всички хора в страната, а не само журналистите, както коментира наскоро премиерът Борисов. Самият той го усети на собствен гръб покрай  историята с гръцкия остров.               Българският премиер Бойко Борисов няма остров в Гърция. Фалшивата новина за някаква измислена покупка на остров обикаляше няколко дни почти незабелязано анонимни сайтове и социални мрежи. Докато премиерът не реши да я коментира в неделя пред камерите в Брюксел: \"Просто нещастни, долни лъжци жълти... Мръсници! 100 души да му повярват това... Ни имам гръцка преса, ни остров, ни гявол, ни... Лъжа! Лъжа след лъжа!\".   Обясним е този гняв. Никой не обича да бъде замерян с измислици. А колкото по-грандоманска и невероятна е една лъжа, толкова повече се запомня. Часове по-късно предаването на Милен Цветков по Нова телевизия анонсира една от темите си за деня: \"Какво накара премиера Борисов да се възмути от фалшивата новина, че е станал собственик на гръцки остров?\". След излъчването на това предаване темата за острова по всяка вероятност щеше тихо да отшуми. Но ръководството на телевизията реши да не излъчи епизода, защото не отговарял на стандартите \"за обективност, истинност и баланс на гледните точки във всички предавания\". И така вместо премиерът да е подложен на здравословната и задължителна критика на политическите му действия, сега всички говорят за острова...     Двойните стандарти   Ако Нова телевизия съблюдаваше толкова стриктно спазването на журналистическите стандарти по всяка една тема, а не само когато се споменава името на човек от властта, случаят щеше да бъде приет съвсем нормално, а темата за острова бързо щеше да отшуми. В редица други случаи обаче телевизиите не са толкова силно привързани към стандартите - не се свенят да нарушават журналистическата етика и да връхлитат с микрофони пострадали при катастрофи или техните близки, за да ги питат \"Как се чувствате?\"; не се колебаят да дават безкритично думата на лица, които хвърлят безпочвени обвинения за плащания, конспирации и задгранични заговори срещу всеки, който се осмели да протестира за нещо или да изкаже непокорство; не ги влече хигиената, когато канят в студиата откровено некомпетентни хора, които заливат публиката с лъжи по всевъзможни теми - от международното положение до медицински въпроси като ваксинирането на децата.   Заради всичко изброено дотук свалянето на конкретното предаване оставя лош вкус, дори и наистина да не е отговаряло на стандартите. Умишлено или не, с това си действие Нова телевизия сама сътвори изречението, в което присъстват думите „Борисов\" и \"цензура\". А премиерът отново реши темата да стигне до всички: \"Умолявам ви - дали се цензурирате, дали се автоцензурирате, но моля ви, не ми забърквайте името\".   И отново БНТ   И тъкмо всичко да остане в рамката „фалшиви новини срещу премиера\", когато Българската национална телевизия напомни за блатото, в което потъва. Журналистката Мария Чернева бе отстранена от сектор \"Здравеопазване\" заради писмо, съдържащо обвинения срещу нейната дейност в Обществения съвет на Фонда за лечение на деца. Ръководството на телевизията нито е проверило твърденията, нито е показало писмото на Чернева. Обидена от всичко това, тя обяви, че напуска.   Преди месец БНТ уволни главния си продуцент Роберт Ковачев. Чернева казва, че в БНТ \"се всява страх\", а Ковачев говори за публични екзекуции на журналисти, \"които трябва да служат за назидание\". Преди това бе отстранена продуцентката на \"Денят започва с култура\" Весела Петрова, след като екипът на предаването протестира срещу \"опити за оказване на натиск\" от страна на програмния директор на БНТ1 Емил Кошлуков. Ето я цялата картина - прилагане на стандартите само при нужда в частните телевизионни канали и откровен натиск в обществената телевизия.   \"Това е ваш проблем - на журналистите. Решавайте си го тоя въпрос\", коментира преди по-малко от два месеца премиерът Борисов. Днес вече знае от собствен опит, че проблемът е и негов. Защото се оказа в ситуация, в която са попадали много други хора, нямащи неговата властова позиция. Смесицата от ниски журналистически стандарти, силни политически и бизнес зависимости на собствениците на големите медии, размити граници между жълто-кафяви и претендиращи за правдивост издания, толериране от страна на политиците на част от фабриките за лъжи - тази отровна смес е безпощадна. Тя лишава българското общество от правото да знае къде се намира днес. Лишава го и от възможността да обсъжда пътя, по който да поеме утре. Затова е проблем на всички в България.", "date": "2018.06.29", "title": "Разберете, всички в България страдат от това"}
{"url": "http://www.classa.bg/%D1%81%D0%B2%D1%8F%D1%82/item/383488-%D0%BA%D0%B0%D0%B4%D0%B8%D1%80%D0%BE%D0%B2-%D0%BD%D0%B0%D0%B7%D0%BE%D0%B2%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F-%D0%BD%D0%B0%D1%87%D0%B8%D0%BD-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "Главата на Чеченската Република Рамзан Кадиров счита, че най-доброто наказание за чиновниците, хванати в корупционни нарушения — е конфискация на всичко, което имат. Според него, арестите на губернатори, глави на райони, чиновници завършват със съд, след което изтърпелият наказанието излиза «и отново става богат човек».     «Затова ние имаме друга стратегия: ако видим, че човек е допуснал грешка, вземаме му парите и изграждаме социален обект, път или помагаме на хората… Считам, че, ако човек е крал, цялата му собственост трябва да се конфискува», каза Кадиров в интервю за вестник", "date": "2018.06.29", "title": "Кадиров назова най-добрия начин за борба с корупцията"}
{"url": "http://www.classa.bg/%D1%81%D0%B2%D1%8F%D1%82/item/383489-%D1%82%D1%83%D1%81%D0%BA-%D0%B5%D1%81-%D0%B4%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BD%D0%B0%D0%B9-%D0%BB%D0%BE%D1%88%D0%B8%D1%8F-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D1%81%D1%86%D0%B5%D0%BD%D0%B0%D1%80%D0%B8%D0%B9", "text": "Председателят на Европейския съвет Доналд Туск предупреди лидерите на ЕС да се готвят за „най-лошия възможен сценарий“ заради президента на САЩ Доналд Тръмп, посочвайки, че неразбирателствата в трансатлантическите отношения се простират отвъд търговската война, предава Politico, цитирано от Агенция Фокус.     „Докато обсъждаме миграцията или реформите в Еврозоната, трябва да знаем и какъв е геополитическият контекст след срещата на високо равнище на Г-7 в Канада“, пише в писмо на Туск до лидерите на ЕС преди срещата на Европейския съвет в Брюксел в четвъртък и петък.     „Въпреки неуморните усилия за запазването на единството на запада, трансатлантическите отношения са под невероятен натиск заради политиките на президента Доналд Тръмп.   За жалост разделенията отиват отвъд търговията. Ще споделя с вас политическата ми преценка какво е положението ми.   Вярвам, че трябва да се надяваме за най-доброто, но същевременно да сме готови за най-лошия възможен сценарий“, допълни председателя на Европейския съвет. Тръмп значително е обтегнал трансатлантическите отношения със серия едностранни решения, възмутили европейските лидери.   Той изостави Парижкото климатично споразумение, премести посолството на САЩ в Израел от Тел Авив в Ерусалим, изтегли страната си от Иранското ядрено споразумение и започна търговска война, вдигайки вносните мита за алуминия и стоманата.  ", "date": "2018.06.29", "title": "Туск: ЕС да се готви за най-лошия възможен сценарий"}
{"url": "http://www.classa.bg/%D1%81%D0%B2%D1%8F%D1%82/item/383481-%D0%BC%D0%B5%D1%80%D0%BA%D0%B5%D0%BB-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B5-%D0%B7%D0%B0%D0%BB%D0%BE%D0%B6%D0%B5%D0%BD%D0%B0-%D0%BD%D0%B0-%D0%BA%D0%B0%D1%80%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": "Канцлерът Ангела Меркел заяви днес пред германския парламент, че съдбата на Европа е заложена на карта заради миграционния въпрос, съобщиха световните агенции. “Европа е изправена пред много предизвикателства, но предизвикателството, свързано с мигрантския въпрос, може да е решаващо за бъдещето на Европейския съюз”, каза тя, преди да замине за днешната среща на върха в Брюксел.     В речта си пред парламента тя призова за мултилатерализъм вместо за едностранни действия от страна на отделните страни членки на ЕС, защото в противен случай “никой повече няма да вярва в системата от ценности, която ни направи силни”.   Меркел призова за сключване на споразумения за прием на мигранти с африкански страни по модела на сделката с Турция и добави, че с намаляването на броя на мигрантите трябва да бъде върнат по-стриктният имиграционен контрол отпреди 2015 г.   Канцлерът каза, че НАТО остава от ключово значение за отбраната на Германия, въпреки напреженията в алианса, и че Европа трябва да продължи диалога със САЩ за избягване на търговска война.   Тя говори и за необходимите реформи в еврозоната. Гръцката програма, подобно на други, бе голямо предизвикателство, но можем да кажем, че еврото е стабилно. Тези програми вече приключиха, страните от еврозоната са конкурентоспособни. Бе свършена добра работа и бе даден добър пример за европейска солидарност, каза Меркел.   “Но все още има нужда от реформа. Затова се споразумяхме с Франция да работим заедно” за разработване на европейски стабилизационен фонд и вид европейски валутен фонд за избягване на потенциални кризи, каза Меркел.", "date": "2018.06.29", "title": "Меркел: Съдбата на Европа е заложена на карта заради мигрантите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383482-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F", "text": "Скандал избухна в Австралия, след като главната редакторка на списанието She Said Надя Бокоди предложила да учат децата на мастурбация. Според нея трябвало да се започне с 11-годишните. Журналистката заяви, че \"ние живеем в много по-сексуален свят от този на нашите родители\", обръщайки внимание на това, че съвременната учебна програма е \"плашещо неадекватна\".      \"Една от областите, която в значителна степен се игнорира в училище - това е мастурбацията,\" каза Надя Бокоди. \"Децата трябва да изучават мастурбацията при достигане на половата си зрялост на 11-годишна възраст,\" убедена е австралийката.", "date": "2018.06.29", "title": "Скандал в Австралия...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383483-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0", "text": "Разврат: Великобритания се готви за невиждан секс маратон за извратеняци      Великобритания се стяга за голям секс фестивал. Той ще се проведе на няколко секретни места в Лондон. Всичко около събитието е обвито в мистерия.    Единственото, което се знае, че гостите ще научат адреса 24 часа преди началото на маратона. \"Дейли стар\" разпространи някои подробности около приближаващото мероприятие. Изданието отбелязва, че следващия месец десетки голи хора с маски на лицата ще излязат на улицата.      До 70% от гостите на събитието ще бъдат семейни. Голяма част от тях ще са на възраст 20-25 години. А шампанското на партито ще се лее като река. Поканените ще имат възможност да се усамотяват по двойки в отделни стаи или пък да си направят оргия. На купона няма да важат никакви правила.    Всеки сам ще решава какво, с кого и в каква поза да го направи. Гостите ще разберат адреса на партито 24 часа преди началото му с писмо, изпратено по електронен път.", "date": "2018.06.29", "title": "Великобритания се готви за...."}
{"url": "http://www.classa.bg/%D1%81%D0%B2%D1%8F%D1%82/item/383480-%D1%82%D1%80%D0%B5%D0%B2%D0%BE%D0%B3%D0%B0-%D0%B2-%D0%BD%D0%B0%D1%82%D0%BE-%D0%BE%D1%82-%D1%81%D0%B4%D0%B5%D0%BB%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%81-%D0%BF%D1%83%D1%82%D0%B8%D0%BD", "text": "Великобритания се страхува, че американският президент Доналд Тръмп ще подкопае НАТО, като сключи “мирна сделка” с руския президент Владимир Путин, когато двамата се срещнат следващия месец, пише британският в. “Таймс”.   Министри от британското правителство се тревожат, че Тръмп може да бъде убеден да намали военните ангажименти на САЩ в Европа, излагайки на риск отбраната на страните от НАТО срещу руска агресия.   Служители също така се притесняват, че Тръмп може да даде на Путин пропагандна победа, като отмени или промени планирани военни учения на НАТО. Всеки подобен ход би могъл да предизвика екзистенциална криза за алианса, който гарантира западната сигурност от 1949 г., разчитайки на американската военна мощ, отбелязва изданието.   НАТО се готви за своята среща на върха през юли от една година, но съюзниците имат една основна тревога - Тръмп, пише американският в. “Ню Йорк таймс”.   Никой не знае кой президент ще се прояви - грубиянинът, който остро критикува съюзниците заради неадекватни военни разходи, или самохвалкото, който си приписва заслугата за неотдавнашни увеличения на разходите.   Каквото и да се случи, членове на НАТО изразяват тревога, че всички приготовления и желанието за проява на солидарност пред лицето на нова руска заплаха ще бъдат засенчени, ако не и унищожени, от една белязана от разделение среща, последвана от евентуална среща между Тръмп и Путин.   Европейските съюзници са силно разтревожени, че ще се изправят срещу този Тръмп, който се прояви на срещата на Г-7 в Канада през юни. Присъствалите на срещата го описаха като гневен, подиграващ се, разсеян и груб, особено към канадския премиер Джъстин Трюдо, който беше домакин, и към германската канцлерка Ангела Меркел.   Тогава Тръмп се съсредоточи върху две идеи - несправедливата търговия с европейските съюзници и неадекватния размер на техните военни разходи. После той замина за Сингапур, където се срещна със севернокорейския лидер Ким Чен-ун, към когото отправи похвали.   Европейски и американски представители казват, че се страхуват от същия модел - шумна, белязана от разделение среща на НАТО, навреждаща на възпирането, последвана от приятелска среща с един диктатор - в случая Путин, чиито дългосрочни цели са да дестабилизира Европейския съюз, да подкопае НАТО и да възстанови руското влияние върху Източна Европа, балтийските страни и Балканите, коментира “Ню Йорк таймс”.", "date": "2018.06.29", "title": "Тревога в НАТО от сделка на Тръмп с Путин"}
{"url": "http://www.classa.bg/%D1%81%D0%B2%D1%8F%D1%82/item/383479-%D0%BA%D0%BE%D0%BF%D0%B0%D1%87%D0%B8%D1%82%D0%B5-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8-%D1%81%D0%B0-%D0%BD%D0%BE%D0%B2%D0%B0%D1%82%D0%B0-%D0%BF%D1%80%D0%B5%D1%87%D0%BA%D0%B0-%D0%B4%D0%B0-%D0%BE%D1%82%D0%BA%D1%80%D0%B8%D0%B5%D0%BC-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%B5%D0%BD-%D1%80%D0%B0%D0%B7%D1%83%D0%BC", "text": "Учените, които следят сателитите по света с надеждата да открият сигнали от извънземен разум, срещат все повече трудности в това да се сдобият с необходимия им за целта хардуер. Радио-астрономите посочват нова, необичайна причина за това - \"копачите\" на криптовалути.   SETI е общото наименование на организации и проекти, занимаващи се с търсене на интелигентен извънземен живот. Те искат да разширят дейността си към нови обсерватории. Проблемът е, че компютърните чипове, които им трябват, са недостатъчно на брой и стават все по-скъпи.     Изследователите искат да използват най-новите модели графични процесори, но търсенето им се е увеличило значително в последните месеци, благодарение на манията по виртуалните валути.   Това от своя страна ограничава възможностите да получим отговор на въпросите \"Сами ли сме във Вселената?\" и \"Има ли някого там?\".   \"Копаенето\" за криптовалути като биткойн и етериум изисква свързването на процесорите към глобалната мрежа, за да започнат да ги използват за разрешаването на сложни математически пъзели. Така протича процесът по валидиране на транзакциите, извършвани от хора, които ползват въпросните валути.   Като възнаграждение за тази дейност \"копачите\" получават определена сума в криптовалута с надеждата тя да се окаже доходоносна и във фиатни пари в някакъв момент.   Графичните процесори всъщност са чипове с висока производителност и отдавна не се използват (само) за възпроизвеждането на видеоигри. Те могат да бъдат събирани в конфигурации и използвани от всеки, заинтересован от обработка на огромни количества данни. В това число влизат както \"копачите\" на криптовалути, така и радио-астрономите.   Хората от SETI искат да сканират колкото се може повече честоти, защото никой от тях няма представа каква честота биха използвали извънземните, за да се свържат с нас.   Затова те прослушват голям брой различни сигнали, независимо дали са на AM или FM дължина на вълните. Всичко това отнема доста компютърна мощност. Някои от телескопите на SETI разполагат с по 100 видеокарти на едно място, които предават данните от внушително много източници.   Тези телескопи могат да уловят и най-слабите радиовълни, които се излъчват от други места в космоса към нашата слънчева система. Колкото и вълнуващо да звучи това, най-често вълните идват от природни феномени като угасващите звезди.   В момента SETI се опитва да разшири капацитета си за анализ на две места - Уест Банк в Западна Вирджиния и Паркс в Австралия. Но институтът е спънат от споменатите вече трудности в доставките на графични процесори.   Въпросът не е в парите - средствата ги има, но търговците казват, че нямат наличности. По-рано през тази година стана ясно, че геймърите също се сблъскват с проблеми - видеокартите поскъпват, най-вече заради добива на етериум. Той може да се \"копае\" и с обикновени потребителски чипове.   Един от най-големите производители на видеокарти - Nvidia - се измъкна с оправданието, че дистрибуторите и търговците трябва да си правят по-добре сметката, за да отговорят на изискванията на пазара. Явно не само радио-астрономите страдат от създалата се ситуация.   Група учени, които търсят следи от радиовълни, излъчени от най-ранно появилите се звезди във вселената, наскоро изненадващо откри, че цената на видеокартите, които иска да закупи, е скочила двойно.   Екипът също е в процес на разширяване и покриване на нови телескопи и за целта използва дарение от американската Национална научна фондация. Един от телескопите, който ще използват, се нарича ХЕРА - съвместен проект на САЩ, Великобритания и Южна Африка.   Той е проектиран да \"слуша\" дори и най-нискочестотни радиовълни. Графичните процесори са необходими, за да може ХЕРА да събира данните от многото по-малки радиотелескопи, с които е свързан. Така синтезира значително по-голямо количество информация. Преди три месеца проектът по ХЕРА получава бюджет за видеокартите, които тогава струват по 500 долара всяка. В момента същите видеокарти са на цена около 1000 долара.   От екипа казват, че няма да успеят да издържат на това увеличение, ако тенденцията се запази. Дори и сега те използват средства от фонда им за извънредни ситуации, но в крайна сметка накрая ъпгрейдът ще им излезе с 32 хил. долара по-скъпо от предвиденото.   Освен това са загрижени, че работата им в бъдеще може напълно да бъде замразена.   Благодарение на скорошния бум в цените на криптовалутите, добивът им стана изключително популярен. \"Копачите\", които се стремят към печалба на биткойни, се прехвърлиха към използването на Asic чипове, специално проектирани за целта. За другите виртуални валути обаче е достатъчно да разполагате със стандартни потребителски видеокарти. Те могат да са сравнително ефективни в добива на криптовалути. Няма да изкарате милиони долари, но ако съберете 12 или 24 графични процесора в обща система, ще си върнете инвестицията за около шест месеца.   Конкуренцията в търсенето на видеокарти идва и от това, че за разлика от Asic, те са многофункционални.    На опашката след астрономите, геймърите и \"копачите\" се нареждат и хакерите. Последите използват графичните процесори за хакване на пароли, тъй като изчислителната мощ им помага да правят милиони опити за разбиване на кодовете.   За да се уверите в това, достатъчно е да погледнете в платформа за търговия като eBay и да видите, че цените на видеокартите са доста завишени. Ако истерията по криптовалутите продължи, ще става все по-трудно да се намерят и доставчици на графичните процесори, и достатъчно количество от тях, за да задоволи потребностите на всички.    ", "date": "2018.06.29", "title": "Копачите на криптовалути са новата пречка да открием извънземен разум"}
{"url": "http://www.classa.bg/%D1%81%D0%B2%D1%8F%D1%82/item/383478-%D0%BF%D1%8A%D1%82%D1%8F%D1%82-%D0%BA%D1%8A%D0%BC-%D0%BE%D1%82%D0%BA%D1%80%D0%B8%D1%82%D0%B8%D1%8F-%D0%BA%D0%BE%D1%81%D0%BC%D0%BE%D1%81-%D0%BC%D0%B8%D0%BD%D0%B0%D0%B2%D0%B0-%D0%BF%D1%80%D0%B5%D0%B7-%D0%BA%D0%B8%D1%82%D0%B0%D0%B9", "text": "Не е нещо, което Матиас Маурер е очаквал, когато се записва за тренировъчната програма за оцеляване в морски условия заедно с китайски астронавти.   Преживяването е приятно и спокойно, казва германският астронавт от Европейската космическа агенция (ESA). Плават на спасителни салове, гледат небето и им трябва само малко музика, за да останат с усещането, че са на истинска почивка на Хаваите.   Тренировката се случва през 2017-а в новопостроен учебен център до крайбрежния град Янтай - на час път със самолет югоизточно от Пекин.   В продължение на две седмици Маурер и още един астронавт от ESA - Саманта Кристофорети - живеят и работят с китайските си колеги. Настанени са в същата сграда, тренират заедно, хранят се заедно и изживяването е доста емоционално. Всички са като едно семейство - коренно различно изживяване от престоя в Хюстън, където астронавтите се виждат само по време на тренировките за няколко часа.     Докато другите космически агенции организират специални тиймбилдинги, за да помогнат на астронавтите да работят заедно, китайците възприемат по-фундаментален подход.   Китайските астронавти прекарват дори оспуските си заедно, познават се толкова добре, че са като братя и сестри. Когато Маурер е там, се чувства топло и приобщен към тяхното семейство.   Китайският космически кораб \"Шънджоу\" за първи път извежда астронавти, или \"тайконавти\", както им казват в Китай, в орбита през 2003-а. Проектиран е за 3-членен екипаж и е базиран на руския \"Союз\". Дори изглежда стряскащо подобно на него.   Но \"Союз\" извежда астронавти в космоса от 50 години и е проектиран за ракета, която е била използвана за първи път в самото начало на космическата епоха.   \"Шънджоу\" е много по-въплъщаващ духа на XXI век.   \"Бях изненадан от размерите му\", разказва Маурер. \"Той има по-голям диаметър от капсулата на \"Союз\" и е много по-висок - те старателно са разгледали руския хардуер, научили са кои са добрите му страни и са преценили какво могат да усъвършенстват\".   Ако космическата капсула се приводни в открито море например, дизайнът на \"Шънджоу\" прави много по-лесно цялото изживяване на замяната на скафандри с хидрокостюми преди излизането от полюшващата се по морските вълни капсула.   Има толкова много пространство, че дори имат надуваеми гуменилодки, които няма в \"Союз\". При руското обучение за оцеляване в морски условия скачат във водата, няма лодка и става много студено и много, много по-трудно.   Маурер едва наскоро е избран за астронавт, но в предишната му работа в Европейския център за астронавти в Кьолн, Германия, той започва да изгражда връзки с някога пазената в тайна китайска пилотирана космическа програма през 2012 г.   Той посещава тренировъчния им център в Пекин година по-късно, за да разгледа техните съоръжения и симулатори. През 2016 г. китайски астронавт участва в една от редовните пещерни експедиции на ESA.   Наравно със Саманта Кристофорети и френския астронавт Тома Песке, Маурер също така е учил мандарински китайски. Познанията му са прилични, но има нужда от подобрение. Същевременно той споделя, че името му на китайски се превежда като \"Кон от небесата\".   САЩ не одобряват сътрудничеството с Китай в космоса - дори и на Международната космическа станция (МКС). Но ESA си оставят отворени вратички, когато става дума за извеждане на техни астронавти в орбита и отвъд нея.   С Китай в готовност да изстреля първата си пълноразмерна космическа станция към 2023 г. и с роботизирана мисия на Китай, излитаща по-късно тази година до тъмната страна на Луната, решението на ESA да поддържа връзки с Америка и Русия, докато си партнира с изгряваща нова космическа свръхсила, изглежда като много прозорлив ход.   \"ESA и сега е плод на сътрудничество между 23 страни-членки, така че знаем какво е нужно, за да се работи успешно с партньори\", обобщава Маурер. \"Говорим много езици, имаме междукултурно усещане и сме перфектната спойка, която да спомогне за вливането на Китай в това голямо международно космическо семейство\".   Китай наскоро подписа споразумение със Службата на ООН по космически въпроси за предоставяне на международни изследователи на достъп на новата китайска космическа станция.   Това може да включва и транспортиране на астронавти по подобен начин на съветската програма \"Интеркосмос\" през 70-те и 80-те години, в която астронавти от съюзнически държави - включително Монголия, Куба, Афганистан и Сирия - летяха до руски космически станции.   \"Моята представа е, че всяка държава в света, която иска да изстреля астронавт в космоса, може да се свърже с китайците чрез ООН и потенциално да стигне до открития космос\", казва Маурер. \"Това важи не само за европейците, но и за развиващи се страни, които може и в момента да нямат пилотирана космическа програма\".   Европа обаче е доста напред в този процес и в предстоящите месеци астронавти от ESA ще започнат тренировки в китайската капсула, с надеждата един от тях да достигне до позицията на втори пилот в бъдеща мисия.   \"В \"Союз\" лявото място е за втория пилот, така че се обърнахме към Китай и казахме, че трябва да преговаряме, за да гарантираме, че ще получим това ляво място в капсулата\", обяснява Маурер. \"Те казаха ‘окей, няма проблем'...и си казахме, че е било твърде лесно... докато не осъзнахме, че в \"Шънджоу\" дясното място е на втория пилот\".   Маурер се надява да направи първия си космически полет до МКС през 2020-а.   След това той ще е в добра позиция да стане един от първите чуждестранни астронавти, които ще летят наравно с тайконавтите до китайската космическа станция към 2023 г.   Донякъде заради дипломатически политики на сегашната американска администрация, НАСА надали ще започне открито сътрудничество с китайската космическа програма в обозримо бъдеще.   В по-дългосрочен план обаче, доколкото Америка и Китай обмислят завръщане на повърхността на Луната и в крайна сметка и стъпване на човешки крак на Марс за изследване на планетата, въпросът е дали космическите сили ще продължат като съперници, или в крайна сметка ще се наложи да работят заедно.   \"Когато погледнем отвъд околоземната орбита към Луната или Марс, са ни нужни всички възможни партньори на тази планета,  защото става по-трудно, по-скъпо и са ни нужни най-добрите технологии\", казва Маурер.   \"Стремим се да приобщим китайците към космическото семейство и към бъдеща лунна изследователска станция. Колкото повече членове на семейството имаме, толкова по-добри ще ставаме\".", "date": "2018.06.29", "title": "Пътят към открития Космос минава през Китай"}
