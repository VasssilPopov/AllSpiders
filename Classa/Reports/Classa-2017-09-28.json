{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373284-%D0%BD%D0%BE%D0%BC%D0%B5%D1%80%D1%8A%D1%82-%D0%BD%D0%B0-%D0%BA%D0%B8%D1%82%D0%B0%D0%B9%D0%BA%D0%B0%D1%82%D0%B0-%D0%BF%D1%80%D0%B8-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%BC%D0%B8%D0%B3,-%D1%81%D1%85%D0%B5%D0%BC%D0%B0%D1%82%D0%B0-%D1%81-%D0%BF%D0%BE%D0%B4%D0%BA%D1%83%D0%BF%D0%B8%D1%82%D0%B5-%D0%B5-%D0%BE%D1%82%D1%80%D0%B0%D0%B1%D0%BE%D1%82%D0%B5%D0%BD%D0%B0", "text": "Номерът с ремонта на МИГ-29 във версията - руската компания ни помага да ги ремонтираме в Авионамс - не е сложен за разгадаване.Това отбелязва в профила си във Фейсбук Илиян Василев. Първо, отлага горещия въпрос - по който искат да изберат самолет, за който Русия няма против - това е Грипен, но не могат да преодолеят възраженията на САЩ. Най-малкото защото \"критерии\" няма и от САЩ пари на ръка няма да получат.   Второ, и децата знаят, че модернизацията на МИГ-овете с руска помощ е невъзможна. Тоест тупкаме топката, защото другата част - ремонта на двигатели не е основен проблем.   Но тук влиза новата доктрина Пеевски-Борисов - тъй като във ВПК няма как открито да притежават предприятия, поне на този етап, когато убиват други частни оръжейни фирми, напред излиза входно-изходната система за контрол на паричните потоци.   Какво ще направят - договор с МИГ - за доставки на резервни част, за всякакви технически лицензии за ремонт и прочие - за много над нормалните разходи с идеята да се формира \"баница за последващо разпределение\".   След което ще надуят и цената за \"ремонта\" в Авионамс - нали си е наш, роден, държавен !?, а това означава парите текат като река - и ползите ще изтекат в нечия правилна посока.-   Така народонаселението ще бъде патриотично и европредседателски облъчено, че това са държавни компании, а не гадни частници и второ зад кадър, щом е държавно, всичко може да се краде.   Така \"ремонтът\" на МИГ-29 овете ще се доближи до покупката на нов самолет.   Защото не забравяйте - целта не е боеспособна армия със самолети, а алъш вериш и нашто да е сигурно.    Защо с МИГ корпорация - защото схемата с подкупите е отработена. Ако не знаете вижте разликата между първоначалната цена за ремонт на двигатели и последната - когато вече бяхме решили да ги даваме в Полша - 3 пъти?!?!  ", "date": "2017.09.28", "title": "Номерът на китайката при ремонта на МиГ, схемата с подкупите е отработена"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373279-%D0%BA%D0%BE%D0%BB%D0%BA%D0%BE-%D0%BC%D1%80%D1%8A%D1%81%D0%BD%D0%BE-%D0%B5-%D1%82%D0%B2%D0%BE%D0%B5%D1%82%D0%BE-%D0%BF%D0%BE%D0%B4%D1%81%D1%8A%D0%B7%D0%BD%D0%B0%D0%BD%D0%B8%D0%B5-12-%D1%81%D0%BD%D0%B8%D0%BC%D0%BA%D0%B8", "text": "Колко мръсно е твоето подсъзнание? На пръв поглед тези смешни снимки изглежда, че показват хората по доста груб и невъзпитан начин, пише в. \"Метро\".                          ", "date": "2017.09.28", "title": "Колко мръсно е твоето подсъзнание? 12 СНИМКИ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373280-%D0%BD%D1%81%D1%82%D1%81-%D0%BE%D1%82%D0%BB%D0%BE%D0%B6%D0%B8-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BB%D0%B0%D1%81-%D0%BF%D1%80%D0%BE%D1%81%D0%BB%D1%83%D0%B6%D0%B5%D0%BD%D0%BE-%D0%B2%D1%80%D0%B5%D0%BC%D0%B5", "text": "Темата за премахване на добавката за прослужено време отпадна от дневния ред на тристранния съвет, след като вицепремиерът Валери Симеонов се съобрази с искането на КТ Подкрепа тази точка да се отложи заради неспазена процедура.   Симеонов призна, че предложението не е минало през комисиите на съвета, както изисква процедурата. Предложението за премахване на допълнителното възнаграждение беше внесено от четирите работодателски организации, които още от миналата година настояват за изравняване на правата на служителите по трудово правоотношение с тези на държавните служители, при които няма такава добавка.", "date": "2017.09.28", "title": "НСТС отложи обсъждането на клас \"Прослужено време\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373281-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D0%BA%D0%BD%D0%B4%D1%80", "text": "Министерството на търговията на Китай съобщи, че севернокорейските фирми или съвместните предприятия на китайска територия ще бъдат затворени в рамките на 120 дни, информира Ройтерс.   Това е част от последната резолюция със санкции на Съвета за сигурност на ООН срещу КНДР, приета на 12 септември.     Съвместните китайско-севернокорейски бизнеси в чужбина също ще бъдат затворени, се казва още в съобщение на ведомството.   Китай е най-големият и основен търговски партньор на КНДР.   На 12 септември ООН единодушно наложи нови санкции на Северна Корея. Рестрикциите бяха наложени заради шестото ядрено изпитание и ракетните тестове на КНДР по-рано този месец.   За девети път ООН налага санкции на Пхенян.  ", "date": "2017.09.28", "title": "Китай прекратява икономическите си отношения с КНДР"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/373282-%D0%BD%D0%BE%D0%B2%D0%B8%D1%8F-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB%D0%B5%D0%BD-%D1%81%D1%8A%D0%B2%D0%B5%D1%82-%D0%BD%D0%B0-%D0%B1%D0%BD%D1%82-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B8-%D1%8E%D1%80%D0%B8%D1%81%D1%82%D0%B8-%D1%89%D0%B5-%D0%BF%D0%BE%D0%BC%D0%B0%D0%B3%D0%B0%D1%82-%D0%BD%D0%B0-%D0%BA%D0%BE%D0%BA%D0%BE-%D0%BA", "text": "С 5 гласа „за“, Съветът за електронни медии утвърди състава на Управителния съвет на БНТ, съобщиха от медията.    Управителният съвет на БНТ се състои от петима членове и се председателства от Генералния директор на обществената телевизия Константин Каменаров, който е негов член по право.   Членове на Управителния съвет на БНТ са Валери Запрянов, Василена Матакиева, Зина Трифонова и Антон Андонов.   Предложените членове на УС на БНТ отговарят на изискванията на чл.59 от Закона за радиото и телевизията.     На първото заседание на ръководния орган на Българската национална телевизия ще бъдат определени ресорите на членовете на Управителния съвет.", "date": "2017.09.28", "title": "Новия управителен съвет на БНТ - журналисти и юристи ще помагат на Коко К."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373283-%D0%BF%D1%83%D1%82%D0%B8%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B0%D0%BD%D0%BA%D0%B0%D1%80%D0%B0", "text": "Президентът на Русия Владимир Путин пристига на посещение в Анкара, където ще се срещне с турския си колега Реждеп Тайип Ердоган, предава TACC.   Ситуацията в Сирия ще е една от темите, които ще бъдат обсъдени в Анкара. Визитата на руския лидер има чисто прагматични цели, посочи Дмитрий Песков, говорител на Кремъл.    „Русия и Турция са страни, които са в тясно сътрудничество, било то търговско-икономическо, инвестиционно, сътрудничество във военнотехническата област, в културата, в изпълнение на мегапроекти.      Освен това те сътрудничат по въпроси за гарантиране на регионалната сигурност, включително и в Сирия. По всички тези въпроси ще бъде направено сверяване на часовниците“, подчерта Песков.", "date": "2017.09.28", "title": "Путин пристига на посещение в Анкара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373275-%D0%B1%D1%81%D0%BF-%D0%B8%D1%81%D0%BA%D0%B0%D0%BC%D0%B5-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE,-%D0%B0-%D0%BD%D0%B5-%D0%B7%D0%B0-%D0%BC%D0%B8%D0%BD%D0%B0%D0%BB%D0%BE%D1%82%D0%BE", "text": "„ПГ на левицата внесе законопроект за архивите на документите на държавна сигурност и на разузнавателните служби на Българската народна армия. Предлагаме да бъде създаден Институт за национална памет, в който да бъдат събрани всички документи от дейността на ДС и разузнавателните управления на БНА\". Това заяви пред журналисти в парламента зам.-председателят на ПГ на „БСП за България\" Жельо Бойчев.   По думите му БСП цели да преустанови практиката, която се е наложила в последните години- избирателно да бъдат обявявани за принадлежност едни или други лица, особено преди избори.   „Проверките за принадлежност загубиха всякакъв смисъл. Не се постигна никакъв резултат в търсене на истината за реалната дейност на ДС. Ние, от БСП, искаме създавайки този Институт за национална памет да гарантираме възможност знанието и информацията, която съдържат архивите на ДС да бъде обект на работа на изследователи и историци. В същото време ще бъде дадена възможност да се прави проверка за всички лица, за които е събирана информация от ДС, но да се оставят изследователите да работят с тези документи\", заяви Жельо Бойчев.   Според него досегашната работа на Комисията по досиетата показа, че се използва само за чертаене на разделителни линии и насаждане на омраза у българското общество. „30 години от началото на прехода е доста дълго време. Ние, като народни представители на левицата и млади хора, искаме разговор за бъдещето, не за миналото\". Това заяви зам.-председателят на ПГ на „БСП за България\" Драгомир Стойнев и подчерта, че в сегашния състав на групата има много млади хора, които през 1989г. са били между 6 и 13 години.   „За съжаление ГЕРБ насаждат омраза, говорят за миналото и желаят тази комисия да продължава да работи, за да се оказва натиск върху определени хора. За нас това е крайно недопустимо\", заяви той.   Според него е важно да имаме конкурентноспособна икономика, да имаме общество на знанието, младите хора да сбъдват мечтите си тук, у нас, да има инвестиции.   „Искаме дебати по тези теми, но в последните дни парламентът пак работи по няколко минути\", подчерта Стойнев.   Според него основна причина за това е, че закони на БСП не се допускат за разглеждане в пленарна зала. Зам.-председателят на ПГ на левицата подчерта, че законите на БСП са насочени към решаване на конкретни проблеми на хората - сигурността, здравеопазването, социалната политика.   „ГЕРБ обаче ги отхвърлят, за да принизят парламента, да има сблъсъци. Ние казваме- не. За нас тази комисия е изчерпана. Стига сме се делили. Има млади хора, които се интересуват от бъдещето. Ние, от БСП, сме прогресивните, ГЕРБ са още в миналото\", заключи Драгомир Стойнев.", "date": "2017.09.28", "title": "БСП: Искаме разговор за бъдещето, а не за миналото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373276-%D0%B1%D0%B5%D0%BD%D1%8F%D0%BC%D0%B8%D0%BD-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D0%B8-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5", "text": "Заради набиращото скорост разследване срещу него по обвинения за корупция, Нетаняху явно е решен да угажда на десните избиратели, които го задържаха на власт. Той е лидер, който се представя като преследван и като мишена на непрестанен лов на вещици от така наречената \"дълбока държава\". За политическата машина на левите се твърди, че го е набелязала.      Едното от тях е свързано с подаръци от милиардери в чужбина, а другото се отнася до опит за договаряне на позитивно медийно отразяване.   Три други разследвания включват хора, близки до Нетаняху: неговият адвокат (който му е втори братовчед), приятел, назначен на политически пост, и дори съпругата му Сара. Нетаняху обаче все още не е официално подведен под отговорност от главния прокурор, нито е осъден. Това би могло да отнеме месеци.   Нещата обаче не изглеждат розови за Биби, както го нарича еврейската преса, която обича да публикува изтеклата информация, до която се е добрала. Свидетелят на държавата Ари Хароу трябва да свидетелства, ако иска да избегне присъдата по обвинения за подкуп и измама. Малцина знаят повече от него за дейността на Нетаняху.     И сега са надушили политическа кръв.   Реакцията на Нетаняху е да заеме позицията на открита съпротива. На 9 август лоялни на Биби поддръжници на партия \"Ликуд\" се събраха на митинг в Тел Авив, за да заявят своята подкрепа за премиера. Там той говори за преследване, негодува срещу омразните му либерални медии и дори още по-омразните му леви поддръжници.   Според него двете са едно и също - те не успяха да го победят на изборите и сега го атакуват с други средства, които елитът, съставен от левите и медиите, контролира. Няма значение, че главният прокурор, който има пълната власт да преценява дали да му предяви обвинение, е назначен от самия Нетаняху и определено не е с леви убеждения. Нито че съперникът му и негов предшественик Йехуд Олмерт тъкмо излезе от затвора, където прекара близо 18 месеца, след като беше осъден по обвинения, сходни с отправяните сега срещу Биби.     Той дори изрично злоупотреби с понятието \"фалшиви новини\", за да атакува считаните от него за тенденциозни масови медии, които са го набелязали. Въпреки това Нетаняху и Тръмп са коренно различни. Ако оставим многото недостатъци на Биби настрана, той е ерудиран, предпазлив и опитен политик.   Двамата имат общия подход да се конфронтират с политическите си противници: разделяй и владей, насочвай вниманието към \"другия\", създавай \"друг\", когато няма такъв, и винаги угаждай на основната маса от избиратели.   И точно в това се крие дългосрочната опасност и за Израел, и за Америка. Институциите и на двете държави са силни, но лидерите им имат властта да оформят или рушат базовите демократични норми и правила, които водят до национално единство. И Нетаняху, и Тръмп в най-добрия случай действат небрежно в тази насока. Изправен пред реална заплаха за поста му, или може би дори за свободата му, Нетаняху отново си играе с огъня.   Тогава той беше начело на опозицията срещу премиера Ицхак Рабин от Партията на труда, а ожесточена публична кампания срещу него заля израелската десница.   След убийството на Рабин от крайнодесен фанатик Нетаняху победи наследника на Рабин - Шимон Перес - и стана най-младият премиер в историята на Израел. В съзнанието на Нетаняху същият елит, който той сега атакува - медиите, левицата, \"дълбоката държава\" - никога не му е простил, като го е обвинявал за кампанията срещу Рабин и за това, че се е осмелил да победи Перес честно и по правилата.   Те така и не приемат този аутсайдер, живял в Америка - той никога не е бил министър (макар че е бил зам.-министър) и никога не е бил част от основните клики на израелския елит.   Параноята на Нетаняху не е напълно неоснователна. На сутринта след първата му изборна победа през май 1996, само шест месеца след убийството на Рабин, по уличните знаци на Тел Авив се появиха надписи, които оплакваха \"повторното убийство на Рабин\". Те сложиха знак за равенство между победата на Нетаняху и смъртта на премиера.       \"Старият елит,\" фраза, набрала популярност в Израел по време на първия мандат на Нетаняху, беше плашилото за разнородната му база от избиратели: мизрахи, ултраортодоксалните евреи, национал-религиозните, рускоговорящите емигранти от бившия Съветски съюз. Нямаше много общо между тях извън противопоставянето им срещу \"елита\" на Израел, левите и като цяло светски настроените евреи ашкенази.   Нетаняху, който е ашкенази, печели гласовете на тези \"изоставени граждани\", понякога наричани \"втори Израел\", за политическата кауза на (ашкенази) десницата. Почти всеки сегмент от израелското общество, който се чувства лишен от права и представителство, се противопоставя на омразния му елит. Това оставя единствено арабите в Израел ориентирани към левицата.   За Нетаняху ухажването на тази част от избиратели върви със сериозни политически рискове. Много от центристите в израелската политика бяха отблъснати от тона му, когато той беше заснет да шепне на ухо на 80-годишен равин със солидно влияние сред религиозните мизрахи гласоподаватели, че левицата е \"забравила какво означава да бъдеш евреин\".   Много гласоподаватели в центъра, които не са с леви убеждения, не одобряват подобна тактика. Нетаняху беше разгромен на изборите през 1999 не на последно място заради усещането за умора от крайно партийната политика на първия му мандат. Подобно на САЩ, твърдата база от избиратели предлага лоялност и енергия, но невинаги достатъчен брой гласове за изборна победа.       Културата и историята на мизрахи например са получили по-голямо признание и представяне в масмедиите.   В САЩ също така един от уроците от възхода на Тръмп е, че управляващият елит трябва внимателно да обърне поглед към многото американци, отчуждени от сегашните управляващи структури. Може би настъпи идеалното време Вашингтон да бъде шокиран от това колко откъснат е от останалата част от страната. Но без лидер, способен да превърне недоволството в сила, а политическата победа в отговорност и контрол, разделението между елита и народа само ще се увеличава.   В крайна сметка Нетаняху не успя да превърне победата си в носещо катарзис изживяване за групите, които претендираше, че издига към властта; той така и никога не спря да води кампания като антитеза на омразния елит. Безкрайното цинично назоваване на поводите за недоволство на твърдата политическа база - нещо, което и Нетаняху, и други политици са овладели до съвършенство - имаше тежки последици за израелското общество и политика.   Дори когато си осигури политическата власт, Нетаняху предпочита да играе ролята на лидер на опозицията, да поддържа усещането у поддръжниците му, че са жертви, вместо да превърне многобройните си политически победи в активни действия, власт и преди всичко отговорност.      Понятието \"хасмол\" (\"левица\" на иврит) сега често се използва като оскърбление. Мирният процес на Рабин от Осло и левицата като политически лагер бяха унищожени от Втората интифада, която започна през лятото на 2000 г.   Политическият център на Ариел Шарон, който се стремеше към едностранно отделяне от палестинците, беше провален в очите на израелските гласоподаватели от ракетите, които последваха след оттеглянето от Газа през 2005 г. Вече минаха 40 години от възхода на партията \"Ликуд\" на Бегин и Нетаняху.   През това време Партията на труда, някога хегемонът в израелската политика, държи премиерския пост по-малко от осем години. Центристката \"Кадима\" е управлявала с три години повече. Дясното управление в Израел в момента не е случайност.   И все пак \"Ликуд\" все още говори като потискана партия, като опозиция на \"дълбоката държава\" и елита. (Този елит впрочем се чувства по-обсаден и маргинализиран от всякога). Този начин на мислене поне донякъде обяснява защо в последните избори през 2015 г. Нетаняху публикува видео, в което предупреждаваше поддръжниците си, че финансирани от чужбина неправителствени организации карат с автобуси \"тълпи\" арабски гласоподаватели до избирателните секции . Това беше невярно твърдение; безотговорно е от страна на Нетаняху, лидер на държава, където 20 процента от гражданите са от арабски произход, да отправя подобни обвинения.   Върховенството на закона в Израел е стабилно. Ако прокурор препоръча предявяване на обвинение, главният прокурор ще разгледа доказателствата и шансовете за присъда и вероятно ще даде на Нетаняху шанс за специално изслушване, преди да вземе окончателното решение дали да го изправи пред съда.   Нетаняху загатна, че няма намерението да подава оставка, дори и да му предявят обвинение. Той може дори да се опита да свика предсрочни избори, за да получи народна подкрепа. Но ако Биби бъде изправен пред съда, вероятно ще се наложи да подаде оставка. Социологическите проучвания показват, че дори много от десните избиратели очакват от него да го стори.   След Нетаняху опозицията ще се стреми да извлече политически капитал от скандалите и да се опита да го смени. Но силата на избирателната му база означава, че наследникът му вероятно ще дойде от собствения му лагер. Ако той подаде оставка, \"Ликуд\" може също така да запази коалицията си и просто да лансира един от своите ръководители за премиер, като избегне общи избори.   Но нов премиер ще има шанса да промени централен аспект от завета на Нетаняху: стратегията на разделение, присъща на неговата политика.   Дори и след повече от 11 години на премиерския пост, Нетаняху умишлено никога не е губил имиджа си на опозиционна фигура, противопоставяща се на омразния елит. В Израел, както и в САЩ, това е доста опасен подход към лидерството.", "date": "2017.09.28", "title": "Бенямин Нетаняху и политиката на недоволство и разделение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373277-%D0%BE%D1%82%D0%B8%D0%B4%D0%B5-%D1%81%D0%B8-%D0%B5%D0%B4%D0%BD%D0%B0-%D0%B5%D0%BF%D0%BE%D1%85%D0%B0-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%BF%D0%BB%D0%B5%D0%B9%D0%B1%D0%BE%D0%B9-%D1%85%D1%8E-%D1%85%D0%B5%D1%84%D0%BD%D1%8A%D1%80-%D0%BF%D0%BE%D1%87%D0%B8%D0%BD%D0%B0", "text": "В своя дом в Лос Анджелис, на 91-годишна възраст е починал основателят и създател на популярното американско списание за мъже Playboy (\"Плейбой\") Хю Хефнър, предават в тези минути печалната вест световните осведомителни агенции. Както съобщават американските издания, той е починал от естествена смърт, в обкръжението на семейството си и приятели.      \"Моят баща имаше изключителен живот в ролята си на първопроходец на определен вид средства за масова информация и култура, а също така участва в някои от най-значителните социални и културни движения на нашето време в пропагандата на свободата на словото, гражданските права и сексуалните свободи\", заяви Купър Хефнър, син на починалия и главен творчески директор на Playboy Enterprises. Хю Хефнър е роден на 9 април 1926 г. в Чикаго. След службата си в армията, той завършва факултета по психология към Университета в Илинойс.      Идеята за списанието Playboy се ражда още в студентските му години. През декември 1953 г. излиза първият брой на изданието като на обложката е блестящата Мерилин Монро. През годините голяма популярност придоби и известното имение на Хефнър в Лос Анджелис, което беше синоним на блясък и красиви жени. То беше своеобразен монумент на виждането на един мъж за света, сбъдната фантазия за възрастни със звездни гости и диви партита.", "date": "2017.09.28", "title": "Отиде си една епоха! Основателят на \"Плейбой\" Хю Хефнър почина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373278-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB%D1%8A%D1%82-%D0%B1%D1%80%D0%B8%D0%B4%D0%B6%D0%B8%D1%82-%D0%B1%D0%B0%D1%80%D0%B4%D0%BE-%D0%B4%D0%BD%D0%B5%D1%81-%D1%81%D1%82%D0%B0%D0%B2%D0%B0-%D0%BD%D0%B0-83-%D0%B3%D0%BE%D0%B4%D0%B8%D0%BD%D0%B8-%D1%81%D0%BD%D0%B8%D0%BC%D0%BA%D0%B8", "text": "Казват, че трябва да мине време, за да оценят работата по достоен начин. Това определено важи за една от най-големите легенди във филмовото изкуство, а именно Бриджит Бардо, която днес навършва 83 години, пише БГНЕС. Иконата на френското кино дори ще бъде удостоена със своя статуя в курортния град Сен Тропе. Статуята, която ще е висока 2,5 м, ще бъде открита именно на 83-я й рожден ден.      Името на Бардо се свързва с това на френския курорт, след като тя спомогна за неговото популяризиране с филма \"И Бог създаде жената\" от 1956 г. лентата е заснета в Сен Тропе по времето, когато той е все още бохемско рибарско селце. Бардо прекратява филмовата си кариера през 1973 г. и се оттегля в дома си в покрайнините на града, където се отдава на нова кауза, която защитава със страст - животните.    Нейната фондация дори участва в създаването на Парка за танцуващи мечки в Белица. [null] Бронзовата статуя на актрисата ще е базирана върху картини на италиански илюстратор, който рисува женственото тяло на младата Бардо, превърнала се в муза на творци като Роже Вадим (нейният първи съпруг), Жан-Люк Годар и Луи Мал. Актрисата не се очаква да присъства на церемонията. Тя изпрати написано на ръка писмо до управата на града, в което благодари за оказаната чест за статуята, която \"обезсмъртява жената, която Бог създаде в Сен Тропе\".    Професионалният път на Бардо започва едва на 15 г., когато младата красавица става лице на едно от най-големите френски списания за дамска мода. Тя е забелязана бързо с отличителното си лице от известен филмов режисьор – Роже Вардим. Впечатлен, Вардим показва списанието на Марк Алегре, режисьор и сценарист.      Така младата Бриджит отива на кастинг за филм на Алегре. Макар тя да получава ролята, продукцията така и не излиза на големите екрани. Въпреки това младата Бардо решава да стане актриса. Екранният дебют на Бриджит Бардо идва през 1952 г., когато е на 18 г. Тя участва във филма „Луди за любовта\". Същата година, младата актриса се жени за Роже.      Между 1952-1956 г. Бардо успява да участва в цели 17 филмови продукции. Актрисата получава голямо медийно внимание с появата си на филмовия фестивал в Кан през 1953 г. Бързо се превръща в един от секссимволите на XX в., редом с актрисите Мерилин Монро, София Лорен и Елизебет Тейлър.    След редица успешни филми, Бардо слага край на кариерата си през 1973 г., за да се оттегли елегантно. \"Дадох красотата и младостта си на мъжете. Затова възнамерявам да дам мъдростта и опита си на животните.\"", "date": "2017.09.28", "title": "Секссимволът Бриджит Бардо днес става на 83 години (СНИМКИ)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373274-%D0%B1%D0%B0%D0%BD%D0%BA%D0%B8%D1%82%D0%B5-%D0%B4%D0%BE%D0%BD%D0%B5%D1%81%D0%BE%D1%85%D0%B0-%D1%81%D0%BA%D0%BE%D0%BA-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B0%D0%BA%D1%86%D0%B8%D0%B8", "text": "По време на търговията в сряда европейските акции поскъпват към 10-седмични върхове благодарение на ръст на банковия сектор и на продължаващо отслабване на еврото и на британската лира спрямо долара, съобщи БНР. Общият европейски индекс Stoxx Europe 600 се повишава с 0,3% към 385,2 пункта, нараствайки за пета поредна сесия на търговия и е на път да приключи деня в най-високи нива от 19-и юли насам. Подкрепа за възходящото движение оказа доброто представяне на банковия сектор в резултат на снощната реч на президента на Фед Джанет Йелън, в която тя потвърди, че централната банка на САЩ вероятно ще повиши още един път основната си лихва до края на годината. Сигналите за по-високи лихвени ставки са позитивни за банковите акции, тъй като това би допринесло за увеличаване на техните печалби. Поради това не е изненада, че днес общият европейски банков индекс нараства с 1,3% към 6-седмичен връх. Продължаващото понижаване на еврото на валутните пазари към негово 6-седмично дъно от $1,1731 допринася допълнително за позитивното представяне на европейските борси, тъй като това би трябвало да подобри конкурентоспособността на компаниите от еврозоната. Новината, че френската компания Alstom и германската Siemens са се договорили да слеят железопътният си бизнес допринася за ръст на техните акции съответно с 5,51% и с 1,88%, оказвайки допълнително позитивно влияние върху цялата днешна търговия в Европа. Акциите на испанските банки Caixabank и Banco Sabadell, които пострадаха сериозно в последно време с оглед на предстоящия референдум за независимост на Каталуния, нарастват по време на днешната търговия съответно с 3% и с 5%, след като властите в Мадрид обявиха, че през уикенда испанската полиция ще поеме контрола над кабините за гласуване, за да осуети този вот. Тази новина допринася за нарастване с 0,5% и на общия испански фондов индекс Ibex-35. Британският фондов индекс FTSE100 се повишава с 0,13%, нараствайки за първи път от началото на седмицата благодарение на отслабване на паунда към 10-дневно дъно от $1,3364, което изглежда в подкрепа на мултинационалните компании, базирани в Лондон.", "date": "2017.09.28", "title": "Банките донесоха скок на европейските акции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373270-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%85%D0%B0%D1%80%D0%B8%D1%82%D0%BE%D0%BD-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA", "text": "Преподобният Харитон живял в град Икония, Ликаонска епархия. Той бил благочестив християнин, отличавал се с добродетелите си и при царуването на нечестивия цар Аврелиан се проявил като изповедник на Христовото име. Защото, когато по всички земи била разпространена безбожната заповед на императора да се принуждават християните да принасят жертви на идолите, а тези, които не се подчиняват, да бъдат убивани, тогава, в изпълнение на това предписание, в Икония бил задържан под стража от управителя на тази страна Харитон, който се отличавал най-много сред християните с благочестието си и сияел с добродетели. Той бил вързан и доведен пред съда на нечестивите, където управителят го попитал:   - Защо не се покланяш на великите богове, пред които императорът и всички народи прекланят главите си?   Свети Харитон отговорил:   - Всички богове на езичниците са демони, които някога са поискали да се сравнят с Вишния Бог и заради гордостта си са били низвергнати от небето в дълбината на преизподнята; а сега те се стремят към това, да бъдат почитани от безумни и прелъстени хора като богове. Впрочем и те, и тези, които им се кланят, скоро ще загинат и като дим бързо ще изчезнат; затова не им се покланям; а вярвам в истинския Бог, на Него служа и се покланям, защото Той е Създателят на всичко, Спасителят на света, Който пребъдва във вековете.   - Още с този първи дързък отговор - казал управителят - ти се показа достоен за смърт, защото дръзна да похулиш безсмъртните богове, а нас, които им се покланяме, се осмели да наречеш безумни и прелъстени; само заради това би трябвало да отсека с меч злословещата ти глава. Но тъй като нашите богове са дълготърпеливи и не бързат да отмъстят за причиненото им безчестие, аз ще проявя снизходителност към теб и няма да те погубя веднага. Може би, като дойдеш на себе си, ще разсъдиш трезво и ще принесеш с нас жертва на тези, които сега хулиш и ще измолиш от тях прошка за извършения от теб грях; а те, понеже са незлобиви, са готови да те приемат и да ти простят безчестието ти.   Той веднага заповядал да хванат светеца, да го съблекат и като го разпънат кръстообразно, да го бият безпощадно с бичове; а светецът доблестно търпял, като решил, че е по-добре да умре за Христа Господа, отколкото да живее в беззаконие, отричайки се от своя Създател.   Така изранили цялото тяло на светеца, че се виждали и вътрешностите му; защото плътта се отделила от костите, кръвта се леела като река и цялото тяло станало като една голяма рана. Като забелязали накрая, че той е едва жив, престанали да го бият, и като мислели, че скоро ще умре, го взели на раменете си и го отнесли в затвора. Той не само, че не можел да върви сам, но нямал сили и да произнесе дори една дума, а само едва дишал: толкова силно бил наранен. Като го оставили в тъмницата, мъчителите си заминали.   Виждайки търпението на Своя страдалец, Бог го подкрепил със Своята помощ, скоро изцерил раните му и направил жив и здрав този, когото нечестивите се надявали да видят мъртъв, така че той можел да каже заедно с Давид: „Няма да умра, но ще живея и ще разгласям делата Господни\". Тогава той отново бил доведен на съд, при което, показвайки още по-голямо дръзновение, отколкото първия път, възбудил още по-голяма ярост в мъчителя. Управителят заповядал да обгорят тялото на светеца със свещи, така че цялото му тяло се изпекло като месо, приготвено за храна. А той, търпейки такива мъки заради Христос, своя Господ, се радвал и отново бил хвърлен в същата тъмница.   В това време император Аврелиан умрял, наказан от Божия гняв заради проливането на християнска кръв. Намирайки се на път между Византия и Ираклия, отначало той бил заплашен от небесата със силен гръм, който предсказал близката му смърт, а после, по време на същото пътуване, бил убит от своите домашни и по такъв жалък начин завършил земния си живот. След смъртта му гонението срещу християните се прекратило и Христовите затворници били освободени от заточения, окови и тъмници; понеже император Тацит, който приел царския скиптър след смъртта на Аврелиан, като се вразумил от смъртното наказание на царувалия преди него, изпратил заповед до всички подвластни страни да се освободят всички християни. Той се боял, че ако бъде жесток с християните, ще пострада като Аврелиан.    И тогава настъпила велика радост за вярващите: затворниците били пуснати, изгнаниците се върнали от заточение, от пустините и пещерите излезли епископи, свещеници и миряни, които дотогава се криели поради страх от мъчителите и като се поздравявали един друг, се радвали на спокойствието на Църквата. Тогава бил пуснат от затвора и преподобният Харитон изповедник. Но той не се радвал на това, че не му се наложило да пострада докрай, защото той по-скоро желаел да завърши мъченическия си венец със страдание, отколкото да остане между живите; по-приятно му било да умре за Христа, отколкото да бъде пуснат на свобода. Впрочем, Божественият Промисъл продължил живота му за полза на мнозина, за да се яви пред Бога в небесните обители не сам, а с лика на доброволните мъченици като пастир с овцете си и като баща с децата си.   От този момент свети Харитон, украсеният с рани Христов воин, се отрекъл от света и от всичко, което е в света; като взел кръста си, той умрял за света, но бил жив за Бога. Понеже, носейки на тялото си раните на Господа Иисуса, той всецяло Му се предал и се разпнал с Него; и за да има винаги пред очите си Неговите Божествени страдания, той заминал за Йерусалим, където нашият Господ изпуснал на кръста Своя Дух. Когато вървял натам и бил близо до Йерусалим, той попаднал в ръцете на разбойници, които, като не намерили нищо ценно в него, го хванали и го отвели в пещерата си, за да го предадат на жестока смърт. Впрочем, те не го убили, защото бързо тръгнали да търсят пътници, за да ги ограбят; а свети Харитон оставили да лежи вързан в пещерата.   В пещерата пропълзяла змия и като намерила там съд с вино, започнала да пие от него. Като се опила, змията повърнала обратно виното заедно със своята отрова в съда и после изпълзяла навън. Разбойниците се върнали в пещерата и измъчвани от жажда, всички един след друг се напили от този съд, отровили се и умрели в страшни мъки. Така те приели достойно смъртно наказание за греховете си и завършили по ужасен начин живота си.   Като се избавил от смъртта, свети Харитон се освободил с Божията помощ от оковите и намерил в пещерата огромно количество злато, което разбойниците събирали в продължение на много години със своите нападения. Светият похарчил за полезни неща това богатство, придобито от разбойниците с недобри средства, като част от него раздал на бедните, църквите и манастирите, а с останалата част построил на това място обител, която нарекъл Фаре, и като превърнал разбойническата пещера в църква, събрал тук братство. Славата за него се разнесла по цялата страна и мнозина идвали при него заради добродетелния му живот; като приемали от него пострижение, те водели тих живот в тази обител, получавайки полза от своя учител и наставник.   Обременен от това безпокойство, той решил да се оттегли в уединение, избягвайки светската слава. И така, като се простил с братята, като ги благословил и ги връчил на Бога, преподобният тръгнал към далечни пустини и непроходими дебри.   Като изминал един ден път, преподобният намерил друга пещера, недалеч от Иерихонските предели, и като се поселил в нея, живеел за Бога, славословейки Го ден и нощ като ангел. За храна му служели тревите, които растели около онова място, а повече от всичко той се хранел с Божието слово, с непрестанни молитви и с топли, изтичащи от сърдечна любов към Бога.     След като преподобният вече дълго време се скитал из пустинята, Бог пожелал този светилник, сияещ с добродетели, отново да излезе на открито и с начина си на живот да свети на всички желаещи да вървят по тесния път, водещ към вечния живот. Отново го намерили някои от минаващите през пустинята подвижници и като паднали в нозете му, го умолявали да им нареди да останат при него и да подражават на благочестивите му подвизи. Когато и други узнали за това, тогава при преподобния започнали да се събират мнозина, които бягали от суетния свят. А той, като събрал вече трето стадо Христови овце и като ги научил на монашество, устроил трета обител, която после започнала да се нарича на сирийски език Сукийска, а на гръцки - Старата лавра. После той се изкачил на върха на намиращата се там планина и се поселил в неголяма пещера, до която човек би могъл да се изкачи само с помощта на много висока стълба. Там той застанал като на стълп, отделяйки се от земята и приближавайки се към небесните селения.      Оттам като добър пастир, стоящ на стража, той се молел за своите манастири и мислел за спасението на събралите се братя; намирайки се като че на кърмата на кораб, той направлявал плаването на много голям брой хора, защото нуждаещи се от духовна храна от всички манастири прибягвали при него. Той живял на това място до дълбока старост, пребивавайки в пост и молитва и в такива подвизи, за които не е възможно и да се разкаже; защото, увеличавайки от ден на ден трудовете си, той и в плътта изглеждал като безплътен.    Това място било безводно, но светият отец не желаел някой от братята да се труди за него, като му носи вода отдалеч, а самият той не можел да си носи - по причина на трудния достъп до високия хълм и поради немощта на своето състарено и отслабнало от трудове тяло. Затова той отправил усърдна молитва към Бога, да изведе вода от камъка, както за Израиля в пустинята; и това станало, защото Господ изпълнява желанието на боящите се от Него и чува молитвата им - и внезапно от сухия камък със силата Божия бликнал воден извор. Такава голяма сила имала пред Бога молитвата на добродетелния отец.   Като пребивавал в съвършено благочестие и като достигнал като узрял грозд до пределна възраст, преподобният се приближил до блажената си кончина. Узнавайки за нея от Бога, той извикал от трите си манастира игумените и братята, които по неговите молитви и застъпничество пред Бога се умножили в тази пустиня като небесни звезди, и ги уведомил за близката си кончина.   - Аз - казал той - си тръгвам от вас, както ми заповяда Господ; понеже настъпи времето, което с нетърпение отдавна очаквах, да се откъсна от съюза с плътта и да се явя пред лицето на моя Бог. А вие, чеда, се грижете за своето спасение така, че всеки от вас, като избегне вражеските мрежи, да се сподоби след кончината си да се въдвори при Господа и да получи милост от Него.   Като чули това, всички заплакали и казали:   - Отче, ти устрои три манастира и събра три стада; всяко от тях би искало да има при себе си твоите мощи, затова, за да няма разпри между нас, завещай ни сега, къде да положим мощите ти.   Изпълнявайки желанието им, той намерил за добре да го погребат в първия му манастир, където той бил пленен от разбойниците и с Божията благодат бил избавен от тях по чудесен начин. Монасите от трите обители го взели и го завели в тази обител. Тук той, като дал на братята много наставления за съвършеното монашеско житие и като им преподал мир, легнал, предал в ръцете на Господа святата си душа, без да страда от никаква телесна болест.   Така починал преподобният наш отец Харитон - Христовият мъченик, изповедник и добър подвижник. Заридали за него всички пустинни отци и цялата пустиня се изпълнила с плач по този велик отец и учител, озарил света като слънце. Като плакали за него достатъчно време, монасите погребали с чест светите му мощи, славейки Отца и Сина, и Светия Дух във вековете.    Амин.    ", "date": "2017.09.28", "title": "Св. преподобни Харитон изповедник"}
{"url": "http://www.classa.bg/%D1%81%D0%B2%D1%8F%D1%82/item/373268-twitter-%D0%BF%D1%80%D0%BE%D0%BC%D0%B5%D0%BD%D1%8F-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0,-%D0%B7%D0%B0-%D0%B4%D0%B0-%D0%BC%D0%BE%D0%B6%D0%B5-%D1%82%D1%80%D1%8A%D0%BC%D0%BF-%D0%B4%D0%B0-%D0%BF%D1%80%D0%B0%D0%B2%D0%B8-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%BD%D0%B0-%D0%B4%D1%80%D1%83%D0%B3%D0%B8%D1%82%D0%B5-%D0%BD%D0%B5-%D0%B5-%D0%BF%D0%BE%D0%B7%D0%B2%D0%BE%D0%BB%D0%B5%D0%BD%D0%BE", "text": "Twitter, любимата социална мрежа на президента на САЩ Доналд Тръмп, обяви в понеделник някои промени в правилата на услугата, които ще зарадват обитателя на Белия дом. Новите разпоредби изглежда имат изключителната цел да запазят и оправдаят дейността на президента в мрежата, често критикувана от много хора, съобщава порталът Mashable. Досега услугата забраняваше да се обиждат другите потребители и да се подбужда насилие. На теория, на базата на тези забрани, много от туитовете на Доналд Тръмп (например за Северна Корея и нейния лидер Ким Чен-ун) би трябвало да бъдат елиминирани, но те винаги са били публикувани. Едва сега ръководството на компанията реши да обясни защо не третира Тръмп по начина, по който го прави с други потребители. Говорител на компанията заяви в понеделник, че услугата има вътрешни правила, които забраняват премахването на туитове, съдържащи \"значима информация\", дори и да нарушават общите правила. Представителите на Twitter обещаха, че това правило ще се появи в близко бъдеще в споразумението за всеки потребител. Въпреки това все още не е ясно кои критерии определят, че информацията в един туит се характеризира като значима. Изявлението дойде в отговор на многобройните искания към Twitter да предприеме действия срещу президентския акаунт заради туита, с който заплаши Северна Корея този уикенд. \"Току-що чух речта на севернокорейския външен министър в ООН. Ако изявленията му отразят това, което мисли Малкият човек-ракета, те няма да са тук дълго време!\" цитирано дословно. Севернокорейското правителство от своя страна заяви, че посланието е \"ясно деклариране на война\". Междувременно, с обявяването на промяна в правилата, Twitter признава за първи път, че използва термините \"журналистически интерес\" и \"обществен интерес\" като критерий за прилагане на правилата си. Той също така признава, че упражнява поне известна редакторска преценка и действа повече като медийна компания - етикет, който повечето социални платформи са се опитали да избегнат от дълго време.", "date": "2017.09.28", "title": "Twitter променя правилата, за да може Тръмп да прави това, което на другите не е позволено"}
{"url": "http://www.classa.bg/%D1%81%D0%B2%D1%8F%D1%82/item/373269-%D1%81%D0%B0%D1%89-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BF%D0%BB%D0%BE%D0%B4%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B2%D0%BE%D1%8F%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Американската политика за Северна Корея работи, казва говорителят на Държавния департамент Хедър Науер, цитирана от информационните агенции. \"Направихме значителен напредък в мобилизирането на международната общност срещу режима на Северна Корея\", каза Науер. \"Около 20 страни са поискали оттеглянето на севернокорейски дипломати от техните територии, докато други нации са намалили броя на севернокорейските работници\", добави той. \"Китай и Русия гласуваха в подкрепа на резолюцията на Съвета за сигурност на ООН да приеме санкции срещу Пхенян. Китай предприема мерки за ограничаване на финансовия поток и доставките на стоки за Северна Корея. Китай е направил огромни крачки в правилната посока, винаги има още неща, които страните могат да направят, но на този етап ние искаме да благодарим на Китай за стъпките, които е предприел\", каза говорителят. Пекин е основният търговски партньор на Пхенян и се противопоставя на едностранните санкции на Вашингтон. Президентът на САЩ Доналд Тръмп многократно е критикувал азиатския гигант за \"правене на нищо\" по севернокорейските ядрена програма и ракети, дори заплаши да спре да търгува с \"всяка страна, която прави бизнес със Северна Корея\".", "date": "2017.09.28", "title": "САЩ започват да получават плодовете на своята политика срещу Северна Корея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373271-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D0%BE", "text": "\"Делян Добрев си е направил паралелна община в Хасково, каза по bTV лидерът на \"Нормална държава\" Георги Кадиев по адрес на бившия министър и настоящ депутат от ГЕРБ.. В основата на поредния скандал, в който е замесен депутат от ГЕРБ, е обвинението на паритята към собствения й кмет Добри Беливанов, че се е провалил в управлението на обшината. Двама заместник-кметове вече хвърлиха оставка, несъгласни с начина на работа на градоначалника. Напрежението между кмета и партията му ескалира в интернет с размяна на декларации. Първо ГЕРБ го обвиниха в пасивност, липса на местни политики и незаинтересованост към важните за града проблеми. Сред тях – качеството на питейната вода, която заради урана, вече пети месец е забранена за пиене, а отпуснатите от Министерския съвет пари за нови кладенци още не са усвоени. Беливанов върди, че всички проблеми на града се решават, а там, където е имало изоставане, щял да търси отговорност от заместниците си. \"Имаме \"Кумгейт\" в Хасково. Не може да вкараш шестима от роднините си - какво означава съпругът да бъде председател на комисия по бюджет и финанси, а съпругата да е директор на финансовата комисия. Съпругът контролира съпругата и това са хората, които отговарят за обществените поръчки и са най-ключовите позиции в общината\", посочи Кадиев. В схемата на Добрев има още приятели и негови бивши съученици, които заемат важни постове в общината. \"Община Хасково е подчинена на един приятелско-роднински кръг на областния координатор на ГЕРБ и депутат от управляващата партия Делян Добрев. През 2015 г., когато Добри Беливанов печели кметските избори, назначава на ключови позиции – кум, зет, кумата на г-н Добрев.\", коментира вчера депутатът от БСП Елена Йончева. Георги Кадиев призова ГЕРБ да изтеглят Делян Добрев. Призова и БСП като опозиция да изтеглят депутата си от Свиленград, който е спечелил поръчки за саниране в Хасково и ги е дал за подизпълнение на фирми на зетя на Делян Добрев. \"Държавата и ъндърграундът все повече се сливат\", коментира още Кадиев. По думите му все повече България става държава на мафията. \"Формата на управление все повече става корупция, а не демокрация. Можеш да си купиш съд, съдебно дело\", допълни лидерът на \"Нормална България\". По казуса с \"Дунарит\" според него държавата нагазва с ботуши в частни правоотношения и се опитва да изземе бизнеса.", "date": "2017.09.28", "title": "Паралелна държава в Хасково"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373272-%D0%BE%D0%B3%D1%80%D0%B0%D0%B1%D0%B8%D1%85%D0%B0-%D0%B8%D0%BD%D0%BA%D0%B0%D1%81%D0%BE-%D1%86%D0%B5%D0%BD%D1%82%D1%8A%D1%80", "text": "Въоръжен грабеж на денонощен инкасо център беше извършен снощи в София. Първоначално бе обявено, че е пострадал най-малко един от охранителите на обекта, но по-късно това беше отречено. Центърът е разположен в жк.\"Овча купел 2\" и е на една от най-големите фирми в охранителния бранш. Все още не е ясна сумата, с която са избягали обирджиите. Издирват се мъже, които са напуснали района с джип. Те са били с маски на лицата.", "date": "2017.09.28", "title": "Ограбиха инкасо център"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373273-%D1%80%D1%8A%D1%81%D1%82-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Щатският долар продължава да поскъпва и по време на търговията в сряда, тъй като инвеститорите очакват по-късно днес да бъдат представени детайли относно дълго отлаганата данъчната реформа на президента на САЩ Доналд Тръмп. Предполага се, че плановете на американската администрация и на управляващата Републиканска партия за мащабна данъчна реформа ще включват намаляване както на личните, така и на корпоративните данъци. Ако в последствие тези планове бъдат одобрени от американския конгрес, това би представлявала първа значителна законодателна победа на Тръмп, откакто той пое управлението на Белия дом през януари. Подкрепа за днешното поскъпване на зелените пари оказва и снощната реч на президента на Фед Джанет Йелън, в която тя защити необходимостта от по-нататъшно постепенно вдигане на лихвените ставки въпреки все още слабата инфлация. Индексът на долара спрямо останалите шест основни валути нарастна с 0,45% към 5-седмичен връх от 93,502 пункта благодарение и на покачване на доходността на американските държавни облигации. Доходността на 10-годишните дългови книжа на САЩ достигна близо двумесечен връх около 2,31%, като в същото време доходността на краткосрочните двегодишни книжа удари 9-годишен връх от близо 1,48% с оглед на факта, че участниците на паричните пазари вече оценяват на повече от 80% шансовете за още едно повишение на федералната фондова лихва с четвърт процент до края на 2017-а година, след като само месец по-рано тази вероятно беше под 40 на сто. Доларът поскъпва с 0,72% към 11-седмичен връх от 113,01 японски йени и с 0,73% към 6-седмичен връх от 0,9763 швейцарски франка. В същото време еврото задълбочава своето солидно низходящо движение, което е в сила от началото на седмицата на фона на нарастващата политическа несигурност в Германия след парламентарния вот в неделя, показващ намаляваща подкрепа за канцлера Ангела Меркел при нарастващо влияние на крайната антиевропейска десница в лицето на \"Алтернатива за Германия\". Предстоящите седмици и дори месеци на трудни преговори на Меркел с либералната Партия на свободните демократи (ПСД) и партията на Зелените за формиране на единствената възможност за коалиционно правителство, разполагащо с мнозинство в Бундестага - т.нар. коалиция \"Ямайка\" (според цветовете на трите партии, които отговарят на тези на флага на карибската държава), карат финансовите пазари да започнат отново да се фокусират върху политическите рискове в рамките на Европа, което е негативно за единната европейска валута. Днес еврото се понижава с нови 0,5% към 6-седмично дъно от 1,1730 долара и вече губи близо 2% от стойността от началото на настоящата седмица. Единната европейска валута се намира под натиск от продажби и спрямо британската лира и швейцарския франка, достигайки 10-седмично дъно от 0,8746 паунда и двуседмично дъно от 1,1408 франка. От своя страна британската валута също продължава да губи позиции спрямо зелените пари, понижавайки се с 0,45% към 12-дневно дъно от 1,3364 долара.", "date": "2017.09.28", "title": "Ръст на долара"}
{"url": "http://www.classa.bg/%D1%81%D0%B2%D1%8F%D1%82/item/373264-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B5-%D0%BF%D0%BE-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE", "text": "Земетресение с магнитуд 7.1 разтърси мексиканската столица, на същата дата - опустошителния 19 септември 1985 г. Смъртните случаи до момента са 333, значително по-ниска цифра от 10 000 загинали под развалините преди 32 години, но въпреки това повдигат същите подозрения: колко от тези смъртни случаи биха могли да бъдат избегнати? От земетресението от 1985 г., строителните правила в Мексико Сити са били променени, за да се предотврати разпадането на структури в сеизмичната зона. Трагедията обаче се повтори миналия вторник. Училищата, жилищата и обществената инфраструктура се сринаха и заподозреният е все същият: корупцията. В доклад на Националната програма за риска, разработена от Националния център за предотвратяване на бедствията (Cenapred), се посочва бедността като един от основните проблеми, свързани с бедствия от този вид. \"83% от всички смъртни случаи в сринати при земетресения сгради са настъпили в страните с високи нива на корупция и бедност\", се казва в доклада. Преди земетресението, което разтресе Мексико Сити, друго с още по-мащабен характер опустоши Оахака и Чиапас, смятани за най-бедните щати. Размерът на щетите в този регион на юг от Мексико е скандален: 98 жертви; 80 000 жилища са унищожени; 1400 срутени училища и засегнати повече от 2,2 милиона души. \" Тази уязвимост обаче е тясно свързана с феномена, който се е превърнал в част от ландшафта и ежедневието: корупцията. Нередовни разрешителни, неефективни проверки, манипулирани оферти и купена бюрокрация, за да се строи в неподходящи райони, са само част от списъка на сериозните пропуски, които биха могли да доведат до смърт на хора и пълна или частична загуба на тяхното имущество. Експерти, интервюирани от The New York Times смятат, че буквално късметът е факторът, който е играл в полза на Мексико Сити по време на земетресението миналия вторник, за да се предотвратят повече смъртни случаи. Но този шанс не предотврати разпадането на 38 сгради в столицата. Причината е, че благодарение на корупцията, строителството изцяло се е изплъзнало от контрол. Отдава се по-голямо значение на облицовките и външния изглед отколкото на конструкцията. Едно проучване, цитирано от американските медии, заяви, че от 150 сгради, построени след 2004 г. (когато е променен регламентът в строителството), 71% не отговарят на всички стандарти, а 36% дори не спазват и най-малките изисквания.", "date": "2017.09.28", "title": "Корупцията е по-смъртоносна от земетресението"}
{"url": "http://www.classa.bg/%D1%81%D0%B2%D1%8F%D1%82/item/373266-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%B8%D0%BC%D0%B0-%D0%BA%D1%80%D1%8A%D0%B3%D0%BE%D0%B2%D0%B5,-%D0%BA%D0%BE%D0%B8%D1%82%D0%BE-%D0%BD%D0%B5-%D1%83%D1%81%D1%82%D0%BE%D1%8F%D0%B2%D0%B0%D1%82-%D0%BD%D0%B0-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5%D1%82%D0%BE-%D0%B4%D0%B0-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D1%80%D1%83%D1%81%D0%B8%D1%8F", "text": "Някои испански вестници, по-специално вестник \"Ел Паис\", се опитват да обвинят руските медии в предубеждение за събитията, които се случват в Каталуния, и да се опитат да намерят по този начин предполагаемата \"ръка на Кремъл\" , което в никакъв случай не съответства на действителността, заяви руският посланик в Испания Юрий Корчагин. Този руски дипломат е изненадан от публикуването на статия през уикенда относно \"така наречената намеса на Русия в каталунския процес. Статията смесва всичко: Уикилийкс, обвинения за Руската намеса в други държави, ботове и каталонски политици, за които никога не сме чували \". Освен това в понеделник авторът на статията \"продължи да споделя фантазиите си по 24-часовия канал на испанската телевизия и да намира ръката на Кремъл, навсякъде, където му хрумне.\" Такива публикации показват, че \"в Испания съществуват кръгове, които не могат да устоят на изкушението да обвиняват Русия за нещо, въпреки факта, че през цялата си история европейската държава изглежда е успяла да развие имунитет срещу различни видове политизирани и идеологизирани инсинуации\", заяви руският дипломат. \"Според аргументите на автора на статията по телевизията ситуацията е следната: Кремъл оркестрира Брексит, повлия на изборите в САЩ, организира влизането в Бундестага на дясната опозиция, а Испания, изглежда, че остава встрани. Това не е добре, ние също сме важна държава, но Русия не се намесва, затова авторът на статията реши да поправи всичко, като намери подходящия обект: Каталуния\", обяснява Корчагин. Руското посолство изпрати писмо до \"Ел Паис\" с официално мнения по въпроса, които медиите публикуваха на своя уебсайт. \"Според коментарите, които получаваме, (...) читателите не искат изобщо да приемат мнението, че\" ръката на Москва \"е въвлечена във всичко, което се случва в света\", каза дипломатът, който изрази надежда, че руско-испанските отношения ще продължат да бъдат \"приятелски и взаимноизгодни\". \"Нашата официална позиция е известна и многократно е изразена: това е процес на испанската вътрешна политика. Смятаме, че всички проблеми, възникнали в хода на тези вътрешни процеси, трябва да бъдат решени в рамките на испанското законодателство и в рамката от Конституцията на Испания, Русия няма връзка с тези процеси и не се стреми да я има \", заключи Юрий Корчагин.", "date": "2017.09.28", "title": "\"В Испания има кръгове, които не устояват на изкушението да обвиняват Русия\""}
{"url": "http://www.classa.bg/%D1%81%D0%B2%D1%8F%D1%82/item/373267-%D1%89%D0%B5-%D0%B8%D0%BD%D0%B8%D1%86%D0%B8%D0%B8%D1%80%D0%B0-%D0%BB%D0%B8-%D0%B1%D0%B0%D0%B3%D0%B4%D0%B0%D0%B4-%D0%BF%D0%B5%D1%82%D1%80%D0%BE%D0%BB%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D0%BB%D0%B5%D0%B4-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%B8%D1%80%D0%B0%D0%BA%D1%81%D0%BA%D0%B8-%D0%BA%D1%8E%D1%80%D0%B4%D0%B8%D1%81%D1%82%D0%B0%D0%BD", "text": "Багдад няма да води преговори с властите в иракски Кюрдистан за \"едностранен и неконституционен\" референдум за независимостта, заяви иракският премиер Хайдар ал-Абади. \"Този референдум представлява опасност за всички иракчани и ще застраши интересите на страните в региона\", каза министър-председателят, който в понеделник възложи на армията да осигури безопасността на контролираните от кюрди селища. Междувременно иракският парламент одобри прехвърлянето на няколко батальона в спорните райони между Багдад и Ербил, както и блокадата на всички контролно-пропускателни пунктове на границата с автономния регион. На 25 септември, иракски Кюрдистан проведе референдум за отделяне от Ирак. Багдад смята тези избори за незаконни, след като бяха прекратени на 18 септември от Върховния съд. Според предварителните резултати \"да\" спечели с преобладаващо мнозинство на повече от 90% от гласовете. Плановете за независимост на иракския Кюрдистан предизвикаха остра реакция от няколко държави. Лигата на арабските държави обяви референдума за незаконен и подкрепя териториалната цялост на Ирак. Иран и Турция също призоваха иракските кюрди да се откажат от тази идея. Инициативата \"Ербил\", която е столица на кюрдския регион, също беше хладно приета в САЩ, които смятат, че плебисцитът само ще дестабилизира региона и ще укрепи терористичната организация ислямска държава. Особена загриженост показа Анкара, която заплашва с военна намеса за защита на тюркското население, живеещо в териториите на автономния район на иракския Кюрдистан. Основната причина за спора между туркмени и кюрди е провинция Киркук. Първите, подкрепени от Турция, отхвърлят прехода на тези земи в ръцете на последните. Освен това Турция заплаши Ербил със санкции и една от наказателните мерки ще бъде блокирането на транзита на петрол от иракски Кюрдистан. \"Багдад трябва да контролира търговията с петрол\", каза турското правителство. В същото време иракските и турските въоръжени сили започнаха мащабни военни учения на границата между двете страни. Подобна мярка се извършва и от Иран. Анкара обаче не винаги е имала това мнение, тъй като преди референдума тя помогна на иракските кюрди да изнасят суров петрол, избягвайки контрола над Багдад. Изтеглените в района въглеводороди достигат до международния пазар, като транзитират през турска територия, което позволява на Ербил да не зависи от Иран или Ирак, докато турската страна получи огромни ползи. \"Турция създаде основата за независимостта на Кюрдистан и сега е изправена пред труден избор: да загуби приходите от петролния транзит или да се изправи пред неконтролиран политически процес ... Независимостта на иракски Кюрдистан ще стимулира подобни настроения в турските кюрди. Това е пример за многобройните процеси, които биха могли да се случат в региона \", заяви анализатор. Провинция Киркук не е част от автономния район на иракски Кюрдистан, но де факто е под контрола на кюрдите, откакто през 2014 г. са изгонили ИД от тези територии. Киркук е домът на най-големите петролни резерви в Ирак, като полетата позволяват извличането на приблизително 900 000 барела на ден. За сравнение, общото иракско производство е около 4,4 милиона барела на ден. Положението около богатия на петрол район Киркук е основната причина за влошаването на общата ситуация около иракски Кюрдистан. С приходите от износа на петрол иракските кюрди смятат, че имат реална икономическа база, за да създадат своя собствена държава, възможност, която никога преди не са имали\"", "date": "2017.09.28", "title": "Ще инициира ли Багдад петролна война след референдума за иракски Кюрдистан?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373265-%D0%BA%D0%B0%D0%BA%D1%8A%D0%B2-%D0%B5-%D0%B7%D0%B0%D0%BB%D0%BE%D0%B3%D1%8A%D1%82-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC", "text": "Испанската провинция Каталуния се готви да гласува в неделя на референдум за независимост въпреки съпротивата на централното правителство в Мадрид и на съдилищата - на карта са заложени единството на страната и политическото оцеляване на испанския премиер Мариано Рахой.   Заради засиления натиск на Рахой върху региона, включително арестите и конфискуването на материали за референдума, някои каталунски лидери намекнаха, че той тласка страната обратно към тъмните дни на диктатурата. Рахой обаче не се поддаде на призивите на поддръжниците на твърдата линия да поеме административно контрол над Каталуния.         Графити в Барселона. Снимка: либремеркато   Каталуния е една от 17-те испански автономни области. Тя има 7,5 милиона жители и дава близо една пета от испанския БВП, равностойни на икономиката на Португалия. Също като други части от Испания, тя има собствени език, култура и история. В неделя каталунците се готвят да гласуват за независимост. Последствията са непредвидими. Преди пет години Испания беше изпаднала в дълбока финансова криза и политиците в Мадрид и в Барселона спореха повече за пари, отколкото за суверенитет.   Сепаратистките каталунски лидери обаче заявяват, че няма да се върнат на масата за преговори, за да обсъждат само финансовите въпроси.   Политическата ситуация е сложна и в Мадрид, и в Барселона. Провалът на идеята за независимост може да доведе до падане на каталунското правителство, а евентуално задълбочаване на кризата може да накара опозиционните партии да поискат сваляне на Рахой. Най-голямото предизвикателство обаче може да се окажат улиците на Барселона. Не е ясно как ще реагират каталунците, ако централната власт разпореди засилване на ограниченията.   Една независима Каталуния би станала средно голяма европейска страна, а Барселона е един от най-космополитните градове в Европа. Икономистите спорят дали евентуално изтегляне би навредило значително на икономиката на региона, или би отслабило останалата част от Испания - но са съгласни, че в краткосрочен план ще има икономическа цена, докато двете страни се приспособят към новите реалности.   Много би зависило от условията, при които се осъществи евентуалното напускане на Каталуния, включително как ще се разпредели испанският дълг и дали Мадрид ще наложи икономически санкции. Под въпрос е и дали регионът ще може да остане в ЕС и да продължи да използва еврото. Най-радикалната каталунска сепаратистка партия не иска да има нищо общо с единната европейска валута.", "date": "2017.09.28", "title": "Какъв е залогът на каталунския референдум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373259-%D0%B5%D0%BA-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D0%B8%D1%81%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%88%D0%B5%D0%BD%D0%B3%D0%B5%D0%BD,-%D0%BE%D1%82%D0%BF%D1%83%D1%81%D0%BA%D0%B0-500-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%BF%D1%80%D0%B8%D0%B5%D0%BC%D0%B0%D0%BD%D0%B5-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8-%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%B0%D1%84%D1%80%D0%B8%D0%BA%D0%B0", "text": "     Европейската комисия предлага мерки за съхраняване и укрепване на Шенгенското пространство. Комисията предлага да актуализира Кодекса на шенгенските граници, за да адаптира разпоредбите за временно повторно въвеждане на граничен контрол по вътрешните граници към настоящите нужди в отговор на променящите се и постоянните заплахи за обществения ред или вътрешната сигурност.  Същевременно се въвеждат по-строги процесуални гаранции, за да се гарантира, че граничният контрол по вътрешните граници остава изключение от правилото и представлява крайна мярка, използвана само ако е необходима и съответстваща, като така се ограничава въздействието върху свободното движение, уточняват от ЕК. Комисията публикува също така съобщение относно предприетите вече мерки в отговор на предизвикателствата в областта на сигурността по външните граници и в рамките на Шенгенското пространство, както и препоръка към държавите-членки относно по-ефективното прилагане, ако е необходимо, на настоящите правила за временен граничен контрол.  Установено е, че настоящите правила за временно повторно въвеждане на граничен контрол по вътрешните граници са достатъчни в огромното мнозинство от случаите. При все това сроковете, предвидени в законодателството, може да са недостатъчни, когато държавите-членки са изправени пред променящи се сериозни заплахи за обществения ред или вътрешната им сигурност.    В днешните предложения се предвижда, че по изключение държавите-членки ще имат също право да удължат контрола по вътрешните граници, ако първоначалната заплаха е налице и след една година и когато в това отношение на собствената територия са предприети също съответни извънредни национални мерки, като например извънредно положение. Такова удължаване ще изисква препоръка на Съвета, която взема предвид становището на Комисията по въпроса, и ще бъде строго ограничено до 6-месечни удължавания, които са възможни не повече от три пъти и за максимален срок до две години.  В очакване на приемането на тези законодателни промени Комисията издава днес също, под формата на препоръка, насоки, които да служат на държавите-членки за по-ефективното прилагане на действащите шенгенски правила. На държавите-членки се припомня, че въвеждането на временен контрол по вътрешните граници трябва да остане изключителна мярка, до която се прибягва само в краен случай, въздействието върху свободното движение трябва да е ограничено и алтернативни мерки, като полицейски проверки и трансгранично сътрудничество, следва да се предприемат с предимство. Държавите-членки трябва редовно да оценяват въведения от тях временен контрол, да информират и да си сътрудничат с други засегнати държави-членки, както и да се въздържат от всякакви необосновани мерки.  И накрая, за да могат държавите-членки да се противопоставят на заплахите заедно, обединени в по-стабилно Шенгенско пространство, е крайно време България и Румъния да станат пълноправни членове на Шенген. Съветът следва да вземе решението за одобряване на тяхното присъединяване към Шенгенското пространство и за премахване на контрола по вътрешните граници между тези две държави-членки и техните съседи от ЕС. България и Румъния са доказали способността си да защитават външните граници на ЕС и поради това следва да станат членове на нашата вътрешна зона без граници, заявяват още от ЕК.       ", "date": "2017.09.28", "title": "ЕК официално поиска България в Шенген, отпуска 500 млн. евро за приемане на бежанци от Северна Африка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373260-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0%D1%80%D0%B8%D1%82%D0%B5-%D1%81-%D0%BF%D0%BB%D0%B0%D0%BD-%D0%B7%D0%B0-%E2%80%9D%D0%B1%D0%BE%D1%80%D0%B8%D1%81%D0%BE%D0%B2-4%E2%80%9D-%D1%89%D0%B5-%D0%BD%D0%B8-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D0%B3%D0%B5%D1%80%D0%B1-%D0%B8-%D0%B1%D1%81%D0%BF", "text": "  Аргументите на “политическите инженери” са в няколко посоки. От една страна, след като ГЕРБ схруска и изхвърли от парламента Реформаторския блок заради съвместното им управление и афинитета на досегашните лидери на така наречените “десни” към властови постове, планът да се стигне до широка коалиция не сработи заради издънката на Гергов и Цацаров със Сашо Дончев.   А иначе всичко бе готово-от министрите-социалисти до лидерски позиции за шефовете в парламента и кабинета. Но негативна роля изигра и личното разочарование на Нинова от това, че няма да е премиер и губи изборите от ГЕРБ. Новата соцлидерка просто не сдържа емоциите си и това провали заверата.   Затова се наложи резервен вариант, който много прилича на предишния-само че в управлението сега са патриотите, чиято тъжна съдба на следващите избори може да се прогнозира отсега. След изцепките на Валери Симеонов, дразнещата обикновените хора шикозна по нашите стандарти сватба на Волен Сидеров и липсата на авторитет на военния министър Каракачанов подкрепата за тях вече е изтъняла достатъчно.     Широката коалиция ГЕРБ-БСП ще създаде политически вакуум след себе си и ще остави раздробено политическо пространство, което няма да може да излъчи сериозен лидер, който да поеме властта след нея1 смятат “политическите инженери”. Така ще остане възможност да се пробута “следващия Борисов”, по което вече се работи в кръга на библиотекарите. Това обаче е твърде отдалечено във времето и не е актуално в момента, затова е на втори план.   Единственият въпрос е дали Корнелия Нинова ще участва в коалицията или ще се наложи да бъде отстранена след вътрешно-партиен преврат. Това е лесно да бъде организирано, като се знае привързаността на окупиралите върховете на БСП хора към властови позиции и парите, които те носят. Все пак, хора на столетницата от близо 10 години не са помирисвали министерски кресла.   А сега на хоризонта ще се появи такава възможност, при това този път властта ще бъде разпределена в съотношение 50:50. ГЕРБ даде знак, че са готови на това-неслучайно и Борисов отиде на крака да открие панаира на Гергов, който в прав текст се обяви за подобно решение на политическия въпрос в България.   Нинова напоследък дава сигнали, че е склонна към коалиция с ГЕРБ, като обяснението може да е различно- от “национални интереси” до “спасение на България”. Това ще облекчи прилагането на плана, защото няма да потрябва време за вътрешно-партийни боричкания в столетницата.   Корнелия обаче явно е усетила накъде вървят нещата и вече даде гръб на ГЕРБ при избора на шеф на НОИ и при определяне на представителите на парламента във Висшия съдебен съвет. Остава да видим дали е преглътнала загубата си на изборите и е готова на коалиция.   Засега няма единство по въпроса кога да са предсрочните избори. Във всички случаи ще се чака преминаване на шестте месеца българско председателство на Съвета на ЕС. Другото е въпрос на тактика-повод за разпускане на Народното събрание винаги ще се намери, а и Борисов не е от хората ,които не могат да изиграят партньорите си. Правил го е, ще го направи пак.   Бойко Борисов от своя страна не остана длъжен и прие като свое едно от предизборните обещания на социалистите и лично на Нинова-да постави темата за отмяна на санкциите срещу олигарсите на Путин в Брюксел. Самият факт, че Борисов каза това на среща с възможно най-неподходящия европейски политик- премиерът на Полша Беата Шидло- говори за бързане, въпреки че прилича повече  на дипломатически гаф.   Така “Борисов-4” ще управлява без никаква опозициа, дори отломките на “десните” да влязат в парламента, ще имат незначително число депутати и няма да могат да влияят на процесите.   Големият печеливш остава ДПС, които в сянка “ще подкрепят” правителството и ще го държат на къса каишка. Схемата е разчетена да издържи до 2021-22 година-тогава Германия ще има нов лидер, България ще избира нов президент, ако Тръмп оцелее, ще трябва да се бори за втори мандат или да отстъпи мястото си на нов президент в Белия дом. Отлично избран момент за смяна на артистите на политическата сцена и у нас.   Планът за следващия кабинет включва както обикновено предсрочни парламентарни избори и широка коалиция по германски тертип- между прогнозираните първи две политически сили- ГЕРБ и БСП. Единственото неизвестно тук остава дали тази коалиция ще е с участието на Корнелия Нинова или без нея.", "date": "2017.09.28", "title": "Библиотекарите с план за ”Борисов-4”. Ще ни управляват ГЕРБ и БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373261-%D0%BF%D1%80%D0%B5%D0%B4%D0%B8-%D0%B4%D0%B0-%D0%BF%D0%BB%D1%8E%D0%B5%D1%82%D0%B5-%D0%BF%D0%BE-%D0%B2%D0%B0%D0%BF%D1%86%D0%B0%D1%80%D0%BE%D0%B2,-%D0%BF%D0%B0%D0%B4%D0%BD%D0%B5%D1%82%D0%B5-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5", "text": "И съвсем случайно, бродейки из телевизионното тресавище, се натъкнах на предаването на Георги Лозанов. Същият – така нареченият Папионката, храненик на Иван Славков, катърът в преподавателския обор – той е доцент, а пикливи медии го представят като „емблематичният медиен експерт“! Да се трогнеш до сълзи, щом това ни е емблемата. Според този пудел на демокрацията и хрантутник на два режима:-„Никола Вапцаров продължава да е жертва на несъстоялия се у нас дебат за близкото минало.“     Вапцаров е жертва на нашата световно призната демократична дебелащина, простотия и антибългарщина! То не остана неоплют нито един от светците ни! Нито един! Левски бил убиец, Ботев – терорист и авантюрист, Стамболов – курвар и лаком за имоти, Яворов – мръсен чирпанлия и убиец… И който и да вземете, ще откриете пресни храчки по лика му на хора, дето се хранят с чужбински долари! Каквото им наредят – това вършат.   И поканил Папионката с прическа тип разплетена дамаджана една невероятна специалистка по Вапцаров, някоя си Кръстева, която работела в Белгия, но решила да каже истината за поета. Казала я, вече дори насъбрала над 500 заплахи – хвали се храбро в студиото. Според мен – малко са и ако се размине само със заплахи, трябва да запали свещ в черква.   Та тази скудоумница обяви: „Вапцаров е терорист! Той е служил на чужда тоталитарна държава/ СССР/!” Умна жена, навярно в Белгия е натрупала мозък на буци! Добре, бе, същество с дълги коси и къс ум: френските партизани като взривяваха складове, влакове и мостове – терористи ли са? А югославските? А гръцките? Те на тоталитарна държава ли служеха или на антифашисткото световно движение! На него служеха САЩ и Великобритания, а не на „тоталитарна държава“.   За твое сведение – всички партизански движения срещу фашистките правителства на Германия, Италия, България официално са признати за антифашистки! И ето една такава самозвана „познавачка“ пише платени глупости. Бях смаян, когато един германски журналист преди няколко месеца разкри, че в неговата родина има 400 журналисти на яслата на ЦРУ! Разбира се, убиха го! Е, у нас са поне 100 хрантутници!", "date": "2017.09.28", "title": "Преди да плюете по Вапцаров, паднете на колене!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373262-%D0%B0%D0%BA%D0%BE-%D0%BD%D0%B0%D1%80%D1%83%D0%B3%D0%B0%D0%B5%D1%82%D0%B5-%D0%B2%D0%B0%D1%82%D0%B8%D0%BA%D0%B0%D0%BD%D0%B0,-%D0%B8%D1%81%D1%83%D1%81-%D0%B8%D0%BB%D0%B8-%D1%81%D0%B0%D1%89,-%D1%82%D0%BE%D0%B2%D0%B0-%D0%B5-%D1%81%D0%B2%D0%BE%D0%B1%D0%BE%D0%B4%D0%B0-%D0%B0%D0%BA%D0%BE-%D0%BA%D0%B0%D0%B6%D0%B5%D1%82%D0%B5-%D0%BD%D0%B5%D1%89%D0%BE-%D0%BF%D1%80%D0%BE%D1%82%D0%B8%D0%B2-%D0%B8%D1%81%D0%BB%D1%8F%D0%BC%D0%B0,-%D0%B2%D0%B8%D0%B5-%D1%81%D1%82%D0%B5-%D0%BA%D1%81%D0%B5%D0%BD%D0%BE%D1%84%D0%BE%D0%B1,-%D1%80%D0%B0%D1%81%D0%B8%D1%81%D1%82%E2%80%A6", "text": " е италианска журналистка, която налага свой собствен стил в журналистиката, с активна гражданска позиция и оригинални интервюта. 1958 – 1977 г. е специален кореспондент на списание „Еуропео“. След 1963 г. работи от Ню Йорк. В периода 1977 – 1996 г. работи за вестник „Ню Йорк Таймс“, списание „Лайф“ и за лондонския вестник „Таймс“.    От 1967 г. пътува като военен кореспондент във Виетнам, Близкия изток, Южна Америка, отразява индийско-пакистанската война. През 1968 г. отразява мирна демонстрация в Мексико, на която властите отвръщат с насилие, Фалачи е ранена от три изстрела, а войници я влачат за косата и оставят, защото я мислят за мъртва. Силно полемична и агресивна като журналист, става известна с интервютата си с палестинския лидер Ясер Арафат, с иранския шах, с аятолах Хомейни, с режисьора Федерико Фелини, с Индира Ганди, Голда Меир, Лех Валенса, Фидел Кастро, Шон Конъри, Муамар Кадафи, Хенри Кисинджър, Вили Бранд, Дън Сяопин, и др. През 1962 г. е публикувана първата ѝ художествена книга „Penelope alla guerra“. Автор е на 10 книги.  Чрез книгите „Гневът и гордостта“, „Силата на разума“ и „Интервю със себе си. Апокалипсис“ изразява своята твърда позиция за политическата реалност и зле разбрания либерализъм. За нея Европа е заплашена да бъде завладяна от исляма и всъщност е „обсадена Троя, която се превръща в Еврабия“. След публикуването на книгата „Силата на разума“ срещу нея са заведени дела за расизъм и ксенофобия в няколко европейски страни, получава и многобройни смъртни заплахи, които не я пречупват.  Книгите й са преведени на 21 езика.  Фалачи твърди, че ислямът е тоталитарна секта, сила, която унищожава европейската западна цивилизация. Акцентира върху чудовищното отношение към жените в ислямските държави, публичните линчове, двойствения морал. Твърди, че ислямът е зло, което Европа се отказва да забелязва. Отхвърля възможността за преговори между европейците и ислямофашистите.  Откъс от книгата „Интервю със себе си. Апокалипсис”:   чера гледах документален филм, в който една интелигентна и образована жена, архитект от Багдад, облечена в дрехите, определени от Корана, каза: „Много се надявам, че ние ще постигнем демокрацията. Разбира се, демокрация от ислямски тип”. ИСЛЯМСКИ ТИП. Тоест, управлявана от молли, имами, законите на Мохамед, на господ, който е абсолютен господар. Пълна тъпотия е илюзията, че тези избори могат да променят нещо.     – Тъпотия. Доказват го тържествуващите тълпи по улиците на Багдад, скупчени около обезобразения, разкъсан труп на американец в униформа. Доказват го “бойците”, които всеки ден убиват по един министър или министър-председател от временното си правителство и стотици новобранци. Доказват го варварите, които обезглавяват заложници в името на най-справедливия Аллах. В тази връзка да ви запитам - успяхте ли да изгледате видеозаписа на обезглавяването на Пол Джонсън, американския инженер, отвлечен миналия юни? Аз не можах. Накарах да ми го разкаже човек, който го е гледал, и… Така, Джонсън е проснат на диван, покрит с чаршаф. Плаче. Облечен е в червен анцуг, сега в такива обличат заложниците, осъдени на смърт, ръцете му са вързани с въже и плаче. Плачейки, говори нещо, което не се разбира. Може би моли за милост. Палачът е облечен с бяла престилка, като лекар или санитар. Камерата го снима откъм гърба така, че да не може да бъде разпознат, вижда се само дясната му ръка, в която държи нож с трийсетсантиметрово назъбено острие, вижда се и лявата му ръка – на китката има красив златен часовник.    Със спокойна, бавна крачка се приближава до Джонсън, който продължава да плаче. С лявата си ръка, украсена от скъпия златен часовник, вдига мокрото му от сълзи лице. С дясната допира ножа до шията му и започва да реже. Бавно и внимателно. Не бърза. Без да обръща внимание на крясъците, които скоро се превръщат в гъргорене, хриптене, докато накрая спират. През цялото време в стаята звучи сладка, монотонна песен. Гласът на жена, която пее: „Взривете ги, взривете ги! Убийте ги, където и да са! Унищожете ги!”. А колкото до главата на Джонсън, бедната му глава – на снимките тя беше поставена върху корема му, знаете ли къде е била намерена? Във фризера в къщата на един от ръководителите на „Ал Кайда”, арестуван в Риад. Той си я бил прибрал. Държал я като трофей.     – За да се ужасите. Да се изплашите, да ви унижа. А също така да ви помогна да разберете защо ги ненавиждам със същата сила, с която те ме ненавиждат. Ох, направо ме разсмиват дърдорковците, които декламират: „Тероризмът не може да бъде победен с оръжие”.     – Писах го по повод на тяхната пълзяща, на пръв поглед мирна инвазия, с която завладяват Европа, по дяволите! Писах го по повод тяхното размножаване чрез нелегалните нахлувания по море и политиката-на-утробата. Писах го по повод на наглостта, с която налагат своите костюми и обичаи, като ни карат да премахнем свинското от училищните столове или като забраняват на нашите деца да предлагат на техните деца пържени оризови топки с марсала! Не съм го писала във връзка с техния тероризъм! Как бихме могли да се борим с техния тероризъм – тероризъм, който ни коли, реже ни главите, взривява ни със стотици, с хиляди наведнъж? Наистина ли с целувки и прегръдки, с прошка, с да-се-обичаме-много на папа Войтила? Да не би сега вече да е забранено и да се защитаваме, когато искат да ни убият?!?     – Каква Европа? Европа я няма вече. Има Еврабия. Какво разбирате под Европа? Този така наречен Европейски съюз с неговата смешна, непочтена конституция, която оставя настрана, тоест отрича нашите християнски корени, нашата същност? Както вече казах, Европейският съюз е просто един финансов клуб. Клуб, пожелан от вечните господари на този континент, тоест от Франция и Германия. Това е лъжа, с нея трябва да се задържи на крака проклетото евро, да се утвърди антиамериканизмът, ненавистта към Запада.   Извинение, за да се плащат огромни заплати, освободени от данъци, на евродепутати, които заедно с чиновниците на Европейската комисия си живуркат в Брюксел. Това е номер да си навират носа в нашите джобове и да тъпчат организмите ни с генномодифицирани храни. Месо, което вече не е месо, риба, която вече не е риба, зеленчуци, които вече не са зеленчуци, пармезан, който вече не е пармезан, мляко, което вече не е мляко, вино, което вече не е вино. Така новите поколения, освен че израстват, без да знаят вкуса на истината, не научават и какъв е вкусът на добрата храна.   И заедно с рака на душата телата им също се разболяват. Но най-вече това е инструмент да се пропускат все повече завоеватели на нашата територия, да им се позволи да обикалят из нашия дом без никакви пречки. Помислете си за историята с “Кап Анамур”, немския кораб, който се промъкна в наши води с намерението да осигури политическо убежище на трийсет и седем суданци, уж нещастни бегълци от мръсния робски режим в Хартум, но в действителност хитреци, идващи от Гана и Нигерия. Спрян от нашите погранични служби, корабът остава в открито море цели три седмици.   През това време Роберто Кастели, министър на правосъдието, казва на Германия: „Ние какво общо имаме с това? Те се намират в международни води. На борда на немски плавателен съд с немски капитан и екипаж. Следователно те са поискали политическо убежище от вас. Дайте им го”. Но Германия, тази Германия, дето не иска да си прибере кюрда Окалан, за когото има издадена заповед за арест, отговаря: „Не, благодаря”. И докато италианските колаборационисти възхваляват капитана антиглобалист, посветен на нелегалната имиграция, тоест търговец, който преди да натовари хитреците, ги е накарал да си платят по хиляда долара на глава; докато журналистите пишат сърцераздирателни хуманни статии за трийсет и седемте хитряги, вътрешният министър Пизану се предава. Позволява им да акостират в пристанището Емпедокъл, разрешава им да слязат от кораба и ги настанява в Центъра за емигранти в Агридженто. А после рецитира - отчаян или разкаял се - два много подходящи стиха на Монтале: „Тази вълна на състрадание, стоварила се върху нас, е последен данък”.     Вярвах, когато все още беше Европа, когато не беше станала Еврабия.   ***   „Ако изразите искрено мнението си за Ватикана, католическата църква, папата, Дева Мария, Исус или светците, никой няма да се занимава с вашето право на „свобода на мисълта и словото“. Ако обаче направите същото за исляма, Корана, пророка Мохамед, за някой мюсюлманин – тогава ще ви нарекат ксенофоб и богохулник и ще ви обвинят в расова дискриминация.  Ако крещите антиамерикански лозунги, ако наричате американците „убийци“, „негодници“, „врагове на човечеството“, ако изгорите американското знаме и издраскате снимките на американските президенти с пречупени кръстове, нищо няма да ви се случи. Но ако направите същото срещу исляма, тогава ще ви хвърлят на кладата.”", "date": "2017.09.28", "title": "Ако наругаете Ватикана, Исус или САЩ, това е свобода. Ако кажете нещо против исляма, вие сте ксенофоб, расист…"}
{"url": "http://www.classa.bg/%D1%81%D0%B2%D1%8F%D1%82/item/373263-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D0%B0-%D0%B7%D0%B0-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D1%81%D1%8A%D0%B1%D0%BE%D1%82%D0%B0,-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%B7%D0%B0%D1%89%D0%BE-%D0%B2%D1%81%D0%B5-%D0%BE%D1%89%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BC%D0%B5", "text": "На 23 септември Земята е трябвало да бъде унищожена след сблъсък с хипотетичната Планета X, известна още като Нибиру, както прогнозира през август Дейвид Мийд, американски любител на астрономията, писател и библейски нумеролог. Въпреки това, тъй като сме още живи, е очевидно, че нещо е попречило на идването на края на света. Мейд не е оттеглил думите си, но е променил позицията си по прогнозиране, като заяви, че всъщност миналата събота е започнало нещо по-катастрофално. Авторът каза във Вашингтон пост:\" Светът не върви към своя край, но така става със света, какъвто познаваме, важна част от света няма да е същата в началото на октомври. \". За да обоснове своята теория, Мейд се основава на различните урагани, земетресения и дори слънчевото затъмнение, които се случват напоследък, според \"The Independent\". Предсказанието му се основава на библейски стих и числен код, който той намерил в Апокалипсис на свети Йоан, по-специално номер 33. \"Това е много значима библейска и нумерологична цифра. Говоря за Библията ... аз смесвам и двете\", казва писателят, чиято прогноза за 23 септември се основавала на факта, че на тази дата стават точно 33 дни от голямото слънчево затъмнение, наблюдавано в САЩ. Според Мийд миналата събота мистериозната планета Нибиру трябваше да се сблъска със Земята, като предизвика цунами, вулканични изригвания и земетресения. В много случаи обаче специалистите отричат съществуването на загадъчната планета. Например, през 2012 г. специалистът на НАСА Дон Йоманс писа за Нибиру, че \"няма телескопични или други доказателства за съществуването на планетата, нито пък има някакво доказателство за нейния гравитационен ефект върху други небесни тела на Слънчевата система\" .", "date": "2017.09.28", "title": "Човекът, който предсказа Апокалипсиса за миналата събота, обяснява защо все още съществуваме"}
{"url": "http://www.classa.bg/%D1%81%D0%B2%D1%8F%D1%82/item/373255-%D0%BB%D0%B0%D0%B2%D1%80%D0%BE%D0%B2-%D1%81%D0%BA%D0%BE%D1%80%D0%BE-%D1%81%D0%B2%D0%B5%D1%82%D1%8A%D1%82-%D1%89%D0%B5-%D0%B2%D0%B8%D0%B4%D0%B8-%D0%B8%D1%81%D1%82%D0%B8%D0%BD%D1%81%D0%BA%D0%BE%D1%82%D0%BE-%D0%BB%D0%B8%D1%86%D0%B5-%D0%BD%D0%B0-%D1%81%D0%B0%D1%89-%D0%B2-%D1%81%D0%B8%D1%80%D0%B8%D1%8F", "text": "Парадокс — първоначално САЩ съдействаха за възникването в Близкия Изток на такива групировки като ИДИЛ и «Джебхат ан-Нусра», после започнаха да крещят за намеренията си с всички сили да се борят срещу международния тероризъм.   Но днес в Сирия ситуацията е напълно различна от либийския сценарий — подкрепата от страна на Русия към САР постави Запада в неловко положение.   Маските падат!   Ден след ден!   Главата на външното министерство на Русия Сергей Лавров е уверен, че плановете на Вашингтон за Сирия ще станат напълно известни след окончателния разгром на ислямистите.   И макар  в близкото минало президентът Тръмп да заплашваше да прекрати финансирането на джихадистите и да преразгледа политиката на САЩ в Близкия Изток, цялата поредица от натиск от страна на конгресмени и сенатори, бързо вкараха в «правия път» главата на Белия дом.   Тръмп вече е в пълен синхрон с алчните и цинични господари на този така зловреден за обикновения човек свят.   «Господарите» показаха на Тръмп къде му е мястото — деструктивната политика на САЩ продължава.   Близкият Изток все още продължава да е най-горещата точка на планетата.   Страните една след друга ще бъдат разрушени до основите на самата им държавност.       Според прогнозите на Лавров, няма да чакаме прекалено дълго — страната, чието ръководство охотно си приписва чужди победи, никъде по света няма да се откаже от което и да е късче от баницата.   Стига народите да позволят това.   Когато арогантността, посредствеността, алчността, безотговорността, цинизмът, нахалството, безчинствата…надминат всякакви човешки граници….изведнъж се намесва диалектиката.   Е, тогава вече става страшно за върховете!   Масите ги помитат!   Венсеремос!", "date": "2017.09.28", "title": "Лавров: Скоро светът ще види истинското лице на САЩ в Сирия"}
{"url": "http://www.classa.bg/%D1%81%D0%B2%D1%8F%D1%82/item/373256-50-000-%D0%B8%D1%81%D0%BB%D1%8F%D0%BC%D0%B8%D1%81%D1%82%D0%B8-%D1%81%D0%B0-%D0%B2%D0%BB%D0%B5%D0%B7%D0%BB%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B4-%D0%BF%D1%80%D0%B8%D0%BA%D1%80%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "В статията си „ “ Алекс Алексиев цитира координаторът на ЕС за борба с тероризма Жил Де Керхов. За Жил Де Керхов казват, че когато американският президент или немският канцлер искат да разберат точната бройка на джихадистите в Европа, просто му звънят по телефона. Та Алекс Алексиев цитира Жил Де Керхов, който само преди броени дни е казал, че „ “.    Когато прочетох статията, погледът ми автоматично мина по числото и реших, че става дума за 5 000 (пет хиляди). Никаква изненада – все пак немското разузнаване официално предупреди за 8 000 джихадисти в Европа, влезли с клетите сирийски бежанци от Афганистан, Пакистан и Сомалия. Малко по-късно обърнах внимание, че  Наскоро една любителка на статистиката се опита да ни пробута фейк данни, според които няма проблем – нивото на престъпност е под средното. И въобще, само истеричките вдигали джангър за бежанците, защото нищо и никаквите атентатчета до този момент били правени от трето поколение интегрирани мюсюлмани. Не знам дали хората осъзнават глупостта на опорката   От едната страна имаме няколко милиона неинтегрирани, капсуловани мигранти второ-трето поколение, стотици от които са готови да убиват европейци-християни въпреки факта, че те самите са родени и израснали в Европа. От друга страна имаме няколко милиона мигранти първо поколение, току що дошли в Европа от страни, в които християнството се наказва със смърт, а жената е малко над кокошката, но доста под кравата в социалната йерархия. Страни, в които имамът твърди, че жената има четвърт мозък и където жената е убивана с камъни, ако излезе незабулена. Общото между едните и другите е религията, която изповядват, характеризираща се с абсолютна нетърпимост към християнството, в най-радикалната си форма.    Та любителите на фейк статистиката кой знае защо триумфално крещят „терористите са местни“, а кокошите им мозъци не схващат същността на проблема – добре бе, местни са, ама не се чувстват местни, чувстват се преди всичко мюсюлмани, а не европейци. Не приемат историята ти, културата ти, обичаите ти, навиците ти, считат ги за аморални и презрени от бога, на който те се кланят и в името на който убиват. Тоест, хем не можеш и не знаеш как да интегрираш милиони мюсюлмани, хем се досамозаливаш (досамоубиваш) с още няколко милиона, като допълнително усложняваш и без това нерешените си половинвековни проблеми.   Ами всъщност не, според главния антитерорист в Европа Жил Де Керхов, тепърва ще се леят реки от кръв с активното участие на тези 50 000 ислямисти, допуснати в Европа от Меркел. „ .” Чакат ни толкова вълнуващи времена, че сегашното   на  , заметено под килима от правителството на Меркел с любезното съдействие на придворната журналистика, ще ни се стори като детска пакост.   „Меркел е обвинена, че никога не е предоставяла законови аргументи за отварянето на границите през 2015 г., нито е взела одобрение от парламента, както се изисква от закона. Накратко, тя е нарушила закона и не само германския, защото освен границите на Германия, тя отвори и границите на ЕС. В последствие г-жа Меркел направи още по-голяма грешка, като накара раболепната и неизбрана от гражданите Европейска комисия да принуди източноевропейските народи да приемат мигрантите – нещо, което те не желаеха и което се възприема като германски диктат.”", "date": "2017.09.28", "title": "50 000 ислямисти са влезли в Европа под прикритието на мигранти"}
{"url": "http://www.classa.bg/%D1%81%D0%B2%D1%8F%D1%82/item/373257-%D0%B2-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BF%D1%83%D1%82%D0%B8%D0%BD-%D0%B4%D0%B0%D0%B4%D0%B5-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%88%D0%B0%D1%85-%D0%B8-%D0%BC%D0%B0%D1%82", "text": "“Докато Западът продължава да се съобразява с Путин в Сирия, той ще има поводи за празнуване”,  обобщава изданието пише Forbes. Както отбелязва американското издание, въпреки прогнозите руският президент не “затъна в блатото” и успя да заздрави влиянието на Москва в региона и по света. На 30 септември се навършват 2 години от намесата на Русия в Сирия, която спаси президента Башар Асад от неизбежно сваляне. Днес, до голяма степен благодарение на Владимир Путин, Асад е в най-благоприятното си положение от началото на протестите срещу него през март 2011 г., пише Forbes. От самото начало на кризата Путин помагаше на сирийския лидер по различни начини. Той снабдяваше Асад с оръжие, защитаваше го в Съвета за сигурност при ООН, а също така поддържаше армията и икономиката на Сирия. Но пряката намеса на Русия във войната в Сирия напълно измени хода на играта. – отбелязва Forbes. —  Действията на Русия доведоха до това, че дори такъв традиционен враг на сирийския лидер като президентът на Турция Реджеп Тайип Ердоган започна да се вслушва в мнението на Москва по отношение на Асад. За Путин обаче по-важно е това, че може да извади на показ сътрудничеството на Запада при неговите условия, смята изданието. Той постигна признаването на Русия като велика държава, която по пътя на посредничеството успя да извоюва споразумение за примирие в югозападната част на Сирия. И по този начин направи така, че два ключови съюзника на САЩ в региона – Израел и Йордания, сега са принудени да водят преговори с Русия по най-важни за националната сигурност на Америка въпроси. Освен това, като установяват сътрудничество с Москва за Сирия, САЩ вече “също носят моралната отговорност за руските авиоудари, при които загиват мирни граждани”. Въпреки предсказанията на Барак Обама, Путин не затъна в “сирийското блато”, подчертава изданието. Той проведе относително евтина кампания, с която укрепи влиянието и военното присъствие на Русия в Сирия. Освен това, ползвайки Сирия като изпитателен полигон за руското оръжие, Путин възроди неговия експорт. В същото време, след като в определени райони на Сирия обстановката вече се стабилизира, руските енергийни компании вече се подготвят да възстановят сирийската инфраструктура. Нещо повече, независимо от намаляването на напрежението при бойните действия, няма никакви признаци за това, че сътрудничеството между Русия и Иран отслабва. Напротив, изглежда че войната в Сирия е само предвестник за широкото стратегическо сътрудничество между Техеран и Москва, което ще има крайно сериозни последствия за политиката на САЩ в региона. Освен това, в навечерието на президентските избори през 2018 г., Путин, който вече е на власт по-дълго от Брежнев, възнамерява да демонстрира пред народа както своя успех, така и “поражението” на Запада чрез подконтролните на Кремъл медии. Що се отнася до отношенията с Вашингтон, Москва се стреми да се представи като “гласът на разума”, като посочва, че именно Западът се придържа към неконструктивен курс. Западът е нужен на Русия и като противник, и като партньор и именно поради това Кремъл се опитва да го примами в капана на сътрудничеството, отбелязва изданието. обобщава Forbes.", "date": "2017.09.28", "title": "В сирийската партия Путин даде на Вашингтон шах и мат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373258-%D0%B1%D1%8A%D0%B4%D0%B5%D1%82%D0%B5-%D0%BE%D0%BF%D1%82%D0%B8%D0%BC%D0%B8%D1%81%D1%82%D0%B8-%E2%80%94-%D1%81%D0%BB%D0%B5%D0%B4-%D1%81%D0%BB%D0%B0%D0%B2%D0%B8-%D0%B8%D0%B4%D0%B2%D0%B0-%D0%B0%D0%B7%D0%B8%D1%81", "text": "За българската политика с пълна сила важи вицът за песимиста и оптимиста. Първият викал, че по-зле от това не може, а вторият го ободрявал – може, може.   Поредното шумно обявяване на новия политически проект на Слави Трифонов постави два въпроса. Първият е ще оцелее ли държавата след това, а вторият – защо.   В други държави също имало подобни примери, казват. Да, в други държави има и много други неща. Като например стандарт на живот, с който просто не се интересуваш от политика. Или пък искрено се забавляваш, ако в нея влезе шоумен.   В българските условия нещата са малко по-различни. Популизмът е панацея, а не конфликтна точка между избиратели и избираеми. Лъжеш, мажеш, ама управляваш. Веднъж като му хванеш цаката как се лъже, после е лесно. Как ли? През телевизора, естествено. А телевизорът изглежда напълно овладян за целта.   На фона на много от така наречените политици Слави Трифонов изглежда интелигентен и даже приемлив. Едва ли и хората, които ще събере, ще бъдат чак такива кръгли нули като огромна част от депутатите в последните години. Но артикулираните от екипа му неща са чист популизъм.   И мажоритарният вот, и намаляването на партийната субсидия, и повечето патриотични послания биха били съвсем на място с известни корекции в прагматичен план. И с посочване на реални пътища за реализацията им. Популизъм, но балсам за душите на многострадалния избирател. Той от години чака нов Бащица, защото за Бойко вече се видя, че не става. А кой би ставал, почитаемият избирател не знае.   Доста ме е яд на този избирател, впрочем. Гласува погрешно години наред. И не са ни виновни политиците, а именно той – незнайният избирател, пускащ погрешни бюлетини и тласкащ България към мизерия.   От друга страна, и него го разбирам – гледа да избере по-малкото зло. В конкретния случай обаче няма как да сме сигурни, че Слави Трифонов ще е по-малкото зло от БСП или от ГЕРБ. Но поне има вид на човек, умеещ да увлича масите. У нас това е равно на лидер.     Няма спор, че е талантлив мениджър. Това, разбира се, включва и вземане на всякакви завои по хлъзгав терен. Няма спор и че го харесват. Свобода и демокрация означава и това – всеки да може да си харесва някакви неща, стига да не са незаконни. Но пред създателите на новия политически проект със сигурност стои питанката дали харесващите Слави на телевизора ще го харесат и на изборите. Не е чак толкова тъп този народ, че да не прави разлика между двете неща (или поне се надявам да е така).   Съдейки по близката история обаче, съчетанието между популистки тези, патриотарство и чалга на корем изглежда точно като един успешен политически проект. И това е жалко.   Двама от предходните съратници на Слави – Любен Дилов и Росен Петров, вече минаха през парламента. Не се запомниха с ярки политически послания или действия, макар сами по себе си да са интересни и талантливи. Но на политическата сцена даже Яне Янев беше по-атрактивен от тях.   Не гледам „Шоуто на Слави“, защото не ми е интересно. Подреждат се едни хора в черни дрехи и чакаш всеки момент да разбереш кой е умрял. Вероятно талантът на заетите с шоупрограми е покойникът.   Изцяло ще пропусна музикалната част, наричана най-често чалга. Гьобеците, оказа се, виреят в странна симбиоза с патриотични изявления. И това се харесвало на драгия зрител. Подозирам, че е същият, който пуска грешната бюлетина. Подозирам и как го прави – мятайки гьобеци с трикольорче в ръка.   Това си е мое лично мнение, разбира се. За бъдещето на България изобщо не е важно дали някакво шоу се гледа или не. Важно е защо един шоумен иска да стане политик. По-точно – защо някой е избрал точно него за следващата вълна. Защото е честен? Защото е популярен? Защото разбира от държавно управление? Защото мултиплицира ръгането на чушки в боба като част от културата на България? Или защото има готово правителство, облечено подобаващо за кончината на държавата?   За да имаме просперитет, в политиката трябва да влязат хора, които поне малко разбират от важните за страната неща – икономика, финанси, право, здравеопазване, образование. Дано да ги намери Слави. Досега май никой не успя. И ще добавя, че не съм съгласна с един от упреците към него, че не се е заявил като ляв или като десен.   По-важно е дали новият проект може да предложи нещо смислено. Експертност. Доказана липса на сребролюбие. Или поне едно от двете.   А може ли?   Потенциалът на въпросното шоу да стане политически проект със сигурност е изчисляван, вероятно е калкулиран и успехът от рефереднума, колкото и спорен да е. По същия начин е изчисляван и проектът ГЕРБ. И проектът НДСВ. Лошото е, че във всички тези проекти един човек (или няколко) идват, за да приберат едни пари. Нашите. Ето това е в основата на изчислението.   Нека да ме опровергаят управлявалите досега, ако могат.   С просто око се вижда, че България има нужда от нови политици. От млади и неизкушени от далавери хора, милеещи за България. От хора с морал, сърце и съвест. По една или друга причина, те бягат не само от политиката. Бягат от България.   На тези, които остават, ще кажа да бъдат оптимисти. След Слави идва Азис.", "date": "2017.09.28", "title": "Бъдете оптимисти — след Слави идва Азис!"}
{"url": "http://www.classa.bg/%D1%81%D0%B2%D1%8F%D1%82/item/373253-%D1%8F%D0%B2%D0%BD%D0%BE-%D0%B8%D0%BC%D0%B0%D1%82-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%BC%D0%BE%D0%B7%D1%8A%D0%BA,-%D0%B7%D0%B0-%D0%B4%D0%B0-%D1%88%D0%BE%D1%84%D0%B8%D1%80%D0%B0%D1%82", "text": "            И досега масово го правеха в нарушение на закона, но занапред вече ще е разрешено. Няколко изречения, разпространени във вторник (26.09.) от държавната осведомителна агенция на Саудитска Арабия, навярно ще променят страната: крал Салман издаде указ, според който занапред и жените ще имат право да шофират.   Според указа, правителството трябва да разработи юридическата рамка, позволяваща на жените да си вадят шофьорски книжки. Правозащитниците и радетелите за повече еманципация в Саудитска Арабия вече от години чакат този момент. Саудитска Арабия е единствената страна в света, където жените досега нямаха право да сядат зад волана. Аргументите за това звучат нелепо. Ето какво каза преди години един мюсюлмански духовник в телевизионно шоу:   „Жените са психически по-слаби от мъжете. Известно е, че женският таз е по-широк от мъжкия, за да има място за бебето. Когато една жена кара кола, тя не забелязва, че стойката ѝ притиска таза, а с това – и яйчниците. Тъкмо по тази причина жените в Европа и в Америка раждат само по 2-3 деца – а не, защото така са го планирали.\"     Само допреди няколко години подобни твърдения бяха общоприети в Саудитска Арабия. В момента обаче в кралския двор повява друг вятър – страната залага на обновление. В рамките на така наречената „Визия 2030\" се предвиждат икономически реформи и модернизация, които възлагат на жените важна роля. Наскоро един мюсюлмански духовник беше лишен от правото да практикува професията си, защото заяви, че женският мозък бил прекалено малък за шофиране, а при шопинг дори се свивал още повече и размерът му се свеждал до една четвърт от мъжкия мозък.   За да работят, жените трябва да имат разрешение от съпрузите си   Жените в Саудитска Арабия все още са подложени на много строги ограничения – примерно по отношение на облеклото. За да пътува или да сключи брак, една жена има нужда от разрешението на свой попечител-мъж. През изминалите месеци обаче бяха въведени редица облекчения: от май месец насам жените имат право да следват в университет и да работят без разрешение от попечител. През юни Министерството на образованието разреши на момичетата да участват в часовете по физкултура.     Преди няколко дни, по повод националния празник, жените за пръв път получиха достъп и до стадион – звезден миг за много жени в Саудитска Арабия. „Това е прекрасно!\" – казва една от късметлийките. „Страната ни се отваря и ние, жените, най-после имаме право да участваме. Фантастично е! Ние, саудитските жени, сме се доказали в толкова много области – това трябва да ни се признае. Не сме такива слабачки, че да ни държат затворени на едно място\".   Наблюдателите вече очакваха, че жените ще получат правото да шофират. Това решение се смята за крайъгълен камък в политиката на Саудитска Арабия. И се дължи най-вече на 32-годишния престолонаследник Мохамед бин Салман, който иска да обнови страната си.   Специален съвет ще разгледа предложените законодателни мерки и в рамките на един месец ще даде становище. Най-късно в средата на идната година жените вече ще могат да шофират. Едва ли е съвпадение, че тъкмо догодина Саудитска Арабия влиза в една важна комисия на ООН: Комисията за укрепване на правата на жените.", "date": "2017.09.28", "title": "Явно имат достатъчно мозък, за да шофират"}
{"url": "http://www.classa.bg/%D1%81%D0%B2%D1%8F%D1%82/item/373254-%D0%BA%D1%8E%D1%80%D0%B4%D0%B8%D1%82%D0%B5-%D0%B7%D0%B0%D1%89%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%B4%D1%8A%D1%80%D0%B6%D0%B8-%D1%82%D0%B0%D0%BA%D0%B0", "text": "          Кюрдите в Северен Ирак тържествуват след референдума за независимост, докато централното правителство в Багдад и съседите Турция и Иран повишават градуса на заплахите. Освен Израел - единствената държава, която подкрепя стремежа на кюрдите към независимост - на международната сцена почти никой не споделя радостта на кюрдите.   Германия също е критично настроена към референдума в кюрдските територии. Външният министър Зигмар Габриел във вторник отново даде израз на тревогата си. Според него решението за референдума било взето „без да се обръща внимание на резервите и предупрежденията и в противоречие с единодушните препоръки на международната общност\". Габриел добави още, че референдумът няма обвързваща законова сила – най-вече по отношение на принадлежността на тъй наречените „спорни територии\".     Тук се има предвид най-вече богатият на петрол регион около Киркук. Тази територия всъщност не принадлежи към автономния регион Кюрдистан, но се контролира от кюрдските пешмерги, след като така наречената „Ислямска държава\" в голяма степен беше прогонена. Централното правителство в Багдад е особено разгневено от факта, че референдумът беше проведен и в този регион. И тъкмо тук конфликтът може да ескалира.   Бюлетината за кюрдския референдум   Най-вече шиитските въоръжени групировки вече заплашително дрънкат с оръжие на фона на евентуалното отцепване на тази територия. Тъкмо поради това германският външен министър предупреждава двете страни в конфликта „да избягват ескалацията и да не предприемат едностранни стъпки към независимост или към принудителни мерки.\"   Пред Общото събрание на ООН Зигмар Габриел вече призова да бъде „подсилена демократичната и единна държава Ирак и да не се допусне едностранните действия на един отделен регион да създадат опасност от дестабилизация. Много кюрди реагират с неразбиране на отрицателната позиция на Германия към тяхната независимост. Ферхад Сейдер от университета в Ерфурт обобщава така настроенията на много свои кюрдски сънародници: „Надявахме се, че Германия най-малкото ще се държи настрана. Още повече, че тук живеят много кюрди, а Германия изигра важна стратегическа роля за въоръжаването на кюрдите\", казва той в интервю за ДВ.     Кюрдите населяват области в четири страни от региона   И наистина, когато през 2014 година кюрдите се оказаха последният отбранителен рубеж срещу терористите от „Ислямска държава\", Германия ги подкрепи с оръжие и с военно обучение – въпреки острите протести на Турция. Анкара се опасява, че, въпреки изричното споразумение, германски оръжия в крайна сметка могат да попаднат в ръцете кюрдите от другата страна на границата – в Турция. В Турция живеят около 20 милиона кюрди и те представляват най-голямата кюрдска общност в региона, където в общо четири държави живеят навярно 40 милиона кюрди. Кюрдите са един от най-многочислените народи по света, който си няма своя държава.     Около 140 германски войници са стационирани в Северен Ирак, близо до регионалната кюрдска столица Ербил, където тренират кюрдски пешмерги. Старите пушки на кюрдите бяха подменени с германски автомати Г36, а противотанковите ракети „Милан\" свършиха отлична работа на пешмергите в борбата им срещу „Ислямска държава\". Тези гранатомети се оказаха ефикасно оръжие не само срещу танковете и бронираните коли, които терористите от ИД заграбиха в голямо количество след превземането на Мосул през 2014 г., но и срещу атентатори-самоубийци, които използваха коли-бомби. Германия достави общо 60 такива гранатомета, а това оръжие придоби такава популярност, че междувременно хората в кюрдските територии масово кръщават децата си „Милан\".     Бойци пешмерга се обучават да боравят с гранатомет \"Милан\"   Германските оръжейни доставки продължават и в момента. На 19 септември на летището в Ербил кацна поредният транспортен самолет с германско военно оборудване. На борда си той носеше материали за предпазване срещу химическо и биологическо оръжие, включително и специално оборудвани камиони, санитарни материали и оборудване за обезвреждане на експлозиви. Само гранатомети „Милан\" нямаше, въпреки изричното настояване на кюрдите. Тези оръжейни системи вече не се произвеждат, а самата Германия разполага с ограничени запаси.   В момента германското правителство се надява, че доставените от него оръжия няма да се използват в един назряващ, пореден вътрешно иракски конфликт. Преди няколко дни към говорител на германското Външно министерство беше отправен въпросът на чия страна ще бъде Бундесверът, ако избухне конфликт между иракчани и кюрди. Отговорът му беше колкото соломоновски, толкова и безпомощен: „Ние не сме нито за иракчаните, нито за кюрдите, ние сме за едно добро бъдеще на Ирак. С тази цел централното и регионалното правителство трябва да си сътрудничат\". След референдума обаче базата за такова сътрудничество съвсем изтъня.", "date": "2017.09.28", "title": "Кюрдите: Защо Германия се държи така?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373247-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Глобални промени, не се очертават в живота ви, но цели и планове, ще са ви нужни. Колкото по-пасивни сте, толкова по-лошо, ще се развиват нещата в работата. Възможно е, да трябва да се погрижите, не само за своето здраве, но и за това на роднини. Не е препоръчително да се самолекувате и да поглъщате с шепи хапчета. Истински, ще се наслаждавате на първите дни на есента и ще се зареждате с оптимизъм от заобикалящата ви природа. Не забравяйте да обобщите всичко, което сте направили преди това. Новите дела, ще бъдат успешно претворени в работата ви. Необвързаните, може внезапно да се влюбят и това ще внесе в живота им по-светли нюанси. Възможен е неочакван обрат на съдбата. Това ще касае, финансите и кариерата, които на този етап, за вас са важни. Планираните пътувания, ремонти и консултации, ще преминат успешно. Важното е, да не се проявявате в обществото, с обичайната си прямота. Пред вас се очертава един лек и забавен ден, в компанията на приятни хора. Препоръчително е по-голямата част от работата си, да свършите сутринта, така, ще ви остане достатъчно време за общуване, спорт и развлечения. В любовта, за да отворите нова страница, първо трябва да се освободите от мисли за бившия любим. За сега, не се опитвайте да започвате леки романи. Успешен ден за тези, които планират ремонт в дома, оформяне на документи и пътуване. Всичко ще върви като по часовник, така че няма да имате причина за безпокойство. Има вероятност за простуда, така че вземете необходимите мерки. Необходимо е, да засилите имунитета си, за да не започвате есента в болни в леглото. Колкото по-уверени сте, толкова по-широко ще ви се усмихне късмета. В финансовите въпроси, ще се покажете като истински професионалист. Така че, може спокойно да планирате почивка и пътуване, ще имате достатъчно пари. Също е възможна активна кореспонденция в интернет, свързана с работата. Вечерта е по-добре да не планирате срещи, за да не си развалите настроението. Трябва да се фокусирате върху напредъка, постигнат в работата и кариерата си. В работата, с която се занимавате от много години, ще се отворят интересни перспективи. Дългите полети и пътувания, следва да бъдат отложени- възможни са критични ситуации. Пригответе се за духовно възраждане и осмисляне на миналото си.   Вземете пример от тези колеги, които работят мълчаливо и не се възмущават. Също така, ще е добре, повече да се занимавате с основната си дейност и да не обсъждате в работно време личния живот на колеги. Планирани събития, може изведнъж да пропаднат, но не си струва да се разстройвате. Вечерта, може да посрещате неочаквани, но желани гости.   Ако днес, правите всичко което си искате, говорите и мислите против волята на хората около вас, ви очакват много неприятности. Напротив трябва да бъдете, задържани и търпеливи до краен предел. С финансовите сметки, могат да възникнат обърквания, ако се разсейвате от дребни и незначителни неща. Днес твърде много, ще философствате по различни теми. Въпреки, че близките ви, ще очакват да предприемете активни стъпки и смели решения. Пред вас се очертават, светли творчески перспективи в публичната сфера. Но те ще се появят, само ако излезете от дома, насочите се към правилните хора и поемете инициативата в ръцете си. Малко, ще ви интересуват светските дела и проблеми, които са се натрупали. Ще искате да се измъкнете от всичко, да се отпуснете и починете. Отлично, ще премине среща с приятели, с който отдавна не сте се виждали. Вечерта е обещаваща по отношение на любовта, така че не пропускайте възможността да се опознаете с интересен човек. Разделяйте личните от обществените планове. Ще бъдете в състояние да организирате интересно събитие и да откриете перспективи в професионалната сфера. Не прибързвайте с решаването на финансовите въпроси, за сега ги отложете настрана. Не си правете веднага изводи за новия ви любим- все още не се познавате добре.", "date": "2017.09.28", "title": "Дневен хороскоп 28 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373248-%D0%BD%D0%B8%D0%B5-%D1%81%D0%BC%D0%B5-%D1%84%D1%8A%D1%80%D1%81%D1%82%E2%80%A6-%D0%B2%D0%B8%D0%BD%D0%BE%D0%B2%D0%BD%D0%B8-%D1%81%D0%B0-%D0%B4%D1%80%D1%83%D0%B3%D0%B8%D1%82%D0%B5", "text": "            Чудите се вероятно защо „Алтернатива за Германия\" (АзГ) получи рекорден процент гласове, при положение, че бежанският проблем вече го няма? Да, има фрустрирани източно-германски мъже, има и завист, която икономическият подем събужда у неуспяващите. Но има и друго: крайната десница обещава на германския народ, че ще го отърве от историческата му вина - ще го освободи от миналото. Вече четвърто поколение да носи бремето на дивашките нацистки престъпления, до кога? И ето, че единият от основателите на АзГ Александър Гауланд заявява:    „Няма защо да се чувстваме виновни за тези 12 години (на хитлеровия режим). Те повече не влияят на нашата идентичност днес ... Ние трябва да се гордеем с постиженията на нашите войници през войната ... За това имаме правото да си върнем не само нашата страна (разбирай: да си я върнем от бежанците), но и нашето минало.\"   Мотивът звучи все по-силно през последните две десетилетия. Георг Хайдер, създател на една по-стара фашизоидна формация, внушаваше на австрийците, че на страната им е наложена не само военна окупация, но и определен възглед за историята. В срещи с ветерани от чудовищните Waffen-SS, той ги нарече добри хора, служили на родината си както всички други военни. Подобно де-комплексиране омайваше изтерзаната австрийска душа.   Огледайте политическия пейзаж: битката за миналото все по-често заменя визиите за някакво бъдеще. След артилерийска подготовка на одеснели интелектуалци, Саркози реши да разтовари сънародниците си от стигмата на колониализма. С една злополучна реч в Дакар той призова да „сложим край на нашето пост-колониално чувство на вина\", защото Франция била завладяла африканските народи (експлоатирала, продавала в робство и т.н.), за да „сподели с тях културата си\". Впрочем в предизборната си кампания Макрон зае остра позиция срещу тази теза, извадена от нафталина на 19-ти век, като обяви колониализма за престъпление срещу човечеството.   Тематика не е характерна само за Запада. В Руската федерация не спират да строят паметници на Сталин; последният беше открит в Москва този месец. Подобно нещо беше немислимо не само при Елцин, но и при Хрушчов, та дори при Брежнев. Вероятно споменът за милионите жертви, убити от този кръвожаден диктатор, започва да избледнява, не знам.       \"Голямата екскурзия\" от 1989 г.   Във всеки случай обратът започна с идването на Путин, който веднага реабилитира имперския съветски химн и червеното знаме. Не става дума за историческа памет, каквато заслужават и хубавите, и лошите моменти, от които следва да се учим. В новата си битност миналото е почистено от травмите, дилемите, сложните интерпретации; това е бистър дестилат, източник на еднозначна гордост. Не знам какво чувстват монголците, когато издигат величествен мемориал на Чингис Хан, изклал към 50 милиона човека, допускам, че и те си „връщат\" миналото.     Но защо ни е да ходим толкова далеч? В България освобождението от робството на миналото вече отдавна е напуснало литературата и е взето на въоръжение от политиците. Не говоря само за цветята пред паметника на Тодор Живков или народните събори на 9 септември. Дето се казва, комунизмът беше дълго нещо, хората помнят избирателно. Говоря за неусетното реабилитиране на такова еднозначно престъпление като Възродителния процес, който някак взе да се привижда като един вид мъдра предварваща мярка срещу джихадизма 20-тина години преди той да се появи. Ако пък питаш хората от Белене или Скравена за лагерите там, отговорът обикновено е, че това са си били едни затвори, където справедливо са наказвали хулигани, лентяи и проститутки.   Стогодишнината от Балканските войни, а и от Първата световна, у нас беше чествана без капка размисъл или разкаяние за золумите, които нашите хора са вършили в съседни държави и без осъждане на престъпния абсурд, който в моята младост наричахме национална катастрофа. За стореното през Втората световна, когато Хитлер ни дава да му пазим плячкосаните територии, просто не се говори. Посрещали ги с цветя, спасявали евреите - и някак цялата работа пак избива на геройство.   Става дума за тенденция: наместо да търси трудното, проблематичното в историята, мнозинството като че ли подтиква удоволствения рефлекс – че винаги сме били прави, че не може да ни се вменява каквато и да било отговорност и значи ще си правим каквото щем.   Те почнаха, ние сме по-големите жертви – това е първата стъпка. В „караницата на историците\" от 80-те години Ернст Нолте точно по този начин релативира нацистките престъпления, като показа, че съветските са още по-големи; оправданията на колониалната търговия с роби пък тръгва от това, че в самата Африка и без това си имало робство, даже по-жестоко. Стряскащите насилия между сърби и хървати през 90-те се оправдаваха с това кой какво е причинил на другия половин век по-рано, същото между руснаци и украинци, между тутси и хуту. „Клахме ги, както те ни клаха\" е казал поетът.     Процесът на де-комплексиране обикновено се представя като борба срещу политическата коректност, т.е. срещу предполагаемата либерална цензура, която не ни позволява да вярваме в „алтернативни\" факти - например това, че евреите сами били виновни за Холокоста си. Пък ние, виждаш ли, си извоюваме свободата да казваме каквото ни е приятно. Да даваме воля на омразата си, да се чувстваме прави за всичко. Ще кажете какво пък толкова, нека всеки се гордее с каквото си иска. Бедата е, че де-комплексираното говорене води до де-цивилизовани действия.    Немската историческа вина наистина днес тежи на поколения, които нямат нищо общо с нацизма. Но може би тъкмо тя кара тази страна днес да бъде световен лидер в хуманното отношение към другите народи. Колониалните метрополии се чувстват длъжни да помагат на онези, които са ограбвали, именно заради историческата вина, трупана една време.   Страни, преживели етнически и расови катастрофи, много повече внимават как да крепят крехките равновесия. Само че днес е в ход брутално Тръмп-ифициране на планетата: виновни са другите, ние сме фърст, можем да мачкаме и да не ни пука.", "date": "2017.09.28", "title": "Ние сме фърст… виновни са другите"}
{"url": "http://www.classa.bg/%D1%81%D0%B2%D1%8F%D1%82/item/373249-%D0%BA%D0%B0%D0%BA-%D0%BA%D0%B8%D0%B5%D0%B2-%D1%80%D0%B0%D0%B7%D0%B4%D1%80%D0%B0%D0%B7%D0%BD%D0%B8-%D1%81%D1%8A%D1%81%D0%B5%D0%B4%D0%B8%D1%82%D0%B5-%D1%81%D0%B8", "text": "          Караницата между Украйна и Унгария избухна като резултат от сблъсъка между политическо тъпоумие и националистическа демагогия. И ако не бъде овладяна, тази караница може да има последствия за цяла Европа.     По същество става дума за една разпоредба в новия украински закон за училищата, която има за цел да укрепи официалния език. Няколко национални малцинства в Украйна обаче смятат, че тази разпоредба заплашва тяхната идентичност. Правителствата на всички държави от ЕС, които смятат себе си за представители на тези национални малцинства, вече повдигнаха въпроса пред Киев.   Ако спорът беше по същество, решение можеше да се намери без особена трудност, защото същият закон потвърждава и правото на изучаване на майчин език. Но вместо да потърси диалога, украинският президент Порошенко просто подписа закона – с пълното съзнание, че ще раздразни тъкмо държавите, от чието партньорство Украйна спешно се нуждае. Безотговорно подстрекателство   Будапеща има основание да се ядосва. Но официалното ѝ становище, че занапред ще блокира всякакво сближаване на Украйна с ЕС, е безотговорно подстрекателство. За което приятелят на Виктор Орбан - Путин - сигурно е много благодарен.  ", "date": "2017.09.28", "title": "Как Киев раздразни съседите си"}
{"url": "http://www.classa.bg/%D1%81%D0%B2%D1%8F%D1%82/item/373250-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87%D0%B8-%D0%BC%D0%B8%D1%82-%D0%B8%D0%BB%D0%B8-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "          През септември в Германия се разгоря дискусия около няколко сексуални престъпления, за чиито извършители се предполага, че са чужденци или бежанци. В понеделник в Бон започна процес срещу мъж от Гана, за когото се твърди, че през април е изнасилил млада жена пред очите на приятеля ѝ, с когото били на палатка. В Лайпциг неизвестен извършител с южняшки черти брутално пребил и изнасилил джогърка. Друга джогърка пък била изнасилена в Бавария от нигериец с отхвърлена молба за политическо убежище. Пак в тази провинция едно 16-годишно момиче било изнасилено насред улицата – предполага се, че от афганистанци. А във Фрайбург тече наказателен процес срещу бежанеца Хюсейн К., който (според самопризнанието му – бел. ред.) изнасили и уби 19-годишна студентка.   Агенция ДПА подчертава, че редом с тези факти в медиите понякога се появяват и фалшиви или най-малкото тенденциозни новини по темата. Нека не забравяме освен това, че новото, по-строго законодателство срещу сексуалните престъпления автоматично увеличава числата.     Независимо от всичко това полицейската статистика показва лека тенденция нагоре. Според показателите за 2017 година (които още не са официално публикувани), в страната са регистрирани 6 744 завършени и 1 175 незавършени акта на изнасилване или сексуално посегателство – ръст от 12,8% в сравнение с предишната година. Заподозрени са общо 6 476 души, от които 38,8% не са германци, а общо 800 са кандидати за политическо убежище.    Според произхода им около 15% са турци, 9,2% сирийци и 8,6% афганистанци. Сравнителната статистика сочи, че от 2005 година насам процентът на чужденците-извършители се колебае между 28 и 31 на сто. В годината на тъй наречената „бежанска криза\" този процент отива над 33, а през тази година се е покачил с още 5 пункта. (От кореспонденцията на ДПА не става ясно дали в случая става дума само за осъдени извършители или и за заподозрени – бел. ред.)   Процентът на хора от чуждестранен произход, замесени в такива престъпления, е по-висок от процента на хората от същия произход, замесени в други видове престъпления, обяснява професор Йорг Кинциг, директор на Института по криминология в Тюбинген. „А това е тревожно\", допълва той.   Но каква е причината? Какво ни казват тези числа? Нима бежанците са по-зли от нас? Нима са склонни към повече жестокост и насилие, нима мразят жените, нима са безпощадни и сексуални маниаци повече от хората тук? Нещата не са толкова прости, единодушно отговарят експертите.     Цветя на мястото във Фрайбург, където кандидат за убежище изнасили и уби 19-годишната студентка Мария Л.   Първият фактор, за който мнозина с радост си затварят очите, е разликата в готовността на жертвите да подават жалба, обяснява криминалистът професор Кристиян Пфайфер: „Срещу местни хора по-рядко се подават жалби - поради усещането, че чужденците са по-голяма заплаха\", казва той.   Втори фактор: възрастта. Според полицията, мъжете под 40-годишна възраст по принцип по-често клонят към насилие. А тъкмо сред бежанците тази възрастова група е свръх пропорционално представена. Така например 40% от хората, които идват в Германия от Северна Африка, са млади мъже. „Във всяка страна тези младоци са най-опасните\", обяснява Пфайфер. „И независимо от това каква религия изповядват, мъжете трябва да се научат да регулират потенциалната си агресия\", допълва психоложката Маги Шауер от университета в Констанц. А за това трябва време. „В западните общества съвместният живот и социализацията са съвсем други в сравнение с културите, където доминира ислямът. Тези два свята могат силно да се сблъскат\", констатира тя.   Третият фактор е чувството за безизходица. „Имаме си работа с риск, възникващ в групата хора, които не виждат тук шанс нито за убежище, нито за закрила\", казва Пфайфер. Той пледира за големи и мащабни програми за връщането на тези хора в техните страни. „Насилието се предотвратява, като им се създаде шанс. И нека получат този шанс у дома си\", пояснява той. Просто да ги екстрадираш – това е дълга и мъчителна работа, тъй че по-добрият начин са програмите за завръщането им у дома. „Ако превърнем това завръщане в атрактивна опция за тях, тогава ще имаме и повече сигурност тук\". За целта германското правителство би трябвало да отдели един милиард евро, смята Пфайфер.     Криминологът проф. Кристиан Пфайфер   А за онези, които ще останат тук по-дълго или завинаги, рецептата е добре известна: интеграция. „В продължение на години следим как се развива престъпността сред живеещите в Германия млади поляци, руснаци, италианци или турци: във всички тези групи тя спада\", подчертава Пфайфер. „Тоест, това непрестанно вайкане, това „става все по-лошо\" е съвършено неоснователно.\"   Независимо от това професорът признава, че към сексуални престъпления са по-склонни хората, произлизащи от мачистки култури, „а тъй или иначе сериозен дял от пришълците са именно такива\". Така че в курсовете за интеграция трябва особено настойчиво да се налага съзнанието, че тук мъжете и жените са равни. „За съжаление, такъв специален акцент не се поставя\", недоволна е Нора Брецгер, която от 2009 година насам професионално се грижи за бежанци в Берлин.    В курсовете тази тема е или слабо застъпена, или съвсем липсва. „А трябва да говорим за това много по-открито. Не бива да подхождаме към въпроса, все едно, че е някакво табу\", допълва и психоложката Маги Шауер. Защото усвояването на една култура е възможно - по този пункт Пфайфер и Шауер са на едно мнение. „По този начин можеш да овладееш дори много трудни групи, които изглеждат като заплаха и първоначално създават доста проблеми\", казва професорът. А Шауер добавя: нито едно насилие, нито едно сексуално посегателство, нито едно изнасилване не могат да бъдат оправдани с аргумента за „различната култура. И тези мъже добре го знаят.\"", "date": "2017.09.28", "title": "Мигрантите-изнасилвачи - мит или реалност?"}
{"url": "http://www.classa.bg/%D1%81%D0%B2%D1%8F%D1%82/item/373251-%D0%B5%D0%B2%D1%80%D0%BE%D0%BF%D0%B0-%D0%B2%D0%B5%D1%87%D0%B5-%D0%B5-%D0%B4%D1%80%D1%83%D0%B3%D0%B0,-%D0%B0-%D0%BC%D0%B0%D0%BA%D1%80%D0%BE%D0%BD-%D0%BC%D0%B0%D0%B9-%D0%BD%D0%B5-%D0%B3%D0%BE-%D1%80%D0%B0%D0%B7%D0%B1%D0%B8%D1%80%D0%B0", "text": "          Разгледана по-отблизо, страстната реч на френския президент Макрон, посветена на Европа, не съдържа кой знае колко нови неща. Двете му най-важни предложения - еврозоната да има собствен бюджет и собствен финансов министър - са добре познати. Те са и част от едно старо френско желание, което и предшествениците на Макрон се опитваха да наложат - създаването на \"икономическо правителство\" за страните от еврозоната. Брадясала е и идеята на Макрон за Европа на различните скорости, в която едни страни да вървят пред останалите. Шенген и еврото са двата най-добри примера за европейски проекти, в които не всички страни-членки участват.   Може ли с такива рецепти да бъде реформиран ЕС, както си го представя Макрон? Сегашният момент едва ли е благоприятен за значителни промени. Многобройните кризи, които през последните години се стовариха върху ЕС, изглеждат поутихнали - европейската икономика отново расте, а стихийната миграция намалява. Но тези кризи промениха политическия климат в Европа. Навярно мнозина, при това - не само във Франция – няма да се съгласят с Макрон, който каза, че Европа е нашата история, нашата идентичност, нашият хоризонт и нашето бъдеще.   Някои от по-малките и практични предложения на френския президент в областта на отбраната, правосъдието и миграционната политика имат по-големи шансове да бъдат осъществени, отколкото някакви мащабни преустройства на брюкселските институции.   Френският президент изчака да минат парламентарните избори в Германия, за да представи инициативата си. Очевидно в Париж са се надявали, че в Берлин ще продължи да управлява широката коалиция. Ситуацията обаче е друга - очертава се дълго и мъчително сформиране на ново германско правителство, което означава, че е малко вероятно да се стигне до бързи решения в областта на европейската политика.   Във Франция смятат германската Свободна демократическа партия за най-голямата пречка пред плановете на Макрон. Това е малко пресилено. И германската канцлерка в продължение на години се бореше срещу чуждите мераци за финансова взаимопомощ в Европа. Ако в Берлин бъде създадена тройна коалиция, Меркел ще може да се извинява с коалиционните си партньори – от СвДП, а и от ХСС в Бавария, за да придаде на амбициите на Макрон чисто хомеопатичен характер.   * Заглавието е на редакцията", "date": "2017.09.28", "title": "Европа вече е друга, а Макрон май не го разбира"}
{"url": "http://www.classa.bg/%D1%81%D0%B2%D1%8F%D1%82/item/373252-%D0%B7%D0%B0%D1%89%D0%BE-%D0%B4%D1%83%D0%B8%D1%81%D0%B1%D1%83%D1%80%D0%B3-%D1%81%D1%82%D0%B8%D0%B3%D0%BD%D0%B0-%D0%B4%D0%BE%D1%82%D0%B0%D0%BC-%D0%B0%D0%BC%D0%B8-%D0%BE%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D1%81%D0%B5", "text": "            С дълбока въздишка отговаря Рита Лойхуга на въпроса как се чувства след изборите за Бундестаг. „Много глупави хора има\", казва тя в интервю за ДВ. Никак не ѝ харесва фактът, че дяснопопулистката партия „Алтернатива за Германия\" (АзГ) получи 12,6% от гласовете. А още по-малко я радва резултатът на тази партия в родния ѝ Дуисбург, където процентът е дори по-висок.   „Бях шокирана, макар че някак си това и очаквах\", казва Лойхуга, приседнала на една пейка в Дуисбург. „Хората тук са уморени. Писнало им е от празните обещания на политиците.\"   Разбираемо било, че толкова хора в Дуисбург са гласували за АзГ, след като безработицата в града е двойно по-висока от средната в страната.   „Хората трябва да видят, че отново си струва да полагат труд\", казва тя и несъзнателно повтаря посланието на един от предизборните плакати на АзГ, които все още висят по стените в Дуисбург.       \"Новите германци? Ние сами можем да си ги направим\" - плакат на дяснопопулистката АзГ   Когато поговориш с хората в половинмилионния град, разположен на устието на р. Рур в Рейн, веднага усещаш огорчението им от политиката на Берлин, на която те вече нямат особено доверие. Четирите последни години от управлението на широката коалиция от християндемократи и социалдемократи под ръководството на Ангела Меркел не предизвикват особено въодушевление у повечето дуисбургчани.   Навремето градът, както и цялата Рурска област, се смяташе за бастион на социалдемократите. Но политическият пейзаж в Германия през 2017 вече е доста по-различен. Холгер Йол, 59-годишен основен учител, смята, че много избиратели на ГСДП сега са гласували за АзГ, защото се чувстват забравени и пренебрегнати от правителството.   Факт е, че и в Дуисбург на тези избори социалдемократите понесоха небивали загуби. Въпреки това в този свой бастион те все пак успяха да излязат начело като най-силна партия с 33% от подадените гласове. Гласоподавателите в Дуисбург пряко избраха двама техни кандидати за депутати в Бундестага – Бербел Бас и Махмут Йоздемир.   Край един голям мол в Дуисбург срещаме Манфред и Елке Крац. Изборните резултати им харесват, а влизането на АзГ в парламента не ги тревожи: „Това е чист протестен вот\", казва Манфред Крац, „тъй че АзГ скоро отново ще изхвърчи от Бундестага\". В същото време 77-годишният дуисбургчанин смята, че гласовете, подадени за популистите, все пак „могат и да променят нещо\". А на въпроса защо толкова много хора в града подкрепят АзГ, той отговаря с внезапно снишен глас: „Ами поогледайте се наоколо.\"   Безкрайна поредица от магазини за булчински рокли в Дуисбург-Марксло   Няколко забулени жени играят с децата си до фонтанчето наблизо. Мъже се разхождат край витрините на магазините - някои говорят немски, други – не. Тази картина отразява нарастващото многообразие в страната, но в същото време буди и тревоги у мнозина.   „Много хора се боят от бежанците\", обяснява Елфи Крац. Тя и нейният съпруг смятат, че тъкмо политиката на Ангела Меркел към бежанците е причина за успеха на АзГ. „Вече не смея да излизам по тъмно от къщи без мъжа си\", казва 66-годишната Елфи. „Всичко се промени\"     В квартал Марксло, на 20 минути с трамвая от градския център, мъже и жени тикат бебешки колички покрай сякаш безкрайната редица от булчински магазини. Този квартал се смята за един от най-бедните в Германия, а някои медии дори предупреждават да не се ходи там заради високата престъпност.   Две трети от хората в Марксло имат чуждестранен произход. А близо една трета от имащите право на глас пуснаха бюлетина за АзГ. Мнозина от хората тук нямат германски паспорти и не могат да гласуват. Някои от тях обаче се радват на изборните резултати – и то не заради успеха на АзГ. „Всичко ще бъде наред, защото Меркел спечели\", казва например Омер Акам, 23-годишен иракски кюрд.   Две трети от хората в Марксло имат чуждестранен произход   „Всички го празнуваме. Цялото ми семейство, всичките ми приятели\", подкрепя го Сахап Озчелик, 27-годишен турски кюрд.    Амал Мустафа обаче е угрижена. 29-годишната сирийка се бои от АзГ, „защото тази партия е срещу чужденците\". Амал е разочарована от изборните резултати в Дуисбург. Нейният сънародник Арас Ибрахим, също на 29 години, проявява разбиране към тревогите на избирателите на АзГ. „За някои неща те са прави\", казва Арас. „Някои от чужденците вършат престъпления. Но не всички сме такива. Дано само не стане като преди 70 години\", добавя той. Защото никой не иска да се върнат времената на нацизма. „Та нали най-важното е всички да живеем в мир помежду си.\"", "date": "2017.09.28", "title": "Защо Дуисбург стигна дотам ? Ами огледайте се!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373245-%D1%80%D0%B0%D0%B7%D0%B1%D0%B5%D1%80%D0%B5%D1%82%D0%B5-%D1%89%D0%BE-%D0%B7%D0%B0-%D1%87%D0%BE%D0%B2%D0%B5%D0%BA-%D1%81%D1%82%D0%B5-%D1%81%D0%BF%D0%BE%D1%80%D0%B5%D0%B4-%D0%BB%D1%8E%D0%B1%D0%B8%D0%BC%D0%BE%D1%82%D0%BE-%D1%81%D0%B8-%D1%87%D0%B8%D1%81%D0%BB%D0%BE", "text": "Не съществува човек, който да няма свое любимо число. Дори и няколко да са, винаги едно от тях е най. Числото, което винаги ще ни носи късмет и спокойствие. Попълваме го задължително върху тото фиша, пишем си го машинално, докато говорим по телефона и безброй още малки нещица.      Е, точно това любимо число издава много за нашия характер. Според нумеролозите то е силно свързано с нашата същност и възприятия за света. Вижте какво казва за характера ви вашето любимо число. Важно: Ако любимото ви число се състои от повече цифри, просто трябва да ги съберете до получаване на едноцифрено число. Например, любимото ви число е 22: 2+2=4. Значи за вас отговаря описанието на любимо число 4. Е, вижте сега какво говори за вас любимото ви число:     По природа сте доста чувствителна, но и раздразнителна личност.Страхувате се от нови неща, както и да поемате рискове. За вас е важно да имате стабилна връзка, не обичате самотата. Хората ви харесват, защото умеете да изслушвате и сте състрадателни. Помагате на всеки, изпаднал в беда. Добър човек сте, но често изкарате яда си на тези, които не го заслужават, а именно най-близките ви      Умеете да контролирате емоциите си, дори много хора ви смятат за студена личност. В същото време, обаче, във вас ври и кипи от чувства. Но пък имайте предвид, че малко са хората като вас, които запазват хладнокръвие. Това много ви помага и ще продължава да ви помага, защото вдъхвате респект и не рухвате дори при големи трудности. И все пак, поне пред близките хора можете от време на време да разкривате душата си. Ще ви олекне.        На вас можем само да се възхищаваме. Вие сте уверена личност, на която не й пука да каже истината в очите. Не ви интересува хорското мнение, верни сте на себе си и на убежденията си. Страшно много се раздавате за хората, които обичате. Но не позволявате да ви се качват на главата. Поздравления! Събрали сте силен характер и топло сърце в едно.        За вас е важна стабилността. Да си имате собствено жилище, достатъчно спестявания и да не зависите от никого. Да създадете здраво семейство също ви е приоритет. Прекалено много се притеснявате, обаче. Хиперболизирате проблемите и все треперите за нещо. Това не ви се отразява добре нито на здравето, нито на психиката. Отпуснете се малко и приемете, че има неща, които просто не завият от вас.       Страшно силна и уверена личност. Другите ви уважават, вслушвате се в думите ви и има защо. Освен силна интуиция, вие притежавате и блестящ ум. Винаги сте с няколко хода напред и този, който ви подцени, много скоро ще си ближе раните. Парадоксалното е, че както сте с високо самочувствие, така редовно изпадате в периоди, в които тотално забравяте за собствените си нужди и полагате грижи само за другите. Няма лошо, но помислете добре дали всеки го заслужава.     Вие сте по-нестандартна персона. Мислите различно, действате различно и много хора са любопитни да ви опознаят отблизо. Знаете как да зарадвате човек – изненадите ви се помнят цял живот. Щастливец е този, в когото се влюбите. Вие сте чудесен партньор, а в леглото сте направо виртуоз.        Вие сте темпераментна личност. Имате си принципи, които за нищо на света не бихте пренебрегнали, дори и в името на любовта. Взискателни сте и ако някой не е на вашето ниво, просто го разкарвате от живота си. Самотата не ви плаши. В работата си се справяте чудесно, но не ви се нрави, когато ви командват. Това не е просто приумица или глезотия, просто вие сте родени да бъдете лидери.       Обичате да си угаждате – хубави дрехи, скъпи парфюми, качествена храна. Мислите изключително трезво – за какво са ви пари, ако не можете да се насладите на удоволствията, които могат да ви донесат! Обаче трудно се влюбвате. За вас не е достатъчна само емоцията, трябва партньорът ви да притежава и доста качества, за да ви спечели.     Имате страхотно чувство за хумор, но сте и малко непредсказуеми. Много добре анализирате нещата и винаги намирате правилните решения. Интересното е, че в интимен план хората, чието любимо число е 9, се делят на две крайно противоположни категории. Или не си падат хич по секса за една нощ - държат да има опознаване, привличане, духовен синхрон. Дори им е по-интересен флиртът, отколкото същинската част. Или са абсолютни авантюристи, които сменят гаджетата като носни кърпички, а за сериозна връзка не искат и да мислят.      Вие сте крайно неуверени в себе си. Нямате собствено мнение, а и да имате – не смеете да го изразите на глас. Останалите ви тъпчат, защото сами им го позволявате. В компромисите и премълчаването няма нищо лошо, стига да са в умерени граници. Трябва да придобиете повече смелост. Имате достатъчно качества да изпъкнете и да бъдете успешни, вместо да стоите в сянката на другите.", "date": "2017.09.28", "title": "Разберете що за човек сте според любимото си ЧИСЛО!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373246-%D0%BF%D1%80%D0%B5%D0%B4%D0%B8-13-%D0%B3%D0%BE%D0%B4%D0%B8%D0%BD%D0%B8-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D0%B5%D0%B4%D0%B8%D0%BD-%D1%84%D0%B5%D0%BD%D0%BE%D0%BC%D0%B5%D0%BD,-%D0%BD%D0%BE-%D1%81%D0%BD%D0%B8%D0%BC%D0%BA%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D0%B4%D0%BD%D0%B5%D1%81-%D0%B3%D0%B5%D1%80%D0%BE%D0%B8%D1%82%D0%B5-%D0%BE%D1%82-%D1%81%D0%B5%D0%BA%D1%81%D1%8A%D1%82-%D0%B8-%D0%B3%D1%80%D0%B0%D0%B4%D1%8A%D1%82", "text": "През 1998 година на бял свят се появява един феномен, който завинаги променя реалността на телевизионните сериали.    Той се нарича \"Сексът и градът\".    Без значение дали си признаваме или не, но всички сме го гледали и всички сме запознати с историите на главните герои.    Сериите разбиха всички табута за секса, взаимоотношенията между мъжете и жените и връзките в космополитните градове.    Макар епизодите да приключиха със щастлив край през 2004 година, а и също така да отбелязаха голям успех с двете филмови продължения, актьорите, които изиграха любимите ни персонажи, се промениха.    Ето как изглеждат някои от основните герои в началото на сериала и 13 години след финала:                            ", "date": "2017.09.28", "title": "Преди 13 години приключи един феномен, но СНИМКИ показаха как изглеждат днес героите от \"Сексът и градът\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373243-%D0%B4%D0%B2%D0%BE%D0%B9%D0%BA%D0%B0-%D1%81%D0%B5-%D0%BF%D0%BE%D1%81%D0%B2%D0%B5%D1%82%D0%B8-%D0%BD%D0%B0-%D1%81%D0%B5%D0%BA%D1%81-%D0%B2-%D1%81%D0%B0%D0%BC%D0%BE%D0%BB%D0%B5%D1%82", "text": "Двойката любовчии бяха записани на видео от невярващ на очите си очевидец, пътуващ близо до тях в самолет на Ryanair, пише \"Мирър\". На кадрите може да се види как мъжът се е облегнал на седалката, а девойката без всякакво притеснение е мушнала ръката си в панталона на възлюбения си и му доставя сексуална наслада. Един от пътниците, потресен от видяното, е записал интимностите, случили се на хиляди метри височина и го е публикувал в мрежата.  \r\n   \r\n   Според наличната информация инцидентът е станал преди известно време, но едва сега е станал популярен в социалните мрежи. Не е известно засега откъде е излетял самолета и къде е кацнал, както и кои са \"героите\" от видеото. Британското издание е потърсило авиокомпанията за коментар, но все още няма отговор. \r\n    ", "date": "2017.09.28", "title": "Двойка се посвети на секс в самолет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373244-%D1%80%D0%B0%D0%B4%D0%B8%D0%BD%D0%B0-%D0%B8-%D0%B2%D0%B5%D0%BD%D0%B5%D1%82%D0%B0-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2%D0%B0-%D0%B2%D0%B5%D1%87%D0%B5-%D1%81%D0%B0-%D0%B6%D0%B8%D0%B2%D0%B8-%D1%81%D0%BA%D0%B5%D0%BB%D0%B5%D1%82%D0%B8", "text": "Опасна диета с фатален изход е станала изключително популярна сред родните звезди. Актрисата Радина Кърджилова, моделите Ирен Онтева, Венета Харизанова и много други са жертви на жестокия хранителен режим, който води до анорексия и булимия. Това разкриха пред „Галерия\" източници от родния хайлайф, свидетели на безмилостния начин, по който се съсипват звездите. Диетата се разпространявала само сред отбрани ВИП знаменитости и се състояла основно от суровоядство, жестоко гладолечение и хранителни добавки за отслабване със съмнителен произход.      Пресен пример за ужасяващите последици от диетата е половинката на Деян Донков. Радина Кърджилова е станала кожа и кости, макар че роди само преди година. Близките й отдавали рязкото отслабване на проблемите, които имат с Донков. Публична тайна е, че актьорът вдига постоянни скандали на Радина и често й посяга.    Причината за слаботелесната й фигура обаче не се дължи на нерви, а на суета, научи „Галерия\". Веднага след раждането актрисата се подложила на въпросната тайна диета. Радина била вманиачена по тялото си и искала светкавично да отслабне. Гладуването било толкова брутално и изтощаващо за организма, че Кърджилова на няколко пъти колабирала на снимачната площадка. Запознати коментират, че Радина вече има сериозни здравословни проблеми заради опасната диета.   „Неведнъж сме я засичали да повръща в тоалетните. В същото време не се храни и проявява признаци на булимия\", загрижени са нейни колеги от Народния театър. Не по-малко плашещо е положението при моделката Ирен Онтева. Бившата жена на плейбоя Христо Сираков поддържа 42-годишното си тяло с ВИП диетата от няколко години. Последиците при нея са направо трагични и последните снимки недвусмислено го доказват. Моделката е заприличала на подвижен скелет.    Същото се отнася и за нейната колежка Мисис България 2011. Венета Харизанова е станала призрачно слаба вследствие на глад. Красавицата твърди, че дължи фигурата си на упорити тренировки във фитнес залата, но източници разкриват, че всъщност е поредната жертва на опасната диета. Въпреки анорексичния си външен вид, Венета не спирала да спазва жестокия хранителен режим и както се вижда – продължава да слабее.  ", "date": "2017.09.28", "title": "Радина и Венета Харизанова вече са живи скелети!"}
