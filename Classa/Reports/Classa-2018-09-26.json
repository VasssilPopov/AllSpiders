{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387687-%D0%BF%D1%80%D0%B0%D0%B2%D0%BE-%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80-%D0%BE%D1%82%D0%BD%D0%BE%D1%81%D0%BD%D0%BE-%D0%BE%D1%82%D0%B2%D0%BE%D1%80%D0%B5%D0%BD%D0%BE%D1%82%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%BC%D0%BF-%D0%B7%D0%B0-%D0%BC%D0%BE%D0%BF%D0%B0%D0%BD%D0%B3-%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B0-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BD-%D0%B6%D0%B8%D0%B2%D0%BA%D0%BE-%D0%BF%D0%B5%D1%82%D1%80%D0%BE%D0%B2", "text": "          Ако приемем коментарът на Изпълнителния директор на ИАМА (Изпълнителна агенция „Морска администрация”) - к.д.п Живко Петров, за отговор на държавните институции по повод „Отвореното писмо” до МП г-н Бойко Борисов, възникват съмнения за конфузно премълчаване на изнесените там факти, чиято коректност е безспорна.   За съжаление, коментарът му не засяга нито един от поставените сериозни въпроси в „Отвореното писмо”. За тях той не казва нищо, т.е., мълчаливо признава, че нормативните законови постановки наистина са нарушени.   Коментираното писмо, бе подготвено, съгласувано и подписано от десетина авторитетни браншови организации и над 20 също авторитетни лица, като бивши: началници на ВВМУ-ще „Никола Й.Вапцаров”, командващи на ВМС, адмирали от резерва, научни работници в морската сфера, преподаватели и юристи по морско право, включително и личности с доказан международен авторитет, участници в създаването на някой от правните инструменти на Международната морска организация (ИМО), авторитетни морски лица, водолазни специалисти и т.н. Какво всъщност казва пред “Dnevnik.bg”, капитан Петров, цитираме:           Капитан Петров твърди:  \" ”.   :     Това не е вярно! Поканените фирми - наречени „дружества”, са посочени от г-н Михаил Заимов, но това трябва да бъде разбирано, като негова гражданска загриженост, и в никакъв случай не означава, че отговорната държавна структура (ИАМА), може да пренебрегне разпоредения нормативно порядък. Тогавашният министър - Ивайло Московски на бърза ръка публично обяви „избирането” на две „по най най” фирми, (сега станаха три), на които и до сега не се изнасят имената. Очевидно, арогантно пренебрежение към нормативната уредба. Защо? На практика се получава, че Дирекция „Аварийно-спасителна дейност” (ГД-АСД) на ИАМА, няма компетентен капацитет, да проектира и ръководи ликвидационни подводно-технически работи! За какво е създадена тя тогава? Това е много сериозно нарушение, умишлено водещо до нарочен избор на неподходящо скъпа технология и създаване на условия за съмнение за нечестен подход! c) Капитан Петров казва още:    :     Явно той се опитва да се представи за специалист наставник по подводно-технически работи, какъвто не е. Още в началото на операцията представители на Булсар са коментирали пред официални лица, два технологични варианта на операция за „ликвидация на авариен нефтен разлив” (ЛНР) - чрез бетонен саркофаг или чрез милисекундно точково взривяване на все още здравите горивни танкове на Мопанг, с шнуров заряд, (какъвто има на разположение) и последваща ликвидация на изплавалото петно, чрез атака с екоабсорбенти (ИАМА има над 18 тона) и последващо обиране с нефто събирачи. Това е правилния технологичен избор, който щеше да приключи за десетина дена, а не да се харчат безумно 2.5 млн лв., за неизвестно дълъг период. Сега остава някой да предложи на Гинес, признаване на световен рекорд за „най скъпата кофа нефт, извадена за най дълго време от 25 метрова дълбочина”.   d)   Капитан Петров твърди помпозно-наставнически      :     Абсолютен популизъм! Арогантно твърдение на неверни неща, под въздействието на явно обременена наследственост към сервилност - сега към „Големия нов брат”. Международните конвенции, ратифицирани по парламентарен път категорично постановяват всяка страна ратифицирала дадена конвенция по този казус „ ” Законите се изпълняват точно и добросъвестно, така както е записано в «Закона за междунардните договори на Р.Б»., глава V, чл. 28 ал.1 и 2) . За какви европейски модели бръщолеви капитан Петров? Освен това съгласно инструментите на ИМО, спасителния координационен център (МСКЦ) може да привлича всякакви ресурси (държавни, обществени, частни), дори има права за целите на спасяването, да реквизира намиращи се в зоната ни кораби, независимо под какво знаме и каква юрисдикция плават те! ИАМА е „приватизирала” МСКЦ, иззела функциите му, а кап. Петров се опитва да си присвоява подправено авторство с напудрена окраска от популистки фрази. За пример на истински обичаен световен (над европейски) модел, той да вземе да изучи поне  «Холандската европейска практика», цитирам: «   (KNRM се финансира от частни дарения). Питаме, а защо „моделите” за спасяване, трябва да са „рамкови”? Защо ще се създават условия за конфликт на интереси и корупционни практики, вместо държавата да бъде водеща и да върши работата, която и е разпоредена по закон. Да, обаче, ако договорите за спасяване са по отворената Лойдовска форма „No cure, no pay” и държавата си изпълнява функциите, тя ще определя степента на участие и приносът на всяка привлечена в спасяването структура (фирма), според обстоятелствата изброени в «Кодекса за търговско корабоплаване» - като субконтрактор и или по договор за услуга, а държавата ще има справедлив дял, в качеството си на водещ участник. И още нещо, възнагражденията за спасяване, ще се определят от сумата за спасяване съгласно «Наредбата на министъра на транспорта», а не както прави кап Петров–целево от бюджета на ИАМА («Операция Елга-1» и други)   Ето как изглеждат Европейските ценности, без «рамковите договори» на ИАМА!         С тази цел при ратификацията на „International Salvage Convention” (SAL-89) България направи резерви, една от които гласи:  Така Р.Б., категорично е определила, че морското спасяване в морските й пространства се базира на принципа „ Държавно спасяване ” видно от по горе посочените резерви и още в (  Такава е концепцията на българското морско спасяване, с която се създават условия за възстановяване на част от разходите за поддържане на спасителната си служба, а не частни компании (определени разбира се от ИАМА), да се облажават за сметка на българския данъкоплатец. Според кап. Живко Петров излиза, че гаранцията за спасяване на бедстващите ще бъдат избраните фирми с «Рамковите договори». Срамуваме се, че имаме такъв държавен орган, който не изпълнява адекватно служебните си задължения и примитивно със съмнения за нечестно поведение, на практика търгува с човешките страдания с националните ни интереси и международни хуманитарни ангажименти.   Кап. Петров твърди:     :     Фалшива новина! Обърнете внимание започва да говори за пари, а не за служебни и морални задължения за спасяване. 1-во: Годишните разходи на Перун за поддържане на готовност, по счетоводни данни за последната година, когато корабът беше още в строя (2008 г.), са 213 150 лв., нека да са 250 000, но не и милион! Те се отнасят за всички упоменати пера. Освен това, за 12 годишен период ( 2000-2013 г.) Перун е извършил над 15 сериозни спасителни операции на кораби, а отделно има участие в десетки операции за единични спасявания на хора; Само от участието си за гасене пожар в Босфора на танкера “”Nassia” за 28 дни е донесъл на бюджета 150 000 щ.д.; 2-ро: За същия период Перун е извършил над 25 задгранични буксировки със съответен положителен финансов резултат! Това са само част от фактите, за приносът на „Златната патица” на морска България-многофункционалния спасителен кораб „Перун”, изведен от изпълнение на международни хуманитарни задължения с цел да бъде продаден (на известен нам купувач) за около 50,000 евро! На цената на една столична гарсониера! 3-то: По отношение на тренировките, кап. Петров също философства наизуст. Те се провеждаха два пъти месечно на борда на кораба и тримесечно веднъж, реално упражнение с имитация на „аварирал кораб” на рейда. За нарушения и до сега Прокуратурата мълчи! Защо? 4-то: В допълнение, следва да се знае, че ИАМА през 2010 г., е заблудила ИМО с неверни данни по отношение  осигуряването на отговорната ни зона със спасителни морски единици . Става дума за „Световния план за хуманитарно спасяване”  (GLOBAL SAR PLAN CONTAINING INFORMATION ON THE CURRENT AVAILABILITY OF SAR SERVICES и по точно  „SAR.8/Circ.4 Annex 2, page 40, Country: Bulgaria, където официално ИАМА е подтвърдила в точка13, а именно - Типът на спасителните средства  (Types of SAR facilities normally available) е посочено „ RB ”. По класификацията на ИМО, това означава катер за близка крайбрежно действие („ rescue boat: short-range coastal ”), а за  нашия район следва да бъде RV : спасителен кораб за далечна дистанция ( rescue vessel: long-range sea-going craft.). . За сведение тези катери нямат право да се отдалечават повече от  37 км ., от брега, а крайните източни точки на районът ни са на около  250 км ., отдалечени от брега, не са комплектувани с доста елементи от изискваното оборудване и потребния за спасяване екипаж. Коментарът е излишен, а заблуждаването е безспорно.      Само Перун накрива цялата зона       Питаме, как реално се осигурява отговорния район и дали е честно да се заблуждава ИМО и световната морска общност, че България си изпълнява международните ангажименти? Какво излиза? Представяната от капитан Живко Петров загриженост за „огромните” разходи за издръжката на Перун, са фалшива новина, а от друга страна, показват нивото на компетентност на висшия граждански-морски управленски ешалон, неговите делови качества, липсата на добросъвестност при изпълнение на служебни задължения и нисък морал. Да, нисък морал, защото е неморално да се изоставят на произвола на съдбата около 1500 моряци, намиращи постоянно на борда на кораби от над 80 флага в нашия отговорен район. Но според капитан Петров няма нужда от ефективна спасителна служба, а трябва да „ договори на база на спечелени обществени поръчки”. Капитан Петров би могъл да предложи на Министър председателя да проучи тези негови велики мисли и да се реорганизира структурата на Пожарната безопасност по предлагания „европейския модел”. Служебно недопустимо, неморално и достойно за порицание. Колко щеше да струва на България, ако Перун не бе успял да изгаси пожара на супер танкера „Униря”(1982 г.), след взривяването си пред Бургаския залив и ако бе разлял 68,400-те си тонове суров нефт? Какви щяха да бъдат щетите за Майка България? Да, обаче Живко Петров и екипа му, са загрижени за измислени, надути разходи, вместо да оценят ситуацията по достойнство. Ключовата фраза не е пари, а „Морска безопасност”, така както се изписва напомнящо на надстройката на всеки кораб „Safety first”. В момента анализът за заплахите за живота на хората и екологията в нашия отговорен район, са сериозно високи, поради редица предпоставки, а всъщност слушаме омайни популистки фрази за „европейските модели”! Докарването до колапс на морската спасителна служба е факт, а гибелта на 17 души край Своге, ще изглежда като незначително произшествие в сравнение с евентуалните щети от един масов морски инцидент, особено ако се случи пожар или потъване на голям пътнически лайнер. Изречените от капитан Петров фрази за „европейски модели” са банални приказки, натрапвани от десетилетие от чуждестранни „загрижени” юридически лица не за нас, а за собствените им икономически интереси. Тези омайни фрази обаче, са плод на модернизирана колониална схоластика, обидно и унизително поведение на високо поставен държавен служител. Как може другите държави, чрез своите спасителни служби да се грижат за защитата на живота и на българските моряци в Световния океан (около 20,000 души), а българските морски управници са на нивото на капитан Андрешков! За тях изглежда, че изпълнението на международни ангажименти, духовното и морално съществуване, не е толкова важно, важно е да съхранят сламата...   Униря след изгасяване на пожара, прекратяване на взривовете.   Премахването на Перун, цели да прикрие многобройни и то сериозни престъпления по служба, за които имаме сериозни съмнения, че от десетина и повече години насам са замесени министри на транспорта, отговорни юридически лица от МТИТС, ръководствата на ИАМА и т.н. За това има обстойни материали в Прокуратурата и в други институции, ангажирани с проблемите за защита на националната ни сигурност и интереси. До кога те ще бездействат? Не се ли вижда, че морската браншова гилдия е на прага на търпението, че сме загрижени за националното ни достойнство и чест. Ние не искаме да ни считат за аборигени в сфера, в която в минало време сме допринесли много за световното морско спасяване. Ето къде е „Заровено кучето”. За да предотвратим това, ще продължаваме да настояваме пред национални и международни институции, включително и ООН. Няколко думи за пожарния кораб Мизар. Той е напълно годен, следва само да мине регистров преглед, но е държан (10 години!) без да бъде използван за пристанищни услуги, т.е., можеше и да печели през този период. Разполагаме с данни, че сериозна фирма е искала да го ползва под наем, но МТИТС, респективно ИАМА не е разрешила. Защо? Необяснима абсурдна ситуация! Натрапва се изводът, че МТИТС начело с правните си корифеи и ръководството на ИАМА, сновящи в зоната на жълтите павета, обслужват чуждестранни частни стратегии за „жизнено бизнес пространство”, в нашите морски простори, пренебрегвайки националните ни морски интереси, при това в зоната на дейност от сектора за национална сигурност и вътрешен ред, която е под изключителната национална юрисдикция, отбелязани така дори и в Лисабонския договор. Те искат да се настанят в нашите морски пространства за спасителни дейности, а за успешното им окопаване, пречи националната ни спасително морска система, ето защо тя е доведена до колапс.   f)  Капитан Живко Петров споделя, че: \"     :     Фактът, че ВМС не са се включили в „операцията за източването на мазута”,  според нас , показва мълчалив отказ да се ангажират в действия на ИАМА, различни от установения законов порядък, но те разполагат с технически средства и възможност да се справят с проблема, само, че Живко Петров не е в час по този въпрос. Басенова дирекция пък няма морски аварийно-спасителни функции.   g)   Капитан Петров твърди:     :     Усеща се опит за измиване на ръцете. Естественно възниква въпросът: След като са по закона за администрацията, работят от 9 до 17 часа, как денонощно ще «организират» спасителните действия на море», за които се знае, че се изисква «незабавно и ефективно» да се организира търсенето и спасяването на бедстващите. Отново стигаме до извода за обърнатата  правна рамка на морската спасителна дейност ! Ами то и Бърза помощ, да минат по този закон, та да цъфнем и вържем съвсем!   :     От всичко посочено до тук, ние виждаме само груб примитивизъм. Неуважително е да отговарящ с несвързани популистки фрази, на сериозната загриженост на авторитетна морска общност, относно „ ” . Кои са нормите? Това са десетина ратифицирани конвенции в сферата на морската безопасност и защита на човешкия живот по море, разпореждащи, цитираме като например чл. 98 от Конвенция на ООН по морско право: „ ” Живко Петров е длъжен да знае тези норми. (Подобни фрази има и в други конвенции и Резолюции на ИМО), два Одита на ИМО за България (1998, 2008), са с категорични препоръки и изводи, цитираме:  „  и още от Одита през 1998: „ , и още Друг пример В проекта EU  Twinning Project No. BG06/IB-TR-01  е казано „ и още, следва препоръката, че трябва да имаме два спасителни ( RV - rescue vessel: long-range sea-going craft. ), като добавим и препоръките на два „Заключителни документа” от международни кръгли маси (2012 и 2014) на конференции на тази тема. Логично стигаме до извода, че се осъществява една безпардонност към националните ни морски интереси, от тези които са отговорни за тяхната защита! и т.н., и т.н.                След толкова много правни разпоредби и препоръки, отговорното МТИТС и другите ангажирани институции и ведомства, мълчат безглаголно, а търпимостта е безпрецедентен пример на бездушие и неизпълнение на международни клаузи, за което редица чуждестранни субекти оценяват поведението ни като безотговорно.    От всичко казано до тук ясно си личи каква каша е сътворена с организационно правните постулати на националното ни морско законодателство, за което основна вина имат отделни важни юридически лица в МТИТС, служители в ИАМА и други. Този анахронизъм е обиден за държавното ни ръководство, то е повече от подигравка и уронва авторитета на длъжността Министър-председател, Кабинета, депутатите ни, Президентството.   Остава открит въпроса, дали ще се размърдат най накрая институциите, които отговарят за защитата на националните ни интереси, за да се спре с този обиден махленски манталитет. Живеем в XXI век!   Вече г-н Ивайло Моковски, не е министър, той бе човекът който имаше пренебрежително отношение към сигналите на НПО. Сега ние очакваме от новото ръководство на това министерство, да осъществи кардинална промяна в отношението към коментираните, но оставяни без отговор, много сериозни проблеми.  Виновниците за краха на морската ни спасителната система, следва да понесат своята отговорност, а службата да бъде срочно възстановена. Ние може да помогнем с конкретни предложения и съдействие.    Времето ще покаже по кой път ще тръгне новото ръководство на МТИТС. За сега изчакваме с надежда, че с „шуробаджанащината” ще се приключи. Все пак новия министър е юрист, а това има важно значение.   В това е смисълът на сериозната загриженост на браншовите организации и уважавани бивши държавници и авторитетни морски и други личности. Загриженост, за точно и добросъвестно изпълнение на международните задължения на България, за нейния морски суверенитет и авторитет .   ---------------            ", "date": "2018.09.26", "title": "Право на отговор  Относно: Отвореното писмо до МП за  Мопанг Коментара на капитан Живко Петров"}
{"url": "http://www.classa.bg/%D1%81%D0%B2%D1%8F%D1%82/item/387678-%D1%81%D0%B0%D1%89-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D0%B2-%D1%81%D0%B8%D1%80%D0%B8%D1%8F,-%D0%B4%D0%BE%D0%BA%D0%B0%D1%82%D0%BE-%D1%82%D0%B5%D1%85%D0%B5%D1%80%D0%B0%D0%BD-%D0%B5-%D1%82%D0%B0%D0%BC", "text": "Американските сили ще останат в Сирия, докато всички сили, свързани с Иран, работят там, заяви съветникът по националната сигурност Джон Болтън пред репортери на сесията на Общото събрание на ООН в Ню Йорк.   \"Ние няма да напуснем, докато иранските войски са извън границите на тяхната страна, а това включва и иранските представители и милиции\", каза Болтън. Той също така обвини Иран за \"атаки в Сирия и Ливан\" и заяви, че е \"те са наистина отговорни за свалянето на руския самолет\" миналата седмица.   Междувременно Иран възнамерява да запази присъствието си в Сирия, докато терористичните групировки, действащи в тази арабска страна бъдат напълно победени, каза от своя страна президентът на Ислямска република, Хасан Рухани, в интервю за американския телевизионен канал NBC.   \"Нашето присъствие в Сирия е свързано само с волята на сирийското правителство\", каза Рохани. \"Когато терористите бъдат победени в Сирия, тероризъм престане да съществува в Сирия и сирийското правителство вече няма нужда от нас, по това време присъствието ни в Сирия няма да има никакъв смисъл или да има друга цел\", каза той.   Иранският президент също така посочи, че по негово мнение положението в Сирия има положителна динамика, тъй като правителствените войски надвиват опозиционните сили.   Специалните сили на САЩ са на сирийска земя от около 2014 г. под претекст за борба с ИД в североизточната част на страната. Понастоящем американците работят за създаване на алтернативни правителствени структури в териториите, възстановени от ИД, и многократно са атакували сирийските правителствени сили. Дамаск осъжда присъствието на американски войски на своя територия като незаконно и обещава да ги отстрани със сила при необходимост.", "date": "2018.09.26", "title": "САЩ обещава да останат в Сирия, докато Техеран е там"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387683-%D1%81%D0%B2%D0%B5%D1%82%D1%8A%D1%82-%D0%B5-%D0%B2%D1%81%D0%B5-%D0%BF%D0%BE-%D1%85%D0%B0%D0%BE%D1%82%D0%B8%D1%87%D0%B5%D0%BD", "text": "Генералният секретар на Организацията на обединените нации Антониу Гутериш започна днес речта си пред сесията на Общото събрание на световната организация с думите, че светът „страда от тежка форма на „разстройство, свързано с дефицит на доверие\", предаде Асошиейтед прес. В речта си при откриването на заседанието на най-високо равнище лидерът на ООН нарисува мрачна картина, като посочи увеличаването на поляризацията и популизма в отделните държави, отслабването на сътрудничеството между тях и „крехкото\" доверие в международните институции. Гутериш каза, че демократичните принципи са „под обсада\". Президенти, министър-председатели, монарси и водещи министри от 133 държави са заявили участие на едноседмичната сесия. Сред тях има радетели за международен ред, както и популистки лидери като президентите на САЩ Доналд Тръмп и на Полша Анджей Дуда и италианския премиер Джузепе Конте, посочи АП. Гутериш подчерта, че сега, повече от всякога, се нуждаем от мултилатерализъм, тъй като светът става „все по-хаотичен\", предаде Франс прес. Откривайки шестдневните дебати на 193-те държави членки на световната организация, генералният секретар изтъкна още, че и в Съвета за сигурност на ООН разделенията са сериозни.", "date": "2018.09.26", "title": "Светът е все по-хаотичен"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/387679-%D0%B7%D0%B0-%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%81%D0%BA%D0%B8%D1%82%D0%B5-%D0%B7%D0%B0%D0%B5%D0%BC%D0%B8-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8%D1%85%D0%B0-%D1%81-15,4", "text": " кредитирането в България запазва тенденцията от последните месеци и продължава да расте с бързи темпове. При домакинствата традиционно увеличението е по-голямо в сравнение с ръста при фирмите, показват предварителните данни на Българската народна банка (БНБ).  Заемите за  домакинства  и фирмите, които ги обслужват, в края на август възлизат на 21,335 млрд. лв. (20,7% от БВП), като на годишна база се увеличават с 10,2%. За сравнение годишното повишение през юли беше 10%. През миналия месец експертите на централната банка регистрират най-голямо увеличение при  потребителските заеми , които за една година се увеличават с 15,4% и достигат 8,901 млрд. лв. За сравнение годишното повишение през юли беше 15%. В края на август отпуснатите от банките  жилищните кредити  са за 10,150 млрд. лв. и нарастват на годишна база с 9,6%, докато през юли годишното увеличение беше 9,2%. В началото на годината управителят на БНБ  Димитър Радев  предупреди, че растежът на кредитирането предполага повишено внимание върху кредитния риск. По думите му \"периодите на кредитна експанзия са и периоди на натрупване на потенциал за бъдеща реализация на кредитен риск и поява на нови активи с проблемно качество\". В централната банка изчисляват, че на годишна база  другите кредити  намаляват с 10,4% (6,4% годишно понижение през юли 2018 г.), като достигат 951,9 млн. лева. През август заемите за  бизнеса  нарастват с 4,2% на годишна база, докато през юли имаше 3,4% годишно повишение. Към 31 август кредитите за фирмите достигат 32,491 млрд. лв.  Заемите, предоставени на  финансови предприятия , в края на август са 2,670 млрд. лв. И за една година се увеличават с 35% , докато месец по-рано годишното повишение беше 35,9%.     В края на миналия месец  нетните чуждестранни активи  са 55,159 млрд. лв., докато през юли възлизаха на 53,838 млрд. лв. Ръстът през август е 6,4% на годишна база при 7,5% годишно повишение през юли. За една година чуждестранните активи се увеличават с 6,3%, като годишният ръст през юли беше 6,6%  Към 31 август те достигат 64,915 млрд. лева. Чуждестранните пасиви  са 9,756 млрд. лв. и на годишна база нарастват с 6% (2% годишно повишение през юли 2018 година), отчита банковата статистика. През август  широките пари  се увеличават на годишна база с 9,6% при годишно нарастване от 10,4% през юли. В края на миналия месец те са 91,462 млрд. лв., докато месец по-рано бяха 90,443 млрд. лв., съобщават още от БНБ.     В края на август  депозитите  на  неправителствения сектор  са 76,046 млрд. лв., като годишното им увеличение е 8% (8,8% годишно повишение през юли 2018 година). Спестяванията на  бизнеса  са 23,848 млрд. лв. към 31 август и в сравнение с година по-рано те се увеличават с 14% (16,4% годишно повишение през юли 2018 година). Депозитите на  финансовите предприятия  намаляват с 22,5% на годишна база през август, като през юли БНБ отчете 18% годишно понижение. Към 31 август спестяванията в сектора достигат 2,600 млрд. лв.  Спестяванията на  домакинствата  и фирмите, които ги обслужват,  достигат 49,598 млрд. лв. (48% от БВП) в края на август, като се увеличават със 7,6% на годишна база (7.3% годишно нарастване през юли 2018 година).     Нетните вътрешни активи  в края на август са 55,364 млрд. лв. и за една година се увеличават с 8,4% спрямо същия месец на 2017 г. (8,7% годишно повишение през юли 2018 година). Към 31 август основният им компонент – вътрешният кредит, възлиза на 56,291 млрд. лв. И за една година нараства с 8,1%, колкото беше и годишното увеличение през юли 2018 година. През август 2018 г.  вземанията от неправителствения сектор  се увеличават с 8,2%, достигайки 58,068 млрд. лв. (7,5% годишно увеличение през юли 2018 година). В края на месеца кредитите за неправителствения сектор са 56,496 млрд. лв. (54.7% от БВП) при 56,162 млрд. лв. към юли 2018 г. (54.4% от БВП). През август 2018 г. те се увеличават на годишна база със 7,6% (7,1% годишно повишение през юли 2018 година). Изменението в размера на заемите за неправителствения сектор е повлияно и от нетните продажби на кредити от Други парично-финансови институции (Други ПФИ), чиито обем за последните дванадесет месеца е 95 млн. лева. На годишна база продадените кредити от Други ПФИ са 126,4 млн. лв. (в т. ч. 10,4 млн. лв. през август 2018 година), а обратно изкупените заеми – 31,4 млн. лв., като през този август  няма обратно изкупени кредити.", "date": "2018.09.26", "title": "За една година потребителските заеми се увеличиха с 15,4%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387680-%D1%80%D0%B5%D1%88%D0%B0%D0%B2%D0%B0%D1%82-%D1%81-%D0%BA%D0%BE%D0%BB%D0%BA%D0%BE-%D0%B4%D0%B0-%D1%81%D0%BA%D0%BE%D1%87%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%B8-%D1%82%D0%BE%D0%BF%D0%BB%D0%B0%D1%82%D0%B0-%D0%B2%D0%BE%D0%B4%D0%B0", "text": "КЕВР решава с колко да скочи цената на парното и топлата вода. Предвижда се от октомври то да е с 8 процента средно за страната. Увеличението се налага заради скока на природния газ с близо 14 на сто.   Според разчетите на регулатора от другия месец топлоенергията трябва да скочи с 2% във Варна, с 5-6 на сто в Бургас, Плевен, Враца, Велико Търново и Разград. Поскъпването в София се очаква да е с 8 на сто, а в Пловдив да е най-голямо и да стигне 9%.     Промяна в цените имаше и от юли, като тогавашното увеличение ще се отчете за пръв път най-рано след месец, тъй като през лятото се ползва топла вода, но не и парно. Така сметките на потребителите в Бургас, където общо скокът е най-голям, през новия отоплителен сезон ще бъдат с около 23% по-високи. Дори и след това увеличение обаче бургазлии остават с най-евтината топлоенергия в страната, предаде БНР. От другия месец най-скъпи ще са парното и топлата вода във Велико Търново, София и Пловдив, където топлоенергията вече ще струва над 110 лева за мегаватчас. Промяна в цените на топлофикациите в Русе, Перник, Сливен и Габрово няма да има, тъй като те работят с въглища, а не с природен газ. Окончателно решение за цените енергийният регулатор ще вземе след няколко дни.", "date": "2018.09.26", "title": "Решават с колко да скочи цената на парното и топлата вода"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387681-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BC%D1%8A%D0%B6%D0%B0-%D0%BD%D0%B0-%D0%BD%D0%B0%D1%82%D0%B0%D0%BB%D0%B8%D1%8F-%D0%B3%D1%83%D1%80%D0%BA%D0%BE%D0%B2%D0%B0", "text": "Съпругът на Наталия Гуркова Джордже Михалевич е застрелян. Покушението е извършено вчера вечерта в град Бедфордвю в ЮАР, близо до Йоханесбург. По информация на местните власти, мъжът е застрелян на светофар. Свидетели разказват, че двама мъже на мотор са следвали автомобила, спрели са точно до него и са произвели два изстрела срещу водача, през страничното стъкло, след което са избягали.     Властите отказват да съобщят подробности за самоличността на жертвата, както и какви са възможните причини за стрелбата. По-късно в туитър се появи информация, че жертвата е Джордже Михалевич–съпруг на мис България Наталия Гуркова. Капитан Андре де Жардер каза пред TimesLIVE, че жертвата току що била обядвала в ресторант в Бедфордвю и е била на път към дома си, когато е била нападната. Джордже Михалевич е известен бизнесмен, за който се смята, че има връзки с подземния свят. Той управляваше бизнес с диаманти в Африка и от години семейството живее в Йоханесбург.", "date": "2018.09.26", "title": "Застреляха мъжа на Наталия Гуркова?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387682-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%81%D0%B8%D1%82%D0%B5", "text": " малцина си спомнят, че през 90-те години в Българската православна църква се разиграваше следната драма: синодът на патриарх Максим срещу Алтернативния синод, първоначално оглавяван от Пимен, а впоследствие от Инокентий. Имаше църкви на единия синод и църкви на другия, в цялата работа взимаха активно участие редица политици. Свещениците от алтернативния синод искаха да изчистят Църквата от комунистите, докато другите се смятаха за пазители на традициите и защитаваха патриарха. В крайна сметка, на 1 октомври 1998 година в храм-паметника „Александър Невски\" се проведе голям църковен събор с участието на Вселенския патриарх Вартоломей, Руския патриарх Алексий, Антиохийския патриарх Игнатий VI, Александрийския патриарх Петър VII, Румънския патриарх Теоктист, Българския патриарх Максим и други.     Според Синода на Московската патриаршия действията на Фанар са проява на груба намеса. В резултат на това руснаците наложиха сериозни църковни санкции-престанаха да споменават името на Вселенския патриарх по време на литургиите и наредиха на свещениците да не служат заедно със събратята си от Вселенската патриаршия   Те признаха за \"автентичен\" и \"каноничен\" синода на патриарх Максим и някои митрополити от алтернативния синод се върнаха обратно. После правителството на Царя направи специален закон за вероизповеданията, с който се сложи край на разкола. С прокуратура и полиция вече официалният синод влезе в храмовете на алтернативния и ги придоби. Лека-полека свещениците от лагера на Инокентий се върнаха при патриарх Максим, а тези, които не искаха, намериха своя път извън стените на църквата. Защо припомням всичко това? Защото темата за църковния разкол в Украйна е много подобна на тази в България. Но този път конфликтът надхвърля границите на една държава. „Патриарсите отиват на война\", написаха някои медии след големия разрив между Вселенския патриарх Вартоломей и руския му колега Кирил. Двамата стожери на всемирното православие се превърнаха от събратя във вярата - във врагове. Константинополският патриарх е считан за \"пръв след равни\", а Московският е начело на църква със 150 милиона миряни - най-голямата църква в православния свят. Не че преди са били приятели, търканията и съперничеството между двамата за това кой да бъде считан за водач на православните датират отдавна. Украинският въпрос обаче е на път да пренареди сериозно картите в тази игра на власт и влияние. Какъв е проблемът? Русите приемат християнството от Вселенската патриаршия, това се случва около 988 година при княз Владимир I на Киевска Рус. Така възниква Киевската митрополия, подвластна на Константинопол. През 1686 година Киевската митрополия се присъединява съм Московската патриаршия. След обявяването на независимостта на Украйна от СССР се създават няколко православни църкви: Украинската православна църква - Московска патриаршия (УПЦ-МП) на митрополит Онуфрий (те признават Москва и патриарх Кирил); Украинската православна църква Киевска патриаршия (УПЦ-КП), оглавявана от патриарх Филарет; Украинската автокефална църква, начело с митрополит Макарий. Има сериозна група на католици от източен обряд - т.нар. униати и други, по-малобройни вероизповедания. През годините основният конфликт се очертава между УПЦ-МП и УПЦ-КП. От Москва твърдят, че разколът възниква поради личните амбиции на патриарх Филарет, който е бил в Руската църква като Киевски митрополит. 26 години по-късно обаче конфликтът е далеч от личните амбиции, намесена е и много политика, както и натрупващата се неприязън на украинците към всичко руско. Най-малкото, ако говорим за амбиции, те вече не са само на Филарет. Украинските власти се активизираха сериозно през последните години за признаването на независима украинска църква и преустановяването на разкола. Това беше част от предизборната програма на Петро Порошенко. Според някои социологически проучвания, по-голямата част от украинците се идентифицират с УПЦ-КП. От Московската патриаршия твърдят, че проучванията са фалшифицирани и че техните храмове са пълни. Украинският президент Порошенко изпрати писмо до Вселенския патриарх Вартоломей с молба УПЦ-КП да бъде призната за автокефална - т.е. за независима и самостоятелна църква.     След няколкомесечно умуване и разговор с московския патриарх Кирил, който пристигна специално във Фанар (там се намира резиденцията на Вартоломей), Константинополският патриарх реши да изпрати двама екзарси, които да приготвят процеса за получаване на автокефалия. И двамата екзарси са с украински произход, митрополити на Вселенската патриаршия, които работят с украинците в САЩ и Канада. Обяснението е, че тъй като Москва е първопричинител на разкола или най-малкото страна в спора, Вселенската патриаршия се ангажира с разрешаването му. Москва реагира много остро. Според Синода на Московската патриаршия действията на Фанар са проява на груба намеса. В резултат на това руснаците наложиха сериозни църковни санкции-престанаха да споменават името на Вселенския патриарх по време на литургиите и наредиха на свещениците да не служат заедно със събратята си от Вселенската патриаршия. Въпросът е особено щекотлив, тъй като автокефалия се дава или от църквата-майка, донесла в определена земя християнството, или от Вселенската патриаршия. Сръбската патриаршия например обвързва църковния проблем в Украйна с този в Македония и Черна Гора, от които е пряко заинтересувана. Според Сръбската църква украинските православни - както и македонците, и черногорците - нямат църковни основания да се отделят от Московската, съответно Сръбска църква, а желанието на независимите държави да имат самостоятелни църкви не е обосновано. От Константинопол засега се колебаят пред молбите на църквата в Македония, където премиерът Зоран Заев също поиска независимост. За разлика от Украйна - името на Македония е причината за по-специалните съображения на Вартоломей. На много места в света православните църкви, за разлика от Католическата църква, са национални структури. Но не навсякъде. След промяната на границите и нововъзникналите държави, логично се появява въпросът за местни и независими църкви. Генерално проблемът с признаването на нови независими църкви и получаването от тях на съответния статут - Архиепиоскопия, Екзархия, Патриаршия или други - би трябвало да се реши на Всеправославен събор. На такъв форум обикновено се разглежда проблемът с разкола в определена страна. Точно това се случи в България през 1998 година. От Москва вече се обявиха за свикването на подобен форум. Тогава всяка православна Църква ще трябва да избере на чия страна да застане - в подкрепа на Вселенската патриаршия или на Московската.  Сред поддръжниците на руския патриарх със сигурност ще бъде Сръбската православна църква, към нея ще се присъединят вероятно и Българската, Грузинската, Антиохийската църква и др. Какво ще се случи? Ако Вселенският патриарх продължи подкрепата си докрай, неговите пратеници ще трябва да проведат събор за учредяването на единна Православна църква в Украйна. Не е ясно обаче дали начело на нея ще стои патриарх Филарет от алтернативния синод, или ще се търси компромисна фигура. След това новата структура ще получи законодателна подкрепа и ще бъде призната от държавата като единна Украинска православна църква. А останалите - тоест хората на Москва - ще бъдат помолени да освободят заеманите от тях храмове, сред които е големият древен манастир Киевско-Печорска лавра. Вече се говори, че в храмовете ще се влиза с полиция и прокуратура, за да бъдат предоставени на новата Украинска църква. Този сериал в България вече сме го гледали - след няколко години църквата наистина стана единна, но имаше грозни сцени на бой между свещеници, измъкване на Божи служители от храмовете. В днешния свят, когато за обикновените хора е все по-трудно да повярват, че Бог го има, действията на най-големите патриарси хвърлят в потрес всички. От Москва знаят, че много украинци няма никога да се примирят да посещават църква, чиято глава е Московският патриарх, особено след конфликта в Крим и случващото се в Донбас. Но и Вартоломей е наясно, че в Украйна няма как да не стъпиш на активна мина. Като оставим настрана политиката обаче, да бъдеш част от неканонична Църква не е същото като да си фен на ЦСКА-София или ЦСКА 1948, особено ако си вярващ и залогът е вечното спасение на душата ти. Според каноните на православието непризната Църква е нещо като клуб, който извършва литургически театър. Затова, ако в душите на двамата старци - Вартоломей и Кирил, все пак е останало зрънце християнска любов, би трябвало да ги води грижата за спасението на милионите украински християни. В противен случай наистина става дума за театър, в който учението на Христос не е част от сценария.", "date": "2018.09.26", "title": "Войната на патриарсите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387684-%D0%BD%D0%BE%D0%B2%D0%B0-%D0%BD%D0%B0%D1%80%D0%B5%D0%B4%D0%B1%D0%B0-%D0%B7%D0%B0-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%B2%D0%B8%D0%BA", "text": "Ясно разделяне на отговорностите на ВиК операторите и собствениците на имоти и сгради предвижда проектът на нова Наредба за условията и реда за присъединяване на потребителите и за ползване на водоснабдителните и канализационните системи. Това коментира пред БНТ заместник-министърът на регионалното развитие и благоустройството Малина Крумова във връзка с проекта на нормативния акт, изготвен от междуведомствена работна група и публикуван за обществено обсъждане на 22 септември. С новата наредба ще бъдат отстранени всички противоречиви текстове, които имаше в старата и които позволяваха интерпретации и конфликтни точки между ВиК операторите и потребителите. С нея ще се въведе и задължението операторите да предоставят на своите потребители електронни ВиК услуги, а водомерите постепенно ще бъдат заменяни с такива за дистанционно отчитане, съобщиха от министерството на регионалното развитие. Крумова подчерта, че се предвижда разпределението на общото потребление на вода в многофамилните жилищни сгради да бъде регулирано по нов начин. „Тук е възприет принципът, че съвестният потребител ще плаща това, което е употребил\", каза регионалният зам.-министър и допълни, че съгласно наредбата, когато всички собственици в етажна собственост са добросъвестни потребители, общото потребление в сградата ще бъде разпределяно равномерно на всички апартаменти. За да бъде един потребител добросъвестен, е необходимо той да осигурява достъп на инкасатор до индивидуалния си водомер поне веднъж на 12 месеца, да плаща редовно сметките си и да има редовен водомер, обясни тя. „Новият ред за отчитане и изчисляване на общото потребление ще подкрепи добросъвестните потребители и ще позволи на тези, които си плащат редовно водата да плащат това, което употребяват и ще насърчи всички недобросъвестни да станат добросъвестни\", каза още регионалният заместник-министър. Ясно ще бъде дефинирана границата между публична и частна ВиК инфраструктура, коментира по-късно днес Малина Крумова при участието си в инициирана от институцията на Омбудсмана обществена дискусия по предложената наредба и напомни, че потребителите имат ангажименти към поддръжката на сградната ВиК инсталация. „Наредбата предвижда и задължение в рамките на една година след влизането й в сила да бъдат инсталирани индивидуални водомери във всички жилища в страната\", посочи още регионалният заместник-министър. Тя бе категорична, че въвеждането на дистанционно отчитане ще позволи по-коректно изчисляване на текущото потребление и намаляване на разходите за отчитане на водата. Малина Крумова изтъкна, че е по-важно е да се инсталират водомери във всички жилища, за да бъде реално отчитането на водата и да се спре с практиката „отчитане на база\".", "date": "2018.09.26", "title": "Нова наредба за клиентите на ВиК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387685-%D0%B7%D0%B0%D0%BF%D0%BE%D1%80%D0%B8%D1%80%D0%B0%D1%85%D0%B0-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE-%D0%BD%D0%B0-%D1%82%D1%80-%D1%82%D1%80%D0%B0%D0%B9%D0%BA%D0%BE%D0%B2", "text": "Съдът наложи запор на имущество на бившия министър на икономиката и енергетиката Трайчо Трайков, който сега е общински съветник. Това потвърдили пред Нова телевизия от Комисията за противодействие на корупцията и за отнемане на незаконно придобитото имущество. Искането за запора е на антикорупционната комисия на Пламен Георгиев. След проверка, започнала в началото на 2017 г., комисията е открила несъответствие между декларираните доходи и активи, и реалните такива на Трайков, на стойност близо 2,4 млн. лв. Приблизително същият ще бъде размерът на евентуалния бъдещ иск срещу него. Комисията е проверила имуществото и доходите на Трайков през последните 10 г. Магистратите са запорирали 1/2 от апартамент, ателие, дворно място, паркомясто, акции, както и влогове и депозити на политика. Проверката срещу Трайков започна заради обвинението за приватизация на по-ниска от пазарната себестойност на държавната една трета от акциите на енергийния оператор ЕВН, докато той беше ресорен министър. Заедно с него подсъдими са Иво Прокопиев и Симеон Дянков. Делото бе върнато на прокуратурата от специализирания съд за доразследване. В момента тече 14-дневен срок, в който Трайков да представи декларация пред КПКОНПИ за произхода на въпросните близо 2,4 млн. лв. Политикът има и 1 месец да предяви възражения. Трайков трябва да докаже пред антикорупционния орган законността на доходите си. Ако не успее, комисията ще пристъпи към отнемане на запорираното имущество", "date": "2018.09.26", "title": "Запорираха имущество на Тр.Трайков"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/387686-%D0%BF%D1%80%D0%B8%D0%B4%D0%BE%D0%B1%D0%B8%D1%85%D0%B0-%D0%B2%D0%B5%D1%80%D1%81%D0%B0%D1%87%D0%B5-%D0%B7%D0%B0-2-1-%D0%BC%D0%B8%D0%BB%D0%B8%D0%B0%D1%80%D0%B4%D0%B0", "text": "Базираната в Ню Йорк модна компания „Майкъл Корс\" (Michael Kors Holdings Ltd.) обяви, че ще придобие известната италианска модна фирма Gianni Versace S.p.A. („Версаче\") за 2,1 млрд. долара. След приключване на процедурата по закупуване, американската компания ще промени името си на Capri Holding​s Ltd, съобщават финансовите агенции. Според договорената сделка, сегашният вицепрезидент и творчески директор на модната фирма от Милано – Донатела Версаче, ще остане в компанията и след нейното придобиване. „Всички ние сме много развълнувани да се присъединим към групата, ръководена от главния изпълнителен директор на Michael Kors – Джон Айдол, на който винаги съм се възхищавала като визионер, както и като силен и пламенен лидер. Вярваме, че да бъдем част от тази компания е от голяма важност за дългосрочния успех на Versace\", посочи сестрата на покойната модна икона Джани Версаче след обявяването на самото придобиване. Портфолиото на Michael Kors Holdings включва дрехи, обувки, часовници и други модни аксесоари, като дамските чанти са най-популярният продукт на голямата американска модна компания. През декември 2011-а година фирмата се регистрира на Нюйоркската фондова борса, а през миналата година разшири дейността си на европейския пазар посредством покупката на британската марка обувки Jimmy Choo за 1,2 млрд. долара. Трябва да се има предвид, че американският инвестиционен фонд Blackstone, който закупи през 2014-а година 20% от Versace, ще излезе изцяло от тази своя инвестиция. Сделката между Michael Kors и Gianni Versace S.p.A. се очаква да приключи през четвъртото фискално тримесечие, като подлежи на одобрение от страна на съответните регулаторни органи. От Michael Kors заявиха, че планират да увеличат глобалните продажби на Versace до 2 млрд. долара в световен мащаб, да увеличат броя на магазините до 300 от около 200 в момента и да ускорят стратегията си за електронна търговия. Компанията Versace не разкрива детайли относно своите финанси, но агенция Ройтерс отбелязва, че документи, депозирани в италианската търговска камара, показват, че през миналата година модната фирма е реализирал продажби за 668 млн. евро и печалба преди облагането с данъци от 45 млн. евро.", "date": "2018.09.26", "title": "Придобиха Версаче за 2.1 милиарда"}
{"url": "http://www.classa.bg/%D1%81%D0%B2%D1%8F%D1%82/item/387676-%D0%B5%D1%81-%D1%89%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D1%80%D0%B0%D0%B2%D0%B5%D0%BD-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC,-%D0%B7%D0%B0-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81-%D0%B8%D1%80%D0%B0%D0%BD", "text": "Техеран изпълнява напълно условията на общият план за Съвместно действие (JCPOA), споразумението, подписано от Иран и групата 5 + 1 (Великобритания, Китай, Франция, Русия, САЩ и Германия) през 2015 г., заяви на 25 септември Върховният представител на ЕС за външната политика и политиката на сигурност, Федерика Могерини, след поредица от беседи с министри, членове на JCPOA (всички с изключение на САЩ) на Общото събрание на Организацията на обединените нации.   В допълнение, тя посочи, че участниците в ядреното споразумение ще продължат усилията си за запазване на икономическото сътрудничество с Иран, въпреки санкциите, наложени от САЩ. след като се оттеглиха от гореспоменатото споразумение. В този смисъл, подписалите JCPOA възнамеряват да се създаде специален правен механизъм, по който да извършват бизнес с Техеран в условията на икономическите ограничителни мерки от страна на Вашингтон.   \"Участниците в JCPOA приеха практически предложения за поддържане и развиване на канали за плащания, с цел да се създаде специален механизъм за улесняване на плащанията, свързани с иранския износ, в това число и на петрол\", каза тя.   \"Държавите-членки на ЕС ще създадат юридическо лице, което да улесни легитимните сделки с Иран\", обясни Могерини, като отбеляза, че на равнище държави от ЕС съответното решение вече е прието; докато Русия, Китай и Иран могат да се присъединят към вече изработения механизъм.", "date": "2018.09.26", "title": "ЕС ще създаде правен механизъм, за да избегне санкциите на САЩ. и да преговаря с Иран"}
{"url": "http://www.classa.bg/%D1%81%D0%B2%D1%8F%D1%82/item/387672-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B5%D0%B4%D0%BE%D1%81%D1%82%D0%B0%D1%82%D1%8A%D0%BA-%D0%B2-%D0%BD%D0%BE%D0%B2%D0%B8%D1%8F-iphone", "text": "Потребителите на сайта Reddit са се оплакали от дефектни екрани на новия iPhone XS: когато използват минималната яркост, черният цвят се показва в сиво с оранжев оттенък.   Един от потребителите е сравнил работата на iPhone XS и X. Използвайки приложението Twitter с нощен режим, се забелязва разлика, дори ако нощният режим и автоматичната яркост -TrueTone- са деактивирани и в двете \"джаджи\". \"В сравнение с моя X, екранът изглежда по-добре при пълна яркост, докато в долната част е доста трудно да се види\", споделя той.   \"Проблемът е същия и при мен, при малка яркост горната част на екрана изглежда много по-тъмна от долната област, ще видя дали мога да заменя моя и ви предлагам да направите същото\", каза друг потребител.   Някои \"фенове\" на продуктите на Apple обаче заключават, че всяко ново устройство е изправено пред този тип проблеми и твърдят, че в рамките на няколко седмици недостатъкът ще изчезне.   \"Това се случва с всички нови устройства на Apple, нещо, което е свързано със стъкленото екранно лепило: отнема няколко седмици, за да се нормализира, намирам това всеки път, когато си купя нов продукт, по-късно ще бъде по-добре\", обясни друг участник ,   Преди това директорът на Apple оправда високата цена на новия смартфон, заявявайки, че новият iPhone \"замества всички устройства\".", "date": "2018.09.26", "title": "Потребителите откриха недостатък в новия iPhone"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387677-%D0%B4%D0%BE%D0%B3%D0%B0%D0%BD%D0%BE%D0%B2%D0%B8%D1%82%D0%B5-%D0%BA%D0%B0%D1%85%D1%8A%D1%80%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": " бе сензационната среща на американския посланик у нас Ерик Рубин с Ахмед Доган да бъде разглеждана през вътрешна призма. Но за срещата може да се направи и външнополитически прочит. Американски посланик не отива току-така на крака в централата на една партия, чийто почетен председател и без това стъпва там много рядко. В геополитически план Щатите се интересуват от България заради Русия, дали се увеличава или не нейното влияние, смята издателят и историк Димитър Иванов. Знае се, че това влияние минава през енергетиката.      Знаковата среща в централата на ДПС стана буквално дни след новината, че Ахмед Доган е купил ТЕЦ \"Варна\". Иванов е убеден, че Доган има чисто бизнес интереси от такава среща, след като последните години се занимава с енергетика и най-вече с газ. И нищо чудно наистина да е чул от посланика интересни идеи за бизнеса си.     Но Ерик Рубин е политическо лице и много вероятно е да е предложил втечнен американски газ за новата придобивка на почетния председател - примерно през Александруполис. Или пък разширяване на капацитета на ТЕЦ-а, а защо не и изграждане и на терминал във варненското пристанище за газа от САЩ. А всичко това утре може да стане и част от бъдещ газов хъб.     Така ще бъде обезсмислена тръбата с руски газ от \"Турския поток\" през страната ни, съответно няма да \"тече\" и руско влияние. И не е далеч от ума, че ако Доган е кроял планове с руски газ, Рубин да се е появил в централата, за да му скръцне със зъби - да забрави тези планове. И дори недипломатично да е тропнал по масата. Нищо че от снимката видяхме три усмихнати лица - на Карадайъ, Доган и Рубин. Като добавим проруската причина, използвана от Доган за отстраняването на Лютви Местан, както и удостояването му с руска награда, логично е да допуснем, че целта на Рубин е била Ахмед Доган да бъде държан в американска орбита. По същата причина дипломатът най-вероятно е показал на домакините, че трябва да работят и срещу проекта \"Белене\" - било в опозиция, било в бъдеща коалиция. И не само защото реакторът там е руски, а и защото око на проекта е хвърлил Китай. А той вече е зачислен сред враговете на САЩ. Иначе от чисто вътрешнополитически аспект срещата наистина може да се тълкува като жълт картон за Борисов. Но като директор на Института по теория и практика на лидерството Димитър Иванов вижда някои важни нюанси в мотивацията на отделни лица. \"Контузеният\" Борисов отидe в САЩ, за да търси подкрепа и най-вероятно американците ще го потупат трансатлантически по рамото. Само че в София, в централата на ДПС, пак те му подложиха динена кора. Американците си водят своята игра, обобщава още университетският преподавател Димитър Иванов. За него няма да е учудващо, ако неизбежният червен картон за Борисов разчисти пътя за амбициите на \"верния американец\" Цветан Цветанов, че може да седне в премиерското кресло до края на мандата на ГЕРБ.     ", "date": "2018.09.26", "title": "Догановите кахъри на Америка"}
{"url": "http://www.classa.bg/%D1%81%D0%B2%D1%8F%D1%82/item/387673-%D0%BE%D1%81%D0%BD%D0%BE%D0%B2%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%BF%D0%BE-%D1%81%D0%B2%D0%B5%D1%82%D0%B0", "text": "Повече от три милиона души починаха в резултат на заболявания, свързани с консумацията на алкохол през 2016 г. - 5,3% от регистрираните смъртни случаи - и повече от 75% от тези смъртни случаи са засегнали мъжете, според последния публикуван доклад Световната здравна организация (СЗО).   От тази сума 28,7% са починали от наранявания, причинени от пътно-транспортни произшествия, самоубийства и други видове насилие; 21.3% поради проблеми с храносмилането; 19% от сърдечно-съдови заболявания, 12,6% в резултат на ракови заболявания и останалата част от инфекциозни заболявания, психични разстройства и други здравословни проблеми.   Официалните оценки показват, че 237 милиона мъже и 46 милиона жени страдат от разстройства, свързани с консумацията на алкохол, и тази разлика се запазва както в Европа - 14,8% и 3,5%, така и в Северна и Южна Америка с 11, 5% и 5,1%, съответно.   Като цяло, 2.300 милиона души пият алкохол и средната дневна консумация е 33 грама чисто вещество, което се равнява на две чаши вино, голяма бутилка бира или две дози алкохол от 40 милилитра. Повече от половината от тези количества се поглъща в Америка, Европа и Западния Тихи океан: всъщност старият континент има най-високото потребление на глава от населението в света, въпреки че е намаляло с повече от 10% от 2010 г. насам.   44,8% от световния алкохол се консумира под формата на концентрат. Бирата е втората най-популярна напитка по отношение на чист алкохол (34,3%), следвана от виното (11,7%).   Също така, най-високи нива на консумация на алкохол сред младите хора на възраст между 15 и 19 години се наблюдават в Европа (43,8%), Америка (38,2%) и Западния Тихи океан (37,9%).   Глобалната смъртност от причини, свързани с алкохола, все още е \"неприемлива\" за СЗО, която призовава за мерки за решаване на този проблем.   \"Страните могат да направят много повече, отколкото правят, за да намалят здравните и социални разходи от вредното използване на алкохол\", подчерта координаторът на звеното за управление на злоупотребата с вещества на СЗО Владимир Познияк .   Някои от мерките, които са се оказали ефективни, са \"увеличаването на данъците върху алкохолните напитки, забрана или ограничаване на рекламата на тези продукти и ограничаване достъпността на алкохола\", каза този специалист.", "date": "2018.09.26", "title": "Основна причина за смъртта на хората по света"}
{"url": "http://www.classa.bg/%D1%81%D0%B2%D1%8F%D1%82/item/387674-%D0%BC%D0%BE%D0%B4%D0%B5%D0%BB%D0%B8-%D1%81-%D1%82%D1%80%D0%B8-%D0%B3%D1%8A%D1%80%D0%B4%D0%B8-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BD%D0%B0-%D0%BC%D0%BE%D0%B4%D0%B0%D1%82%D0%B0-%D0%B2-%D0%BC%D0%B8%D0%BB%D0%B0%D0%BD%D0%BE", "text": "Италианската марка GCDS ( \"Бог не може да унищожи уличните дрехи) е привлекла вниманието на присъстващите на седмицата на модата в Милано (Ломбардия, Италия), след като няколко от нейните модели показваха дрехи, дефилирайки с три гърди.   Тези манекени преминаха по пътеката, украсена с неонови надписи, показващи съобщението \"GCDS Corp е твоя единствен Бог\", като част от концептуализацията на компанията за пролет-лято 2019: хипотетичен обществен срив, причинен от глобален компютърен провал.   За много от потребителите на социални мрежи този футуристичен сценарий и трите гърди припомнят филма \"Зов за завръщане\" с актьора Арнолд Шварценегер в главната роля от 1990.   Независимо от очарователните облекла и предполагаемото представяне, GCDS се надява, че тази футуристична тема ще вдъхнови мисленето за проблеми, по-дълбоки от секса.", "date": "2018.09.26", "title": "Модели с три гърди на Седмицата на модата в Милано"}
{"url": "http://www.classa.bg/%D1%81%D0%B2%D1%8F%D1%82/item/387675-%D0%BB%D0%BE%D0%BD%D0%B4%D0%BE%D0%BD-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D1%81%D0%B5%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D0%BB%D0%B8%D1%82%D0%B5-%D0%BA%D0%B0%D1%81%D0%BA%D0%B8,-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D0%BE%D1%82-%D1%81%D0%B8%D1%80%D0%B8%D1%8F", "text": "\"Великобритания ще подкрепи доброволците на Белите каски и техните семейства, които са били евакуирани от Сирия по плана за преместването на уязвими лица\", задвижван от британското правителство, се казва в съвместно изявление, публикувано на 24 септември от Министерството на международното развитие на Обединеното кралство, Министерството на външните работи, Обществото на нациите и Министерството на вътрешните работи.   В този контекст, ръководителят на Министерството на външните работи Джеръми Хънт, приветства \"първите бели каски отново заселвани в Обединеното кралство\" и ги описа като \"смели доброволци\" и \"Герои на модерните времена\". \"Те са уважавани за разума, за своята смела работа, която спасява човешки животи, а и те са номинирани за Нобелова награда за мир\", спомня си Хънт.   Организацията на \"Белите каски\" стана публично известна след разкриването в интернет на няколко видеоклипа, в които техните активисти предполагаемо спасяваха от развалините сирийски цивилни граждани. Но паралелно в интернет се появиха кадри, които показват, че заснетите от тях видеоклипове са инсценирани, за да манипулират общественото мнение.   Миналата седмица руското посолство в Лондон обяви Белите каски за група провокатори. Посолството посочи данни от различни източници, които показват, че членовете на тази група са свързани с терористичните сили. Освен това представителят на руската легация припомни, че често са били разкривани, след разпространяване на фалшиви доклади и режисирани видеоклипове, включително за предполагаемата \"химическа атака срещу Идлиб\".   Също така руският дипломат заяви \"тази група провокатори се оказва, че е финансирана щедро от правителствата на западните държави, включително от Великобритания.", "date": "2018.09.26", "title": "Лондон започва отново \"заселването\" на Белите каски, избягали от Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387668-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B8-%D0%B5%D0%B2%D0%B0%D0%BD%D0%B3%D0%B5%D0%BB%D0%B8%D1%81%D1%82-%D0%B8%D0%BE%D0%B0%D0%BD-%D0%B1%D0%BE%D0%B3%D0%BE%D1%81%D0%BB%D0%BE%D0%B2", "text": "    Свети апостол и евангелист Йоан Богослов бил син на Зеведей и Саломия, дъщеря на  . Той бил призован да проповядва Евангелието от рибарските мрежи. Когато нашият Господ Иисус Христос, вървейки покрай Галилейско море, си избирал апостоли между рибарите и вече бил призовал двама братя,   и  , тогава Той видял и други двама братя -   и Йоан, които кърпели мрежите си в лодка с баща си Зеведей и ги призовал. Като оставили веднага лодката и баща си, те тръгнали след Иисуса Христа.     При самото си призоваване свети Йоан бил наречен от Господа \"Син на гърма\", защото богословието му трябвало като гръм да се чуе по целия свят и да изпълни цялата земя. И той вървял след благия си Учител, поучавайки се от излизащата от устата Му премъдрост; и бил много обичан от своя Господ Христос заради съвършеното си незблобие и девствената си чистота. Но и той проявил към обичащия го Учител любов, по-голяма от любовта на останалите апостоли: понеже през време на   всички те, оставяйки своя Пастир, побягнали, а едничък той неотлъчно гледал всички мъчения Христови, състрадавайки Му сърдечно, плачейки и ридаейки заедно с   и не напуснал заедно с нея пострадалия за нас Син Божий до самия кръст и смъртта на Спасителя. За това при кръста той бил даден от Господа за син на Пречистата Дева Мария: висейки на кръста, Господ,  (Иоан 19:26-27)  И той се отнасял към нея с всяко уважение, като към своя майка и й служел до честното и славното й успение. А в деня на нейното  , когато носели честното и свято тяло на Божията Майка за погребение, свети Йоан вървял пред одъра й с блестящ като светлина царски скиптър, който свети архангел Гавриил донесъл на Пречистата Дева, възвестявайки й пренасянето й от земята на небето. След Успението на Пресвета Богородица свети Йоан се отправил заедно с ученика си Прохор в Мала Азия, където му се паднал жребий да проповядва Словото Божие. На четиринадесетия ден от пътуването той стигнал до едно крайбрежно село. Като влезли в селото, те помолили за хляб и вода и като се подкрепили, се отправили към Ефес. Веднъж в Ефес имало празник на Артемида и целият народ празнувал в бели дрехи, тържествувайки и ликувайки пред Артемидиния храм; а срещу храма стоял идол на тази богиня. И ето, свети Йоан, като се възкачил на високо място, застанал близо до идола и гръмогласно изобличил слепотата на езичниците, че не знаят кому се покланят и че вместо Бога почитат бяс. А народът се изпълнил с ярост от това и хвърлял камъни срещу апостола, но нито един камък не го улучил; напротив, камъните убивали тези, които ги хвърляли. Свети Йоан, като издигнал ръце към небето, започнал да се моли - и веднага на земята настанала жега и голям зной и паднали до двеста души от множеството, и умрели, а другите едва дошли на себе си от страх и умолявали свети Йоан за милост, понеже били обхванати от ужас и трепет. А когато апостолът се помолил на Бога, всички мъртви възкръснали и паднали пред Йоан, и, като повярвали в Христа, се кръстили. Пак там, на едно място, наричано Тихи, свети Йоан изцерил един парализиран, който лежал от 12 години. Изцереният прославил Бога. След като светият апостол извършил и много други знамения и мълвата за чудесата му се разпространила навсякъде. В това време Римският император Домициан повдигнал голямо гонение срещу християните и свети Йоан бил наклеветен пред него. Като задържал светеца, областният управител на Мала Азия го изпратил вързан в Рим при кесаря, където заради изповядването на Христа светият апостол най-напред изтърпял удари, а после бил принуден да изпие чаша, пълна със смъртоносна отрова. Когато по словото Христово: \"и ако изпият нещо смъртоносно, няма да им повреди\" той не получил никаква вреда от нея, тогава бил хвърлен в котел с кипящо масло, но и оттам излязъл невредим. И народът викнал: \"Велик е християнският Бог!\". А кесарят, като не дръзвал повече да измъчва светия, го счел за безсмъртен и го осъдил на заточение на остров Патмос. Като пристигнали на остров Патмос, те предали послание на управителя. А Мирон, тъстът на управителя, приютил свети Йоан и Прохор в дома си. Мирон имал по-голям син на име Аполонид, който имал в себе си пророкуващ бяс, предсказващ бъдещето; и всички считали Аполонид за пророк. В мига, в който апостолът влязъл в Мироновия дом, Аполонид изчезнал безследно; той избягал в друг град, боейки се да не би пророкуващият бяс да бъде изгонен от него. Когато в Мироновия дом се вдигнали вопли за Аполонид, от него дошло известие, че светият апостол го е прогонил от дома с магьосничеството си и че не може да се върне дотогава, докато той не бъде погубен. Като прочел писмото, Мирон отишъл при своя зет - управителя, за да го извести за случилото се; а управителят, като хванал апостола, искал да го хвърли на зверовете. Но светият помолил управителя да потърпи малко и да му позволи да изпрати своя ученик при Аполонид, обещавайки да го върне у дома му. Управителят не възпрепятствал изпращането на ученика, но самия апостол оковал с две вериги и го пратил в затвора. И свети Прохор отишъл при Аполонид с Иоановото послание, в което било написано следното: \"Аз, Йоан, апостол на Иисуса Христа, Сина Божий, до пророкуващия дух, живеещ в Аполонид, заповядвам в името на Отца и Сина, и Светия Дух: излез от Божието създание и никога не влизай в него, но остани сам в безводни места извън този остров, далеч от хората.\" Когато свети Прохор отишъл при Аполонид с това послание, бесът веднага излязъл от него. Аполонид възвърнал разума си и все едно, като че станал от сън, тръгнал с Прохор обратно към своя град. Но не влязъл веднага в дома си, а първо отишъл в затвора при Йоан и припадайки в нозете му, въздал му благодарност за това, че го е освободил от нечистия дух. Като узнали за завръщането на Аполонид, родителите, братята и сестрите му се събрали заедно и се радвали, а апостолът бил освободен от оковите. После Мирон с жена си и с децата си се кръстили и настанала голяма радост в Мироновия дом. А после и жената на управителя, Хризипида, дъщеря на Мирон, приела свето кръщение със сина си и с всички свои роби; след нея се кръстил и мъжът й, Лаврентий, управител на този остров, като при това се отказал от властта си, за да може по-свободно да служи на Бога. И свети Йоан останал заедно с Прохор три години в Мироновия дом, проповядвайки Словото Божие. Тук със силата на Иисуса Христа той извършил много знамения и чудеса: изцерявал болни и прогонвал бесове, с една своя дума разрушил Аполоновия храм с всичките му идоли и кръстил мнозина, след като ги обърнал към вярата в Христа. След време бил убит император Домициан. След него Римския престол заел Нерва, който бил добър човек; той освободил всички, изпратени на заточение. Освободен заедно с другите, свети Йоан намислил да се върне в Ефес, понеже вече бил обърнал към Христа едва ли не всички жители на Патмос. А християните, като узнали за това негово намерение, го умолявали да не ги напуска. Тъй като апостолът не искал да остава с тях, но желаел да се върне в Ефес, те го помолили да им остави за спомен поне Евангелието, което той написал там. Защото, като заповядал веднъж на всички пост, той взел със себе си своя ученик Прохор и като се отдалечил от града, се изкачил на висока планина, където прекарал три дни в молитва. А след третия ден загърмял силен гръм, блеснала мълния и планината се разклатила; Прохор от страх паднал на земята. Като се обърнал към него, свети Йоан го повдигнал, сложил го до дясната си ръка и рекъл: - Запиши това, което ще чуеш от устата ми. И като издигнал очите си към небето, отново се помолил, а след молитвата започнал да говори: \"  - и нататък. А ученикът внимателно записал всичко, което чул от устата му; така и било написано  , което апостолът, след като слезли от планината, наредил на Прохор отново да препише. И той се съгласил да остави преписа в Патмос за християните, съгласно тяхната молба, а първоначално написаното Евангелие задържал при себе си. На същия остров свети Йоан написал и  . А когато достигнал Ефес, християните го посрещнали с неизказана радост. И той бил приет с чест. Пребивавайки тук, той не преставал да се труди, като винаги учел народа и го наставлявал на пътя на спасението. Когато апостолът навършил повече от сто години, той излязъл от дома на Домн заедно със седем свои ученици и като стигнали до едно място, им наредил да седнат там. Вече наближавало утрото, той се отдалечил на разстояние един хвърлей камък и започнал да се моли. После, когато учениците му, съгласно неговата воля, му изкопали кръстообразен гроб, той заповядал на свети Прохор да отиде в Йерусалим и да остане там до кончината си. Като дал последни наставления на учениците си и като ги целунал, апостолът рекъл: - Вземете земя, моята майка, и ме покрийте с нея. И учениците му го целунали и го покрили до коленете, а когато той отново ги целунал, тогава го покрили до шията, положили покривало върху лицето му и като го целунали още веднъж, с голям плач го покрили напълно. Като чули за това, някои братя дошли от града и разкопали гроба, но не намерили нищо там и твърде много плакали; след това, като се помолили, те се върнали в града. И всяка година, в осмия ден на месец май, на гроба му се появявало благовонно миро и по молитвите на светия апостол подавало изцеление на боледуващите в чест на Бога, прославян в Троица във вечни векове. Амин.", "date": "2018.09.26", "title": "Св. апостол и евангелист Иоан Богослов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387669-26-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1371 г. - В Битката при Черномен армията на османския султан Мурад I разгромява обединените сили на сърби и българи.     1580 г. - Сър Франсис Дрейк и неговата експедиция акостират в Плимут след 33-месечно околосветско пътешествие. Те стават първите британци, обиколили Земята.   1687 г. - Партенонът в Атина е частично разрушен след експлозия причинена от бомбардировките на венецианските сили срещу Османската армия.   1907 г. - Английската колония Нова Зеландия става доминион - самоуправляваща се държава в състава на Британската империя, признаваща върховната власт на английския крал.   1918 г. - Започва последното голямо сражение през Първата световна война - битката за Аргон.   1934 г. - Най-големият пътнически кораб на компания „Кунард лайн\" ­ „Куин Мери\", е пуснат на вода    1950 г. - Войски на ООН завземат отново Сеул от севернокорейците.   1957 г. - Спектакълът „Уестсайдска история\" на Ленард Бърнстейн започва да се играе на Бродуей.   1960 г. - В Чикаго е проведен първият телевизионен предизборен дебат между кандидатите за президенти Ричард Никсън и Джон Кенеди.   1960 г. - Фидел Кастро произнася най-дългата реч в историята на ООН - 4 часа и 29 минути, с която обявява подкрепата на Куба за СССР.   1961 г. - Боб Дилън прави дебют.   1962 г. - Обявено е създаването на Арабска република Йемен.   1969 г. - Издаден е предпоследния студиен албум на Бийтълс - Abbey Road.   1983 г. - Студената война: съветският военнослужещ Станислав Петров предотвратява потенциална ядрена война, като приема, че предупреждението за ракетно нападение от страна на САЩ е компютърна грешка и не изпълнява предписанията за ответна реакция.   1984 г. - Китай и Англия постигат споразумение за преминаването на Хонконг под китайско управление от 1997 година.   1989 г. - Европейската общност приема план за подпомагане на Полша и Унгария - програма PHARE.   1996 г. - Правителството на България подготвя протокол за присъединяването на страната към Световната търговска организация.  ", "date": "2018.09.26", "title": "26 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387670-%D0%BE%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D1%82%D0%B2%D0%BE%D1%82%D0%BE-%D1%81%D0%B5-%D1%87%D1%83-%D0%BF%D1%83%D0%BA%D0%BE%D1%82-%D0%BE%D1%82-%D1%88%D0%B0%D0%BC%D0%BF%D0%B0%D0%BD%D1%81%D0%BA%D0%BE", "text": " на Бойко Борисов с ООН, откъдето и да го погледнеш. Сякаш беше вчера, когато България търпеливо изчака края на ретроградния Меркурий в Дева и издигна не една, а две жени от Източна Европа за генерален секретар на световната организация. Уви, Ирина Бокова и Кристалина Георгиева записаха по едно четвърто място (съответно: отпред-назад и отзад-напред) в крайното класиране, след което и двете се ориентираха към по-леки, доходни и безаварийни занимания от носенето на служба с БГ-трикольор на ревера. След този резултат ООН и Борисов все по-рядко се срещаха в едно изречение, а и да се срещаха - разминаваха се с учтиво безразличие. 2018-а обаче трябваше да преобърне страницата.  Това беше годината на първото европейско председателство и първото изпитание за българската дипломация, преодоляно без епични гафове. Това беше годината, в която България посрещна и Меркел, и Ердоган, и руския патриарх, и главния прокурор на САЩ, и китайския премиер, и японския му колега. Година, богата на международни положения, задгранични командировки, позитивен PR и снимки за учебниците по история. Годината се оказа достойна и за първата визита на Борисов в централата на ООН след 8 години пауза - явен удар през пръстите на Румен Радев. Достойна за завършване на \"Големия шлем\" от официални срещи на върха на Борисов. След Путин и Папата - Тръмп, a след него, защо не, английската кралица, Господ да я поживи. Човек би си помислил, че двуседмичното предизвестие (и личната покана на Тръмп до Борисов, според \"24 часа\") би било достатъчно на посланика на България в ООН да подготви почвата по подобаващ и взаимноизгоден начин. Човек би си помислил още, че в МВнР работят професионалисти, за които графикът на ежегодните сесии на Общото събрание на ООН не е новина. Би си помислил, че импровизации пред Тръмп не са препоръчителни, но би сгрешил. Ето че проклятието удари отново. Това, което трябваше да бъде PR-мачбол, се превърна в бедствие при преноса си в родния ефир.  Така очакваната и подгрявана първа среща на Борисов с Тръмп се сведе до тактическо пласиране на първия към последния в паузата на форум за борба с наркотиците, завършил с любезно ръкостискане през масата и репликите \"Как сте, радвам се да Ви видя\". Скромно, но от сърце - увековечено с телефона на преводачката на премиера, която не се стърпя да му покаже резултата от усърдието си на секундата, докато високият гост още не се беше оттеглил от залата. Дали извънпротоколната фотография е била сполучлива или не, историята мълчи - единствените кадри от събитието си останаха тези от камерата на ведомствения оператор, а неговата перспектива неласкаво бе ориентирана към тила и раменния пояс на българския премиер. Поради липса на по-щадящи окото изображения, наличните се понесоха от ООН към емисиите на всички национални телевизии, първите страници на печатните медии и meme-тата в социалните мрежи. \"Борисов и Тръмп с ръкостискане след края на срещата в ООН\"беше акцентът във вечерните новини на bTV, чийто репортаж завършваше с крехка надежда за реванш след краткия български допир до лидера на свободния свят -  \"Има вероятност и за лична среща между Борисов и Тръмп по време на традиционната вечеря, давана от американския президент и съпругата му\".  В обстоятелствени пояснения навлезе и Ирина Цонева, БНТ: \"Много се говори по българските медии за това колко точно си говориха Бойко Борисов и Доналд Тръмп, но както каза пред нас българският министър-председател - те не се виждат за първи път (може би на снимка?..). Не са тук, за да се запознават, напротив, говорят си често по телефона.\" Кореспондентът на Нова ТВ единствен фокусира резюмето си не върху ръкостискането, а върху вътрешноамериканска политическа интрига около резолюцията на Тръмп за дрогата. Нова ТВ обаче понесе случая най-зле от всички - в левичарски Facebook-групи се появи фалшив колаж с Ани Салич и Николай Дойнов зад ехиден надпис \"Днес се състоя историческа среща между Борисов и Тръмп\". От телевизията побързаха да опровергаят колажа с многозначително съобщение  \"Не вярвайте на фалшиви информации. Не се оставяйте да бъдете подведени!\".  От бързане бяха пропуснали да уточнят кое й е фалшивото на информацията - срещата на Борисов с Тръмп, историческият й принос или новините на Нова ТВ, по принцип. Два часа по-късно последва подобаващо уточнение (\"използваният кадър е от емисия преди 4 години с добавен фалшив надпис\").     А докато \"Труд\" и \"Стандарт\" спореха кой кого е поздравил - Борисов-Тръмп, или Тръмп-Борисов - Андрей Райчев видя в гафа на PR-а и международния отдел на кабинета пирон в ковчега на правителството. От президентството се чу пукот от отворено шампанско. Не бихме се учудили, ако догодина делегацията на България в ООН се сведе до по-скромно ниво външен министър. След този случай, обаче, не бихме се учудили и ако водачът й не е Екатерина Захариева.", "date": "2018.09.26", "title": "От президентството се чу пукот от шампанско"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387671-%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B8%D1%8F%D1%82-%D0%BF%D0%B0%D0%B7%D0%B0%D1%80-%D0%B4%D0%B0-%D1%81%D0%B8-%D0%B1%D0%B5%D1%80%D0%B5-%D0%BB%D0%B0%D0%B9%D0%BA%D0%B0%D1%82%D0%B0", "text": ",  че в последно време у нас социалистите го избиват на национализъм. То са едни трибагреници, една близост с народа, едно говорено за национални, типично български ценности... ум да ти зайде. Същевременно обаче, май за да се запази балансът във Вселената, националистите са решили да върнат жеста и да подхванат смело социалистическата реторика, че да не остане празна ниша. Въобще се завърта един стабилен социал-национализъм (че от едни 60-70 години национал-социализъм звучи твърде лошо) та да ти падне шапката (или каската, зависи от случая).     Така, подемайки ехото от сърдечната молба на министъра на земеделието Румен Порожанов към търговските вериги да не вдигат цените на хляба и да намалят печалбата си, военният министър и вицепремиер по въпросите на сигурността Красимир Каракачанов реши да надгражда с лява реторика и призиви за тавани на цените и действия срещу търговците (взети назаем от Мирослав Найденов 2012 г.). Според него само да се помолят търговските вериги не стига, а трябва директно да се сложи таван в цената на хляба, както и на някои храни от първа необходимост като брашно, българско олио, кисело и прясно мляко, 10 бр. яйца, краве сирене, краве масло, свинско и пилешко месо. Идеята на военния министър е ясна - контрол на цените в името на обикновените потребители, социална сигурност и справедливост, а междувременно да понатрупа и малко точки по тема, която въобще не му е в управленския ресор.  А свободният пазар, който на практика би трябвало да го има в България, спокойно може да върви да си бере лайката. Да сме наясно - никой не е особено въодушевен от идеята за поскъпване (особено ако е рязко) в цените на храните. Само дето подобни възсмели политически ходове като този няма как да постигнат само това, което целят (ако въобще го постигнат). Ако не вярвате, питайте във Венецуела. Там също пробваха уж с мек социализъм и тавани на цените на основните продукти, а сега си играят на инфлация. Но какво да правим, когато управляващата дясна коалиция е решила да флиртува с левите мерки... Тук някой таван на цените, там някой нов данък от голямата кошница на финансовия министър Горанов. Соцталгията по онези отминали магически времена се лее не само от рекламите на бира и разни високопарни изказвания по телевизията, а ако слушаш \"правилните\" коментатори, анализатори и дори действащи политици, 10 ноември по-добре въобще да го е нямало. \"Много неща ни отне демокрацията\" по Корнелия Нинова и най-вече неписаните закони, според които баничката струва 5 стотинки, а бозата - 2. Защото далеч по-лесно е да танцуваш около такива \"свежи идеи\" с дъх на априлски пленум и да заобикаляш реалните причини за действително съществуваща бедност у нас, която в една или друга степен засяга над 2 млн. българи.  И тя не е причинена от високите цени на продуктите, колкото от ниските доходи на засегнатите.  А за това има само един лек - повече работа, повишаване на производството, по-високи заплати, по-голяма покупателна способност. Ако ще се търси прът в колелото на цялата тази система, то имаме цял кубратов сноп с пръчки, които наведнъж няма никакъв шанс да се пречупят. Кеф ти корупция, която позволява на някои играчи да заобикалят правилата за бизнес у нас и да печелят на гърба на държавата. Кеф ти сива икономика, която третира и държавата, и работещите като нещо незначително, кеф ти и местни феодали, които благодарение на политически чадъри установяват свои \"крепости\" в по-малките населени места - (почти) всичко градчето Х (включително и официалните местни власти) е собственост на \"бизнесмена\" Y, който плаща на подчинените си нищожни заплати и ако му се изрепчиш, и ти, и цялото ти семейство ще видите работа и заплати през крив макарон. Но за тези неща у нас някак не е удобно да се говори. Още по-малко да се действа, освен ако не стане някоя изцепка и няколко големци изведнъж не станат безкрайно неудобни.  Далеч по-лесно и приятно е да се запеят някои стари песни на нов глас - таван на цените, социална сигурност и колко хубаво беше по \"Бай-Тошово\". А пазарът да върви да си бере лайката там.", "date": "2018.09.26", "title": "А свободният пазар да си бере лайката"}
{"url": "http://www.classa.bg/%D1%81%D0%B2%D1%8F%D1%82/item/387667-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%B2%D0%B0%D0%BB%D1%8F%D1%82-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D1%80%D0%B5%D0%B6%D0%B8%D0%BC", "text": "Той заклейми на годишната сесия на Общото събрание на ООН в Ню Йорк \"абсурдната\" позиция на американския си колега  , който призова по-рано от същата трибуна за \"изолиране\" на \"корумпирания\" ирански режим. Рохани нарече \"икономически тероризъм\" американските санкции срещу Иран и осъди \"безразсъдството и незачитането на международните ценности и институции от някои държави\", предаде Асошиейтед прес.", "date": "2018.09.26", "title": "САЩ искат да свалят иранския режим"}
{"url": "http://www.classa.bg/%D1%81%D0%B2%D1%8F%D1%82/item/387661-%D1%81%D1%82%D1%80%D0%B0%D0%BD%D0%B0,-%D0%BA%D0%BE%D1%8F%D1%82%D0%BE-%D0%B8%D0%B7%D0%B1%D0%B8%D1%80%D0%B0-%E2%80%9E%D0%B1%D0%B8%D0%B1%D0%BB%D0%B8%D1%8F%D1%82%D0%B0-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D0%B0%E2%80%9D-%D0%BD%D0%B0-%D0%B0%D0%B9%D0%BD-%D1%80%D0%B0%D0%BD%D0%B4,-%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%B0", "text": " Световната финансова криза от 2008 г. се заражда в Петербург на 2 март 1905 г. Изминаха десет години откакто пожарът на финансовата криза, започнал в САЩ, се разпространи по целия свят. В Америка кризата избухна през 2007 г. на пазара за ипотечните кредити и хронологичните рамки на американската финансова криза са между 2007 и 2009 г. Хронологичните рамки на световната финансова криза са между 2008 и 2009 г. Причините за Световната финансова криза от миналото десетилетия се запазват, дисбалансите на световната финансова система се засилват. Налице са всички признаци, че светът ще бъде залят от втората вълна на финансовото цунами и неговите разрушителни последствия ще бъдат несравнимо по-сериозни.     Повечето публикации на тема финансовата криза обръщат внимание само на непосредствените причини. На недопустимото лекомислие на политиката на американските банки, провеждали ипотечното кредитиране. На ниското качество на контрола от страна на финансовите регулатори, допуснали прегряването на финансовите пазари на САЩ. На отсъствието в другите страни на защитни бариери, които да могат да спрат вълната на финансовото цунами от Америка. Но всяко световно събитие има по-далечни причини. Така е и със световната финансова криза от миналото десетилетие. Тезата ми е такава: световната финансова криза от 2008 г. се заражда на бреговете на Нева на 2 февруари 1905 г. Не искам да ви държа в напрежение, затова ще си го кажа веднага: на 2 февруари 1905 г. в Санкт Петербург се ражда момиче на име  През 1926 г. Алиса завинаги напуска Русия и заминава в „страната на чудесата” наричана Америка, където започва истинският ѝ живот. Началото на този нов живот се бележи от това,че Алиса Розенбаум в знак на разрив със стария си живот и „предразсъдъци” започва да се именува Айн Ранд. Казват,че „Айн” е финландски писател, по чието творчество се увлича Ранд, а самото „Ранд” и досега остава загадка. Някой издига версията, че под „Ранд” тя има предвид паричната единица на Южна Африка: видите ли, Алиса от детството си не е равнодушна на тема пари, но не мисли абстрактно. Тя е неравнодушна към долара и тогава тя трябваше да се нарича „Айн Долар”. Тя не става банкер или финансист в Америка. Както отбелязват всички енциклопедии, нашата героиня е писател и философ. На перото ѝ принадлежат романите „Ние-живите” (1936), „Изворът” (1943), „Атлас изправя рамене (1957) и повестта „Химн” (1938) и редица по-малки литературни произведения. Най-голяма известност получават романите „Изворът” и „Атлас”. След „Атлас” Айн Ранд охладнява към литературата и се заема с философия, смятайки се за основоположник на направлението обективизъм. Ето някои от нейните философски съчинения: „За новия интелектуалец” (1961), „Добродетелта на егоизма” (1964), „Капитализмът: неизвестния идеал” (1966), „Новите леви: антииндивидуалната революция” (1971) , „Въведение във философията на познанието на обективизма” (1979), „Философията: кому е нужна” (1982). Към края на 50-те години тя започва да чете лекции в американските университети и дори получава степен почетен доктор. Целият корпус на произведенията на Айн Ранд мнозина от почитателите ѝ наричат нова Библия – Билбия на капитализма и на неолиберализма. Тя проповядва рационализъм и атеизъм, рафинира егоизма, призовава към ненавист към комунизма и всички форми на колективизъм (тя дори е подозрителна към семейството като колектив), отрича традиционните, особено християнските норми на морала, възвишава капиталистите като истински творчески хора, на чиито плещи се крепи обществото, с нескрито презрение се отнася към по-голямата част от човечеството като към маса лениви потребители. Ключовата дума на нейната философия е свободата: свободата от бога, от морала, от „предразсъдъците” на традиционното общество. Особено внимание Айн Ранд отделя на икономическата свобода. Тя иска икономиката да се отърве от намесата на държавата: да се ликвидира държавният сектор на икономиката и да се отмени антимонополното законодателство, да се свалят всички бариери в международната търговия и трансграничното движение на капитала, да се направи завръщане към свободния пазар. На този пазар творците-капиталисти трябва да създават и умножават капитала. Капиталистите трябва да се освободят от плащане на данъци, нали данъците в крайна сметка се използват в подкрепа на слабото мнозинство, пораждат масов паразитизъм, който ще погуби човечеството. Капиталистите тя сравнява с титана Атлас, който държи на плещите си света. Атлас трябва да изправи рамене и да изхвърли „паразитите”. Повечето „паразити”ще загинат, но така им се пада – такъв е смисълът на философията на Айн Ранд. Тази философия е неразреден социал-дарвинизъм. Някои критици на Айн Ранд наричат нейните възгледи нова версия на расизма и фашизма, други оценяват творчеството ѝ по-внимателно – като образец за двоен морал. Същността на тази философия се изразява един от последователите ѝ Анатолий Чубайс: „Е ще измрат 30 милиона. Те не се вписват в пазара”. Темата с парите, пазарите, търговията минава като червена линия през всичките произведения на Айн Ранд. Нейната библия на капитализма става мощна доза морфин, инжекцията с който временно оживява умиращия Запад. Още приживе Айн Ранд (тя умира през 1982 г.) вижда някои от плодовете на своята дейност. Английският министър-председател Тачър от 1979 г. започва да провежда курс на икономическа либерализация, получил името „тачъризъм”. След нея през 1981 г. американският президент Рейгън обявява за новия икономически курс под името „рейгъномика”. Впрочем Рейгън е очарован от идеите на Айн Ранд. Нейни поклонници са идеологът на монетаризма Милтън Фридман. Той пише, че тъй като същността на демокрацията е получаване то на печалба, всяко ограничаващо пазара правителство е антидемократично – не е важно каква подкрепа има у народа. Дори и 100% да гласуват против пазара на честни избори – това не е демокрация. По какво отношение има тази пропагандистка идея за „икономическа свобода” към глобалната финансова криза от миналото десетилетие? Ето каква. В началото на 50-те години около Айн Ранд се образува кръг от почитатели на нейните идеи. Той получава името „Колективът”. В него има много млади хора, които се учат в престижни американски университети и с времето заемат важни позиции в бизнеса и във властта. От височината на тези позиции те прокарват на практика идеите на своята наставница. Един от нейните ученици е Алан Грийнспан, директор на Федералния резерв на САЩ между 1987 и 2006 г. Преди това той заема много други постове – в частност е икономически съветник на президента Джералд Форд и който на церемонията по полагане на клетва е в Белия дом е съпроводен от двама души – от майка си и от Айн Ранд. Това е времето, когато Америка осъществява завоя си към „свободния пазар”. Именно при Алан Грийнспан активно се разгръщат процесите на икономическата и финансовата глобализации. На поста ръководител на Федералния резерв Грийнспан се ръководи от заветите на своята наставница. Той признава: „Именно тя е убеди в дългите нощни спорове, че капитализмът не е само ефективен и практичен, но и морален”. Влизайки в орбитата на големия бизнес и на голямата политика Алан Грийнспан запазва тясното си общуване с нея. През 1966 г. те заедно публикуват книгата „Капитализмът – непознатият идеал”. Основната част от книгата е написана от Айн Ранд, но в нея има три глави, принадлежащи на перото на Грийнспан (докато той заема поста президента на компанията Townsend-Greenspan) Почти двете десетилетия, в които Грийнспан е начело на Федералния резерв са време на динамично развитие на американската икономика. Той се къпе в лъчите на славата. Разбира се, има моменти, когато икономиката на САЩ се тресе (например през 2000 г. се пука балона на т.нар. „доткоми”), но след това тя се възстановява. Алан Грийнспан провежда крайно либерална парично-кредитна политика и всячески поощрява развитието на финансовите пазари, в това число и тези на производните инструменти. Мнозина предсказват, че това няма да завърши с нищо добро – получава се надуването на огромно балони на различни сегменти от финансовия пазар: тези балони са длъжни все някога да се спукат. Първи се спука този на пазара на ипотечните кредити в САЩ година и половина, след като Грийнспан напуска поста председател на Федералния резерв. През 2007-2008 г. всички в Америка си спомнят за Грийнспан. Той дава показания в Конгреса на САЩ и е наречен един от основните виновници за кризата. Самият той през октомври 2008 г. признава, че някои негови прогнози са неверни и че САЩ не е трябвало напълно да се отказват от механизмите на държавното регулиране, особено в началния етап от формирането на балона на пазара на ипотечните кредити. През 2007 г. се появяват мемоарите на Грийнспан „Епоха на сътресения”, където си спомня за своята наставница Айн Ранд и говори, че през десетилетията неговата привързаност към принципите на икономическия либерализъм не са се променяли. Не се отказва и от написаното съвместно с нея в книгата „Капитализмът.Непознатият идеал”. В „Епохата на сътресения” има и глава за Русия. Тя започва с епизода на срещата на Грийнспан с Андрей Иларионов (през 2005 г. уволнен от длъжността съветник на президента на Русия по икономическите въпроси). Иларионов се обръща към Грийнспан с въпрос: „Не искате ли по време на следващото си посещение в Москва да се срещнете с мен и моите приятели и да поговорим за Айн Ранд?”. „Ако кажа, че бях поразен, значи да не кажа нищо. Ранд бе ярка привърженичка на свободния пазарен капитализъм и заклет враг на комунизма и интересът към нейните идеи в тесния кръг руски интелектуалци, имащи власт просто ме зашемети”, пише Грийнспан. Това не е просто интерес= няколко години по рано по време на презентацията на руския превод на една от книгите на Айн Ранд г-н Иларионов я нарича свой кумир и един от най-великите философи на ХХ век… Когато започнах да мисля за връзките между философията на Ранд и световната финансова криза имах съмнения дали това не е съвпадение? Но пред мен попадна книгата на американеца Адам Вайнер, чиито мисли буквално съвпадат с моите. Този американец е преподавател по руска литература и руски език в престижния женски колеж „Уесли”. Неговата книга, издадена през 2016 . се нарича „Как лошата литература разрушава света. Айн Ранд и литературните източници на финансовата криза”. ((Weiner A. How bad writing destroyed the world. Ayn Rand and the literary origins of the financial crisis. NY: Bloomsbury Academic, 2016). Вайнер подробно и убедително показва, че Грийнспан е фанатичен последовател на Айн Ранд и че ако не я е имало, начело на Федералния резерв на САЩ нямаше да има никакъв Грийнспан. И може би никаква глобална финансова криза. „Програмирайки Грийнспан, Ранд залага тиктакаща бомба”, пише Вайнер. Грийнспан днес е на 92 години и вече се е оттеглил. Но в Америка има и много други високопоставени лица, заразени с идеите на Ранд. Сред тях са бившият директор на ЦРУ, а днес държавен секретар Майк Помпео. Сред тях са президентът Доналд Тръмп, наричащ Айн Ранд свой любим писател. Предвид любовта на Тръмп към творчеството на Айн Ранд може да се разберат и някои решения на президента на САЩ. Макар и външно Тръмп да провежда курс по засилване на протекционизма, във вътрешната икономическа политика се случва засилване на либералните начала (отказът от реформите в здравеопазването, свалянето на корпоративния данък, либерализация на екологичното законодателство, отслабване на закона Дод-Франк, който засилва държавния контрол над банките и т.н.). Затова не е далеч и втората вълна на световната финансова криза. Неин епицентър ще стане Америка, където перифразирайки Маркс, идеите на Айн Ранд са „овладели масите” и са станали „материална сила”. В Америка романът „Атлас изправя рамене” заема по популярност второ място след библията. Страна, която избира „библията на капитализма” на Айн Ранд, е обречена.  ", "date": "2018.09.26", "title": "Страна, която избира „библията на капитализма” на Айн Ранд, е обречена"}
{"url": "http://www.classa.bg/%D1%81%D0%B2%D1%8F%D1%82/item/387662-%D0%BC%D0%B0%D1%85%D0%BD%D0%B0%D1%85%D0%B0-%D0%B2%D1%81%D0%B8%D1%87%D0%BA%D0%BE-%D1%87%D0%B5%D1%80%D0%B2%D0%B5%D0%BD%D0%BE-%D0%BD%D0%BE-%D1%81%D1%82%D0%B0%D0%BB%D0%B8%D0%BD-%D0%BE%D1%81%D1%82%D0%B0%D0%BD%D0%B0", "text": "\"Махнахме всичко червено\". Сталин обаче остана. За едно пътуване из Грузия – страната, която се разкъсва между миналото и копнежа по Запада, пише Кристоф Дикман в „Ди Цайт\".  Ето малка част от неговия обширен пътепис.               Заминаваме за Гори. На гости при Сталин. Срещаме го начаса. На неговия паметник е посветена една цяла огледална чакалня на гарата. Възбудени германски гости си правят скандални селфита с усмихнатия под мустак. Тежкó им обаче, ако той реши да се пробуди! В една странична уличка отново се натъкваме на него като нежен и красив юноша. Униформата още я няма, носи рубашка. Тогава се е наричал „Сосело\" и е пишел стихове. Юношеските ръце държат книга и молив, липовите листа галят каменната му глава. 17-метровата статуя на Сталин през 2010 година беше прокудена от площада пред кметството. Държавният музей на Сталин се намира на едноименната алея. Посетителят пристъпва в един истински дворец. Първо обаче трябва да разгледа скромния специален вагон на Сталин, а после – детската му люлка под балдахин. В тази кирпичена колиба е отрасъл отрокът на обущаря, пияница и побойник Бесарион Джугашвили и на добросърдечната му невеста Кеке. Дворецът излъчва едно-единствено съобщение: величие. На него е посветена и проповедта, която нашата екскурзоводка реди от 1980 година насам. Семинаристът е изритан от семинарията заради марксистки тежнения, след което се радикализира. Шест пъти царят го изпраща на заточение, пет пъти той успява да избяга. Ето, куфарът от заточението му. Октомврийската революция побеждава.   Родната къща на Сталин в Гори   Ленин умира, а неговият престолонаследник ощастливява човечеството. Виждаме всичко това, изрисувано с гореща вяра.   Сталин учи на комунизъм, Сталин дава указания на работници, Сталин, Сталин...   Сталин проповядва комунизма. Дава указания на зидари, на промишлени работници, на млади колхознички. Приема в Кремъл народни депутации. Вслушва се, подписва декрети. Крачи замислен из заснежени планини. Пише стихове и краси галерията на най-прекрасните грузински поети. Светилата на съветската наука през 1939 година го избират за член на Академията на науките, но тогава Хитлер престъпно започва Втората световна война. Сталин лично води битката за Москва. Фашистите пленяват Яков, сина му, и искат да го разменят срещу Фридрих Паулус, победения край Сталинград. Сталин отказва: Нямало да размени фелдмаршал срещу обикновен войник, още повече, че всички съветски войници били негови деца. Сталин – бащата на народите! Яков е разстрелян. Изведнъж екскурзоводката предизвиква объркване и недоумение. Край една фото-витрина тя обяснява: Тук виждате жертвите на големите репресии. А тук - партийните ръководители, отговорни за това. Естествено, трябва да се подчертае, че най-големият извършител е бил Сталин. И отново се връщаме към реликвите. Дарове от трудещите се маси. Часовник с изобразен танк. Палто от норки с името на Вожда. Портрет, избродиран с коприна: Сталин и Мао като братя. После обаче идва 1953: смърт и апотеоз. Траурното поклонение, смъртната маска върху червено кадифе. Изработени са общо девет маски, а петима художници увековечават светите мощи в последното им ложе.   Авеню \"Сталин\" в Гори, Грузия   Този музей е направо непоправим. Той сам по себе си е експонат – нещо като вампирски замък или свещен саркофаг. Директорката Лиана Окропиридзе поела длъжността през 2012 година и ѝ се искало нещо да реформира. Но се оказало доста трудно. Вярно, постигнала известни успехи, например изложбата за преследванията срещу жени. По време на презентацията на една критична книга обаче публиката се разгневила и дори повикала полиция. Музеят разполага и с магазин за сувенири: бюст на Сталин, тениска с лика на Сталин, коняк, химикалки, тесте карти. Човек може да си купи и стиховете на Сосело – в триезично издание. „Към Луната: Като преди изплувай неуморна/над лесове и земна твърд/и със сияние сребристо/мъгла и мрак ти прогони.\" (1895)   \"Ние пък си правим майтап\"   Изведнъж настъпва гълчава. В музея нахлуват ученици, цял клас. Учителката обяснява, че 70% от грузинците проявявали отрицателно отношение към Сталин. Е, имал си и почитатели, дори в семействата на жертви. Децата се надвикват. Всичките говорят английски. А какво мислят за Сталин? Минало. Баба и дядо го обичат, казва един. Едно русокосо момче, с блеснали очи: Ние пък си правим майтап!", "date": "2018.09.26", "title": "Махнаха всичко червено. Но Сталин остана."}
{"url": "http://www.classa.bg/%D1%81%D0%B2%D1%8F%D1%82/item/387663-%D0%B4%D0%B2%D0%B5%D1%82%D0%B5-%D0%BB%D0%B8%D1%86%D0%B0-%D0%BD%D0%B0-%D0%BB%D1%83%D0%BA%D0%B0-%D0%BC%D0%BE%D0%B4%D1%80%D0%B8%D1%87", "text": "Лука Модрич се изкачи на футболния Олимп. 33-годишният халф на „Реал Мадрид\" е футболист на годината за 2018. В родината му го боготворят, но и мразят - заради една малко известна тъмна  страница от биографията му.             Никакви татуировки, никакви скандални истории. Нито дори гел по косата. И почти никакви сведения за личния му живот. В съвременния свят на футбола Лука Модрич изглежда направо старомоден. Капитанът на хърватския национален отбор е скромен, не обича да говори много пред микрофони и да дава пресконференции. Извън терена също гледа да не се набива на очи. Но на футболното игрище е съвсем друг – той е режисьорът на играта. \"Войната, както и животът в бежанските лагери ме направиха силен\", заяви веднъж Модрич, който още в началото на войната в Хърватия през 1991 година е бил принуден да напусне родното си село заедно с цялото семейство. Междувременно той е достатъчно силен, за да надвие над конкуренцията от отбора на „Реал Мадрид\". Модрич носи фланелка с номер 10 в \"кралския клуб\", което е признание за неговите качества. Той е едновременно и боец, и техничен изпълнител. Негова запазена марка са дългите и точни пасове от по 30-40 метра.   \"Най-добрият хърватски футболист за всички времена\"   Модрич е бърз и подвижен на терена, дриблира, не се бои да влиза в двубои и да поема отговорност. Въпреки относително ниския си ръст от 1,71 м. е изненадващо добър в единоборствата, владее брилянтно топката и има изключителен точен поглед над играта. Благодарение на тези си качества ФИФА го обяви за футболист №1 на 2018 година, изпреварвайки Кристиано Роналдо и Мохамед Сала. И това е вече второто голямо отличие за хърватина през тази година. След загубата срещу Франция във финала на Световното първенство в Русия, хърватинът получи „Златната топка\" за най-добър играч на турнира. \"Лука е не само нашият най-добър футболист, той е най-добрият хърватски футболист за всички времена\", заяви колегата му Иван Ракитич по време на Световното първенство.   Лука и \"кръстникът\"   Лука Модрич има обаче и друга история. Срещу него е повдигнато обвинение за лъжесвидетелство в процеса срещу братята Здравко и Зоран Мамич. Лука Модрич беше разпитан за трансфера си от „Динамо Загреб\" в „Тотнъм Хотспър\" през 2008 година. Първоначално той твърдеше, че се е уговорил с бившия мениджър на „Динамо\" да си разделят трансферната сума. Впоследствие Модрич отрече показанията си. Оказа се, че внезапно не може да си спомни добре детайлите от тези неморални договорки. Ако Модрич бъде признат за виновен, може да бъде осъден на до шест години затвор. Съдът в Осиек сметна за доказано, че братята Мамич са злоупотребили с близо 15 милиона евро от различни трансфери на футболисти и са укрили данъци в размер на 1,6 милиона евро. Основният извършител Здравко Мамич, наричан \"кръстник\" на хърватския футбол, избегна наказателното преследване, укривайки се в Босна и Херцеговина. Присъдата все още не е влязла в сила.   Модрич със \"Златната топка\" на ФИФА   Много хърватски фенове боготворят Модрич за неговите изключителни футболни качества. Същевременно той изгуби част от симпатиите на други фенове заради противоречивото си поведение в процеса срещу братя Мамич и заради връзките си с някои съмнителни босове в хърватския футбол. Само ден след обрата в процеса срещу братя Мамич, в град Задар бяха разлепени плакати с обиди по адрес на футболиста.   „Послушна бурмичка в една корумпирана машина\"   Дарио Брентин от Центъра за изследвания на Югоизточна Европа в Грац казва, че от спортистите се очаква да бъдат пример за подражание. \"От друга страна обаче на Модрич се гледа като на малка, послушна \"бурмичка\" в корумпираната и непотистка хърватска футболна машина, командвана от клана Мамич. Тъкмо поради това му се опрощават и различни прегрешения\", казва Брентин в разговор с ДВ. Според него, еуфорията и гордостта от успехите в националния отбор натежават повече в оценките за Модрич. От години мнозина смятат хърватските футболисти за най-добрите посланици на страната. Политиците умело използват това и се къпят в блясъка на националния отбор. \"Спортът играе главна роля за националната идентичност\", споделя Дарио Брентин. Журналистите, които разкриват скандали в хърватския футбол и се изразяват критично за ролята на футболистите от националния отбор биват окачествявани като \"предатели на родината\". Като пише и Александър Холига от спортния сайт \"Телеспорт\". \"Ако изхождаме от презумпцията, че националите представляват не само хърватския спорт, а и цялата държава, подкрепата за националния отбор се превръща едва ли не във върховен патриотичен дълг. А тези, които не възприемат тази позиция, ги клеймят като \"родоотстъпници\", пише Холига.   Краят на една ера   С избора на Модрич за футболист №1 за 2018 година приключва една ера в световния футбол. За първи път от десет години насам за футболист на годината е избран друг, а не Кристиано Роналдо или Лионел Меси. Александър Холига смята, че с това си постижение Модрич е влязъл в хърватската спортна история. Според журналиста, изборът на Модрич за футболист №1 е абсолютно правилен, независимо от всички недоволства, породени от противоречивите му показания и връзките му с клана Мамич. \"Футболисти като Модрич са нещо като пълна противоположност на модерния футбол. Модрич не е позьор. Той играе за колектива. Той е сърцето и двигателят на отбора. Модрич споява колектива и прави отбора по-добър\", заключава Александър Холига.", "date": "2018.09.26", "title": "Двете лица на Лука Модрич"}
{"url": "http://www.classa.bg/%D1%81%D0%B2%D1%8F%D1%82/item/387664-%D0%BF%D0%BE%D0%BB%D1%88%D0%B0-%D0%BF%D1%80%D0%B5%D0%B4-%D0%B3%D0%BE%D0%BB%D1%8F%D0%BC%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "На дъното на Балтийско море край Гданск лежат останките на германски танкер, потопен от руснаците през април 1945. Неговите резервоари все още са пълни с тонове гориво, които могат да отровят морето.           Танкерът \"Франкен\" е бил плаваща бензиностанция - кораб, който е снабдявал с гориво германските ВМС по време на Втората световна война в региона на Балтийско море. Можел е да пренася до 10 000 тона гориво. На 8 април 1945 година руснаците потапят танкера в близост до полуостров Хела край Гданск. Резервоарите на кораба са били почти пълни. Според тогавашното международно право, след края на войната потъналият танкер станал полска собственост. \"По онова време не си струваше да се вадят останките от танкера. Той си лежеше на дъното и не пречеше никому\", казва Бенедикт Хак от Института за морето в Гданск. Той допълва, че днес ситуацията е различна и въпросът не е \"дали\", а \"кога\" ще се стигне да голяма екологична катастрофа.   Бомба със закъснител   Според последни информации, в резервоарите на танкера има още 3136 кубически метра гориво. \"Въпреки че по време на нападението е изтекла значителна част от него, трюмовете на танкера все още са почти пълни\", казва Бенедикт Хак. Някои от резервоарите на танкера и сега са в относително добро състояние и не пропускат. \"Добро постижение на германското инженерно изкуство\", казва Хак. Но и най-доброто инженерно постижение не може да отмени законите на физиката.   Архивен план на трюмовете на танкера \"Франкен\"   Под влиянието на водата, корозията прояжда стоманата с по един милиметър на всеки десет години. Това означава, че седемдесет години след края на войната вече са корозирали 7 милиметра от външните стени на резервоарите, които са дебели общо 12 милиметра. Според Бенедикт Хак, по-нататъшната корозия ще доведе до разпадането на танкера и до неконтролирано изтичане на горивото в морската вода. Това би имало драматични последици за околната среда. Нещо повече. Балтийско море е вътрешно море, а в момента се наблюдава необичайно бавен обмен на водни маси със Северно море. Надежда за пари от европейските кризисни фондове   Екипът на Бенедикт Хак години наред безуспешно тропа по различни врати на безбройни институции. Според изчисленията, събирането на разлятото гориво от морската ще струва между 8 и 20 милиона евро. В тази сметка са включени и разходите за застраховка и обезвреждането на боеприпасите. Полската фондация \"Mare\" (Море) поде информационна кампания, както и пилотен проект, спонсориран от германската Фондация \"Baltic Sea Conservаtion\". Парите обаче стигат само за не-инвазивно проучване на останките от танкера и за разработването на методи за събиране на опасните отпадъци.   23.4. 2018 - съвместна акция на водолази до останките на \"Франкен\"   През февруари тази година германците все пак решиха да се включат в полския проект. На 23 април 2018 година екипажите на изследователските кораби IMOR и LITORAL започнаха своята акция от балтийската водолазна база. Водолазите прекараха под вода около 60 часа, 13 от които в останките от танкера. Инициирана бе и петиция до полското правителство за прочистване на резервоарите на \"Франкен\". Петицията вече е подписана от над 45 000 души. Да спасим екосистемата   \"Не искаме да обвиняваме никого, а искаме да мобилизираме хората за спасяването на екосистемата в залива на Гданск\", казва председателката на управителния съвет на Фондация \"Mare\" Олга Сарна. Еколозите са надяват да получат пари от европейските кризисни фондове за изваждането на останките от танкера. Става дума за голямо начинание, което ще завърши успешно, ако всички обединят своите усилия, казва и нейният колега от Фондация \"Baltic Sea Conservаtion\" Петер Торклер.", "date": "2018.09.26", "title": "Полша пред голяма катастрофа?"}
{"url": "http://www.classa.bg/%D1%81%D0%B2%D1%8F%D1%82/item/387665-%D1%80%D1%83%D1%81%D0%BA%D0%B0%D1%82%D0%B0-%D0%B2%D0%BB%D0%B0%D1%81%D1%82-%D1%81-%D0%BE%D1%82%D1%81%D0%BB%D0%B0%D0%B1%D0%B5%D0%BD-%D0%B8%D0%BC%D1%83%D0%BD%D0%B8%D1%82%D0%B5%D1%82", "text": "и формализирането на изборния процес в Русия през последните години сведоха цялата политическа борба до повторения на една и съща схема: на избирателите бе предлаган управленски кадър, спуснат от Путин, и неколцина подставени кандидати, кой от кого по-никакъв, пише в свой анализ Фьодор Крашенинников от \"Дойче веле\"*, цитиран от БТА. По подразбиране се очакваше гражданите да направят отговорен избор, като шкартират пасивните, невзрачни и неизвестни за тях кандидати в полза на макар и лошия, но все пак управленски кадър с един-единствен коз - президентската подкрепа.      Внезапно обаче се разбра следното: путинските протежета, изгубили всякакъв навик да комуникират с населението, са толкова негодни, че избирателите с охота гласуват напук на тях за кой да е проявил малко активност кандидат - особено във втория тур. Не си правете изобщо илюзии за качествата на победителите: колкото до Владимир Сипягин във Владимирска област, става дума за съвсем случаен човек, а пък Сергей Фургал, избран в Хабаровски край, е персона със специфично реноме на \"бизнес бос\". Това прави пораженията още по-унизителни за властта: също както човек с отслабен имунитет може да си отиде и от най-лека инфекция, така и путинските губернатори, държани в стерилни условия, се показват беззащитни пред хора, които в работеща демокрация не биха могли да претендират за нищо. Тогава впрочем щяха да са невъзможни и такива губернатори като Светлана Орлова и Вячеслав Шпорт (кадри на властовата партия \"Единна Русия\" (ЕР), управлявали досега Владимирска област и Хабаровски край, б. пр.). Кандидатите на ЕР - заложници на пенсионната реформа Кандидатите на ЕР няма как да се борят що-годе ефикасно с предизборната демагогия на претендентите комунисти и либералдемократи - не само по липса на елементарни навици за съществуване в конкурентна среда, но и защото нямат явни идеологически разногласия със своите съперници. Вдигането на възрастта за пенсия обърка картите окончателно и напълно. След като лично Путин го подкрепи, всички кандидати на ЕР се озоваха в капан: в най-добрия случай се налагаше да подминават неудобната тема с мълчание, а в най-лошия - публично да одобряват непопулярните решения. Комунистите и жириновците (хората на Владимир Жириновски, водача на Либерално-демократическата партия, б. пр.) се видяха с развързани ръце: дори без да споменават Путин, те използваха с пълна сила хорското негодувание. За разлика от 90-те сегашните губернатори не можеха вече да вземат страха на избирателите със страшните комунисти, които искали да върнат Съветския съюз и опашките пред гастрономите. Днес съветската носталгия и православният сталинизъм - запазена марка на комунистическия лидер Зюганов, са символ-верую за всеки привърженик на Путин и ЕР. Още по-тъпо е да плашиш електората с Жириновски - всичко, което говори той, изцяло съвпада с политическия курс на Владимир Путин. При това положение твърде ценна би била личната харизма - но както можа да се убеди всеки заинтересован наблюдател, звездите на путинската регионална политика Тарасенко, Зимин (прокремълските кандидати в Приморски край и Република Хакасия, б. пр.), Шпорт и Орлова не разполагат с нищо подобно. Размиването на границите между системните партии даде и друг изненадващ резултат: дори избирател, напълно лоялен лично към Путин, не вижда по принцип нищо нередно в протестния вот за системен опозиционер. Не заслужават глас само незнайните либерали, дето постоянно ги псуват по телевизията - понеже са агенти на Запада и готвят в Русия Майдан. Но какво лошо в това да гласуваш за либералдемократ - всеки знае, че той сто на сто е против Запада и Майдана, че и против вдигането на пенсионната възраст!", "date": "2018.09.26", "title": "Руската власт - с отслабен имунитет"}
{"url": "http://www.classa.bg/%D1%81%D0%B2%D1%8F%D1%82/item/387666-%D1%81%D0%B1-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%BD%D0%B0-%D0%B5%D1%81-%D0%B8%D0%BC%D0%B0%D1%82-%D0%BD%D1%83%D0%B6%D0%B4%D0%B0-%D0%BE%D1%82-%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D0%BD%D0%B5", "text": " за трудовия пазар, данъците и социалното осигуряване в Европейския съюз трябва да бъдат обновени, за да се защитят уязвимите работници и да се намали растящото неравенство, предизвикано от бързо променящите се пазари на труда и новите технологии. Това се посочва  в нов доклад на Световната банка “Към нов социален договор: Справяне с напрежението при разпределение на доходите в Европа и Централна Азия”. Докладът подканва за основно преосмисляне на социалните политики, за да се забави нарастващото разделение между гражданите, които се възползват от новите икономически възможности и тези, които остават на заден план в една все по-динамична и гъвкава икономика.     В доклада се констатира, че големи групи все още имат доходи на средна класа, но не и нейната икономическата сигурност. В някои държави-членки на ЕС необходимото ниво дневен доход, за да се избегне изпадане в бедност, се е удвоило. В същото време повече млади хора заемат по-ниско качествени работни места, в сравнение с предишни поколения. Например, половината от младите работници (на възраст 15-24 години) в Холандия и Франция работят с временни договори. \"Дългосрочната заетост вече не е норма, особено за по-младите хора и ние трябва да разберем по-добре как неравенството се развива и как да направим икономическият растеж по-приобщаващ\", казва Сирил Мюлер, вицепрезидент на Световната банка за Европа и Централна Азия. Световната банка препоръчва прилагането на три общи подхода в политиките - увеличаване на защитата за всички видове трудови договори; пускане в действие на универсални социални системи с по-добри социални услуги/защитни механизми; и разрастване на данъчното облагане извън модела на доходи и разходи, за да се включат в него придобиването на капитал и печелещите повече.  Много граждани в ЕС все още не могат да се възползват от възходящата социална мобилност и се чувстват попаднали в капан на неравенството. Неефективни политики в тази област са довели до спад в институционалното доверие и все по-голяма поляризация в обществото,  посочва се в доклада. \"Когато питаме хората за тяхното благосъстояние, чуваме опасения за растящото неравенство и несигурност. Този доклад изследва причините за тези проблеми чрез анализиране на промените в разпределението на доходите през последните десетилетия, \" казва Маурицио Бусоло, водещ икономист на Световната банка за Европа и Централна Азия и съавтор на доклада. \"Вярваме, че опитите да се спре глобализацията или напредъка технологиите не е решение. Вместо това е необходим нов социален договор с по-справедлив начин за споделяне на рисковете и възможностите, за да се запазят и увеличат впечатляващите икономически постижения на региона, направени през последните десетилетия\",  казва  Бусоло. Докладът идентифицира четири вида неравенство, които подкопават съществуващия социален договор, а именно: различия между млади и стари; неравенства между работници в различни професии; неравен достъп до възможности, основан на географско положение; и неравенства, основани на пол, етническа принадлежност, произход и други фактори, вместо на индивидуалните усилия и способности. Проучването  подчертава, че политиките трябва да бъдат адаптирани за защита и ускоряване на забележителните социални постижения, направени от страните в ЕС през последните десетилетия.", "date": "2018.09.26", "title": "СБ: Социалните политики на ЕС имат нужда от обновяване"}
{"url": "http://www.classa.bg/%D1%81%D0%B2%D1%8F%D1%82/item/387658-%D1%81%D0%BF%D1%83%D1%82%D0%BD%D0%B8%D0%BA-%D0%B8-%D1%80%D1%83%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": " преди националния референдум в Македония, който ще определи не само името на страната, но до голяма степен и нейното бъдеще в Европа (поне засега), информационната среда там започва да се нагнетява с мнения и изкривено отразяване на събитията, насища се с изкривени и поляризиращи наративи от някои руски медии, особено от \"Спутник\" - онлайн издание, финансирано от държавата. //medium.com/@DFRLab?source=post_header_lockup\" target=\"_blank\">@DFRLаb - международната група за изследване и анализ на дигитални доказателства, проследяваща актуални събития и конфликти, анализира отразяването, с което \"Спутник\" покрива референдума в Македония, и открива интересна картина на едностранно, силно изкривено и откровено заблуждаващо съдържание.     Анти-референдум реторика @DFRLab провежда две основни търсения в Google, за да открие последните статии, публикувани от Sputnik през изминалия месец, които включват ключови думи в Македония и НАТО.     Общо 4 от първите шест резултата показват негативно отношение спрямо споразумението между Гърция и Македония, което доведе и до въпросния референдум. Още в уводните изречения си личи редакционната позиция на сайта. Така например една статия гласи: \"Във всички проучвания македонците преобладаваха в отхвърлянето на споразумението на правителството с Гърция за преименуване на страната им и заличаване на тяхната македонска етническа и национална идентичност, но по-конкртно за целите на членството в НАТО и Европейския съюз под американски диктат. Изборите показват, че между 80% и 90% от македонците ще бойкотират референдума.\" Независимо от твърденията на \"Спутник\", изследване на Международния републикански институт посочва, че сред македонците има \"повишаване на оптимизма и подкрепата за присъединяване към Европейския съюз (ЕС) и Организацията на Северноатлантическия договор (НАТО) преди референдума\". Според самото проучване 57% от македонците подкрепят членството на страната в ЕС и НАТО, като 37% са твърдо подкрепящите, а 20% \"донякъде подкрепят\". Същият дял (57%) вярва, че ползите от присъединяването оправдават приемането на новото име. Половината от респондентите (49%) възнамеряват да гласуват в подкрепа на решаването на спора за името, в сравнение с 22%, които възнамеряват да гласуват против предложената промяна. За сметка на това източникът, на когото се позовават \"Спутник\" за текста си, не е посочен. Освен това заключението, достигнато чрез непосочени изследвания и без реални данни, подкрепя подвеждащ и пренебрежителен разказ, който пряко противоречи на данните от повечето социологически проучвания с прозрачна и заявена методика. Обхват на статиите В социалните мрежи последните текстове на \"Спутник\" по темата, измерени на 19 септември, включват високо съотношение на гневни реакции и ниска степен на ангажираност от страна на потребителите. Въпросната реакция \"неприязън\" към дадена статия би могла да бъде индикатор за мнението на дадения читател спрямо самия журналистически текст, но по-скоро е показател за първоначалната реакция на читателя към заглавието. Докато измерването само на неприязънта не е окончателен показател за чувствителността на читателите по темата, отразяването на \"Спутник\" върху референдума в Македония все още не събра чувствително по-голяма ангажираност сред потребителите. Една статия - \"Македония на ръба на фона на страховете от манипулация в надвисналия вот гласуването за членството в ЕС\", постига само 137 души обхват социалните медийни платформи.     Друга статия - \"Македония: Името, с което рухва руско-гръцката връзка\" - събра едва 191 реакции общо в различни социални медийни платформи.     Още една друга статия - \"Присъединяването на Македония към НАТО ще бъде грешка с последствията - казва посланикът на Русия в ЕС\" - постигна само две харесвания и шест реакции на неприязън.     Балканите са цел на Русия Данните, подготвени от посолството на Косово във Франция, наблюдават разширяването в отразяването на \"Спутник\" върху теми от Балканите. В набора от данни са включени версиите на сайта на френски, английски, немски и сръбски език. Бърз поглед показва, че \"Спутник\" е увеличил броя на материалите си, посветени на държави от Балканския полуостров, с близо 100% след 2015 г. Само за Македония има качени над 600 статии за 2016 и 2017 г. Въпросът тук не е общият брой, а как спонсорираната от руската държава медия увеличава вниманието си върху Балканите след засилването на присъствието на ЕС и НАТО в някои части от региона. Миналата година Черна гора се присъедини към НАТО, а отразяването на \"Спутник\" на теми от страната се покачи почти пет пъти спрямо това за 2015 г. Същото може да се каже и за Косово, но за страната това съвсем не е нещо ново. \"Руската кампания за дезинформация е изключително активна в продължение на почти десетилетие\", коментира преди време бившият външен министър на Косово Петрит Селими. Поляризиращите коментатори на \"Спутник\" Сайтът, който се рекламира като място за \"алтернативни новини\", тенденциозно подбира коментаторите и интервюираните си лица така, че те да изказват позиции против Запада, НАТО и Европейския съюз. Така например неотдавнашната статия, озаглавена \"Политиката доминира над реализма: населението на Балканите се противопоставя на НАТО - анализатор\", включва анализа на тенденциозно критичния към НАТО Навид Наср политически коментатор. Друг пример е твърдението на автора на книгата \"Мъките на Косово\" Никола Миркович в интервю за \"Спутник\", че дори самата формулировка на въпроса за референдума за името на Македония е измама, с която се влияе на гласоподавателите, което не е подплатено с какъвто и да е анализ, а стои просто като твърдение. Това, което, може да се обобщи в случая, е, че \"Спутник\" изключително тенденциозно и настоятелно отразява македонския референдум с материали, насочени против Запада, ЕС и НАТО, както и управляващитте в Македония, прокарвайки руската гледна точка по въпроса. Що се отнася до ефекта на тази кампания поне през социалните мрежи, той определено намалява като обхват на достигнатите потребители, реакции и цялостно влияние. Реалният ефект обаче ще се види на 30 септември, а от това може да зависи бъдещето на Македония.", "date": "2018.09.26", "title": "\"Спутник\" и руската пропаганда в референдума за името на Македония"}
{"url": "http://www.classa.bg/%D1%81%D0%B2%D1%8F%D1%82/item/387659-%D0%B7%D0%B0%D1%89%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8-%D0%B2%D0%B4%D1%8A%D1%85%D0%BD%D0%BE%D0%B2%D1%8F%D0%B2%D0%B0%D1%82-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B0%D1%82%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BB%D0%B5%D0%B2%D0%B8%D1%86%D0%B0", "text": " 550 000 активисти и подкрепата на обществени движения и синдикати, Лейбъристката партия, която е основната опозиционна сила във Великобритания, предизвиква завистта на други леви партии в Европа. „Като организация и брой на активистите това е партия, която се представя много добре – нещо, което е чудновато и различно от онова, което се случва с повечето социалдемократически партии, чието положение се влошава, като това на Социалистическата партия (във Франция)“, подчертава пред АФП Филип Марлиер, преподавател по политически науки в Лондонския колеж. В Европа „единственият друг пример за социалдемократическа партия, която е в добро състояние, е в Португалия“, смята той. След като трябваше да се наложи начело на партията, където подкрепяната от него линия твърде вляво и проявяваното в миналото бунтарство му костваха нападки и подлагане на вот на недоверие, Джереми Корбин вече е с добре утвърдени позиции. Той излезе по-силен от парламентарните избори през юни 2017 г. и може да разчита на подкрепата на „Моментум“ – обществено движение, което иска да направи Лейбъристката партия по-открита и по-демократична. Заинтригувани от успеха на „Моментум“, много европейски политически дейци от радикалната левица дойдоха да участват в културния и политически фестивал на движението, организиран по време на конгреса на Лейбъристката партия в Ливърпул. В събота представители на германската партия „Левите“, испанската „Подемос“ и гръцката „Сириза“ обсъждаха бъдещето на левицата в Европа, а на следващия ден членове на „Сириза“ и на групата „Каталуния ен кому“ обсъждаха евентуален „радикален съюз“. Жан-Люк Меланшон, лидерът на движението „Непокорна Франция“, се срещна вчера с Джереми Корбин, преди да произнесе реч пред активисти на „Моментум“. Той заяви, че вижда паралели между пътя на двамата. Единият обаче остана в партията си и я насочи наляво, докато другият затръшна вратата на Социалистическата партия. Възходът на Джереми Корбин „е уникален случай, при който социалдемокрацията беше подпомогната от „бунтарската вълна“, която „свали стария управляващ елит“, заяви френският политик пред медиите. Многообразие Лейбъристите са една от малкото социалдемократически партии в Европа, които продължават да се справят, защото техният лидер, „говорейки по социални въпроси и заемайки по-лява позиция по икономическите въпроси, привлече избиратели, които се въздържаха“ до този момент, анализира Филип Марлиер. Освен това „имаше политическа воля за развиване на гъвкави, демократични и отворени за всички начини на функциониране и на активистка дейност. Опитват се да привлекат младите, жените, етническите малцинства и им дават отговорни постове“, добавя той. Според него това е било „шамар“ за традиционния ляв активизъм – „свят на бели мъже на зряла възраст“. Макар че в Ливърпул дойдоха много представители на радикалната левица, за да обменят и получат идеи, самите социалдемократически партии отсъстваха. „Никъде в Европа левицата не е преоткрила себе си, както Лейбъристката партия във Великобритания“, заяви с гордост лейбъристкият депутат Джон Трикет, член на „правителството в сянка“ на Лейбъристката партия, в реч пред активисти на „Моментум“. Ако иска да състави следващото британско правителство и да свали от власт консерваторите, (Корбин) обаче ще трябва да убеди и хора, които не са част от този електорат, който му беше спечелен от позиционирането силно вляво – особено сред младежите и онези, които не гласуват. За момента обаче Лейбъристката партия остава рамо до рамо с консерваторите в проучванията на общественото мнение – и то въпреки тежките разделения по въпроса за Брекзита, които разкъсват партията на премиерката Тереза Мей.   БТА", "date": "2018.09.26", "title": "Защо британските лейбъристи вдъхновяват радикалната европейска левица"}
{"url": "http://www.classa.bg/%D1%81%D0%B2%D1%8F%D1%82/item/387660-%D0%B7%D0%B0%D1%89%D0%BE-%D1%80%D1%83%D1%81%D0%B8%D1%8F-%D0%BD%D0%B5-%D0%B2%D1%8F%D1%80%D0%B2%D0%B0-%D0%BD%D0%B0-%D0%BE%D0%BF%D1%80%D0%B0%D0%B2%D0%B4%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB", "text": " Министерство на отбраната представи детайлна информация по крушението на Ил-20 в Сирия на основа на данните на обективния контрол. И нашите данни абсолютно не пасват с версията, която настойчиво се опитват да представят в Израел. Защо и руските, и израелските военни са твърдо настроени докрай на остават на своите позиции.     Министерството на отбраната на Русия на брифинга на 23 септември представи детайлна информация за обстоятелствата около разбиването на руския самолет в Сирия на 17 септември. Сведенията се основават на данните на обективния контрол на въздушната обстановка, получени от различните радиолокационни средства, в това число от системата за отбранителна информация за въздушната обстановка „Плотто”. При това Русия взе предвид материалите, които ѝ бяха представени от Израел. Новото съобщение допълва и коригира по-ранните заявления на руските военни. Така официалният представител на министерството на отбраната генерал-майор Игор Конашенков разказа, че израелските ВВС са известили руските си колеги за планирания удар. Освен това, според представителя на министерството на отбраната, израелските ВВС не са съобщили за местоположението на своите изтребители Ф-16 и са заблудили руската страна относно района на нанасяне на удара – вместо разположената на запад Латакия като цел на удара е назована Северна Сирия. Това попречва на Ил-20 да излезе от безопасната зона, след получаването на предупреждението командирът на въздушния съд получава указание да излезе от района на изпълняването на задачата южно и да се завърне на базата. Също така Конашенков за пореден път подчерта, че „израелският пилот не е можел да не разбере, че ефективната отразяваща повърхност на самолета Ил-20 значително превишава аналогичната повърхност на изтребителя Ф-16 и именно руският самолет ще се окаже предпочитана цел за зенитната ракета”. И това също противоречи с версията на ЦАХАЛ. В потвърждение на своите думи Конашенков възстанови хронологията на случилото се. Според данните на Министерството на отбраната израелските изтребители са извършили въздушен удар по цели в Латакия в 21:40 часа, а след това в 21:46 са заели зоната на дежурство във въздуха над сирийското крайбрежие. Сирийската ПВО е започнала да осъществява изстрелвания на ракети в 21:51. В 21:59 един от израелските изтребители започва маневри в насокка крайбрежието на Сирия, сближавайки се с Ил-2, извършващ кацане. Това е възприето от разчетите на сирийските ПВО като нова атака. В резултат на това противоракетата на сирийските ПВО поразява Ил-20 в 22:03 часа, след което командирът на екипажа докладва за пожар на борда и за началото на извънредно снижаване, а в 22/07 отметката на самолета изчезва от екраните на радарите. Конашенков разказа, че след това израелските самолети не са излезли в своето въздушно пространство, а са продължили с дежурството си. В 22:29 дежурният офицер от командването на руската група в Сирия докладва на израелския офицер на командваната точка на военновъздушните сили, че руският самолет Ил-20 търпи бедствие и иска изтребителите да се изведат от въпросния район, предупреждавайки, че руската страна ще задейства спасителни средства. И едва в 22:40 израелските Ф-16 напускат тази зона. А в 22:53 (тоест 50 минути след крушението) Израел предлага на руските военнослужещи помощ в издирването на Ил-20. Във връзка с това представителят на Министерството на отбраната още веднъж подчерта, че цялата вина за сваления в Сирия разузнавателен самолет Ил-20 лежи на израелските ВВС, които или действат непрофесионално, или извършват престъпна небрежност. Според него действията на израелските ВВС излизат от рамките на цивилизованото изграждане на отношенията, а също така са можели да заплашват и транспортните и пътническите съдове. Така въпреки всичките старания на Израел да свали от себе си отговорността за катастрофата на Ил-20, Министерството на отбраната настоява на своята версия на случилото се и както преди обвинява израелтяните. „Министерството на отбраната има технически данни, които са достатъчно убедителни и за тях картината е очевидна. Изобщо от коментарите на военните следва да се вярва, това не са политици. Те много пъти са доказвали, особено когато представят технически данни, че тяхната информация е надеждна”, заяви пред „Взгляд” професорът от Академията за военни науки Вадим Козюлин. Нашето министерство на отбраната даде напълно обективна информация”, заяви пред „Взгляд” бившият заместник главнокомандващ на ВВС на Русия по въпросите за Обединената система за ПВО на СНГ генерал-лейтенант Айтеч Бижев. „руската страна има всички показания на средствата за обективен контрол. Това е радиолокационна информация, информация, свалена от зенитно-ракетния комплекс, преговорите на групите за ръководство на полетите с екипажите – местонахождението на летателните апарати на третата страна, координатите на нашия Ил-20. Те са свързани по време и място и всичко това е наложено на картата. Това на първо място”, подчертава експертът. „Второ, ако ни бяха предупредили отрано, поне с час, за това, то Ил-20 просто нямаше да се окаже там. Ръководството на полетите би извело самолета изпод удара – или биха го приземили по-рано, предсрочно прекратявайки изпълнението на задачата, или биха го извели в безопасна за полети зона по време на израелската операция. И просто нямаше да се стигне до тази операция”, обясни Бижев. При това израелтяните дори след обнародването на сведенията на руското Министерство на отбраната продължават да настояват на своята версия и обявяват своята невинност, апелирайки на предадените от тях на Русия данни. Те също добавиха, че трагичният инцидент с руския военен самолет Ил-20 няма да стане причина за отказа на Израел от провеждане на сирийска територия на операции срещу военното присъствие на Иран. Такава настойчивост може да бъде свързана, на първо място с това, че за Израел изобщо не е свойствено да поема върху себе си отговорността за собствените грешки и да наказва за тях своите военни, както разказа по-рано за „Взгляд” бившият командир на израелските специални служби „Натив” Яков Кедми. На второ място в Израел се опасяват, че ответните действия на Русия за инцидента с Ил-20 могат да доведат до ограничение на зоните за полет на израелските ВВС над Сирия, което ще позволи на Иран да укрепи позициите си в региона, затова и не искат да признават вината си. Има и още една причина. „В течение на три десетилетия става дума за доставките на сериозни системи за ПВО в Сирия и предаването им на сирийските военни. Израел предприема много разнообразни действия, това да не се случва. И днес такава перспектива отново се появява Разбира се, Израел ще се постарае да не допуска това”, подчертава Вадим Козюлин. Но и руската страна няма намерение да отстъпва. „Бих желал да обърна внимание на тези, които ще се опитат погрешно да разтълкуват или да отрекат представената информация. Министерството на отбраната на Русия има и други неопровержими данни за трагедията от 17 септември, потвърждаваща представените материали на брифинга”, подчерта Конашенков в отговор на оправданията на израелтяните. Според Айтеч Бижев, за да се разреши ситуацията и да се стигне до единна версия, трябва да се създаде съвместна комисия по този инцидент, която да сравни информацията и на двете страни. При това първоначално е необходимо Израел да представи показанията от средствата за обективен контрол.   Превод: В.Сергеев", "date": "2018.09.26", "title": "Защо Русия не вярва на оправданията на Израел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387657-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Един добре организиран проект, ще върви добре и без ваше участие. Денят е благоприятен за промяна на заобикалящата ви среда, за обогатяване на знанията, изучаване на предпочитанията на другите, разширяване на вижданията ви за света и съсредоточаване върху личния живот. ТЕЛЕЦ ( 21 април - 21 май )  Материалната страна на съществуването ви, не представлява особен проблем за вас. Вашите таланти и умения са търсени и днес може да генерирате приличен доход. Също, днес ще бъде лесно да получите помощ от приятели или родителите си. БЛИЗНАЦИ ( 22 май - 21 Юни ) Прямотата, няма да ви донесе резултата, който търсите днес. Успех, ще имат само тези, които знаят как да се приспособят бързо към настоящите обстоятелства. Не започвайте каквито и да било лични проекти, важни дискусии и делови разговори.   РАК ( 22 юни - 23 юли ) Днес, ще бъдете по-чувствителни и може да жадувате, за неочаквани емоционални преживявания. Емоциите, които чувствате може да ви изненадат. Отношенията с вашите нови приятели, може изведнъж да станат с почти интимен характер, докато отношенията с вашите близки могат да преминат към отчуждение и безразличие. ЛЪВ ( 24 юли - 23 август ) Опитайте се да внедрите, нестандартни елементи в ежедневната си работа. Може би, ще се насладите повече на работата с хора, с които мислите еднакво. Днес е добър ден за спонтанни краткосрочни експерименти, но очевидно неблагоприятен, за крайни недвусмислени заключения. ДЕВА ( 24-ти август - 23 септември ) Днес е ден, за неочаквани фантазии: творчески, интимни и рутинни. Може да се заинтересувате от нов екстремален спорт. Ако се занимавате с наука, техника и електроника, може да ви хрумне нетрадиционна идея, която да има лек аромат на гениалност или лудост. ВЕЗНИ( 24 септември - 23 октомври) През целия ден може да се чувствате нервни и притеснени. Препоръчително е, за да може да се справите с всяка задача, да бъдете усърдни, фокусирани и прилежно да съблюдавате правилата и инструкциите. Бъдете по-консервативни, когато става въпрос за експерименти, в шофирането или работата с уреди и машини.   СКОРПИОН ( 24 октомври - 22 Ноември ) Макар, че сте надеждни и предсказуеми, днес може да разбиете надеждите и очакванията на някого, като покажете някаква степен на безотговорност, непоследователност и безгрижие. Може да се разочаровате от новите си познати или да започнете да съжалявате, за някои наскоро направен благороден жест или ход, който е засягал личния ви живот.   СТРЕЛЕЦ ( 23 Ноември - 21 Декември ) Днес със сигурност ще чувствате желание, да направите вашето съществуване по-вълнуващо. Може да поискате да промените професията, целите и ежедневието си. Може също, докато обновявате имиджа си, да отстъпите от собствените си правила. КОЗИРОГ (22 Декември - 20 януари ) Забавленията, ще са на заден план днес. Материалните притеснения, приходите и разходите, ще са все по-малко важни, от необходимостта, да се научите на организация и отговорност. Днес , трябва да правите това, което сте обещали на партньорите си и да се придържате към общия план.  ВОДОЛЕЙ ( 21 януари -  19  февруари ) Деня, ще бъде успешен, ако се стегнете и се откажете от глезещите удоволствия за тялото ви . Тези които са решили да изчакат бурята на топло място зад гърба на партньора си, ще открият, че такава защита от сътресенията в живота, не е толкова евтина.   РИБИ ( 20 февруари - 20 март ) Общителността и неортодоксалния начин на мислене, ще бъдат удобни днес, във всяка ситуация. Има вероятност от неприятности, но те едва ли ще бъдат дългосрочни и изтощителни. В този период, следва да съчетавате творческата си изобретателност с кураж, отзивчивост и изобретателност.", "date": "2018.09.26", "title": "Дневен хороскоп 26 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387653-%D0%BF%D0%B8%D0%BA%D0%B0%D0%BD%D1%82%D0%B5%D0%BD-%D0%BA%D0%BE%D0%BD%D1%84%D1%83%D0%B7", "text": "Инцидентът се случва в ефира на популярното британско риалити шоу Celebrity Big Brother с една от участничките в шоуто - австралийската актриса и тв водеща Къртни Акт. \r\n   \r\n    В момента, когато гостенката е представяна пред публиката, полата й изведнъж се смъква.  \r\n   \r\n   Жената се опитва да се скрие зад кулисите, но изведнъж осъзнава, че всичко е напразно и вече всички са я видели. Видеокадрите с пикантния момент бяха публикувани в мрежата от феновете на телевизионната водеща. \r\n    ", "date": "2018.09.26", "title": "Пикантен конфуз!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387654-%D0%BA%D1%80%D0%B0%D1%81%D0%B8%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81%D0%B5", "text": "Кремена Оташлийска разходи дизайни от новата пролетно-лятна колекция на Versace по време на Седмицата на модата в Милано. Нашето момиче се качи на дефилето рамо до рамо с имена като Кая Гербер, Шалом Харлоу, Еди Кембъл, Наташа Поли и други.      На ревюто Креми показа бохо дизайн на рокля с взаимоизключващи се принтове във визия комплиментирана от забрадка, чанта с форма, цветен чорапогащник на флорали и разнообразни бижута, съобщава novini.london.      \"Да дефилираш за Versace точно на рождения си ден\", написа Оташлийска в Instagram и тагна екипа зад модната къща, включително и самата Донатела Версаче.      Това не е първият път, в който голямо фешън име залага на българката за дефиле. Миналата година Кремена Оташлийска показа дизайни на Versace, Balmain и Chanel.", "date": "2018.09.26", "title": "Красива българка  се...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387655-%D0%B0%D0%BD%D0%B4%D1%80%D0%B5%D0%B0-%D1%81%D0%B5-%D0%B8%D0%B7%D0%BB%D0%BE%D0%B6%D0%B8-%D0%B8-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7%E2%80%A6", "text": "Андреа се изложи пред феновете си след като реши да използва програмата Photoshop за еднa от многобройните снимки, които публикува в социалните мрежи. Приятелката на най-популярния ни професионален боксьор пусна снимка, на която позира с прозрачно боди, но след множеството направени корекции е забравила да нарисува някои неща и остана без зърна.      Някои по-наблюдателни потребители не пропуснаха да се подиграят на Андреа, докато други не спират да я хвалят колко е красива.  ", "date": "2018.09.26", "title": "Андреа се изложи и остана без…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387656-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81%D0%B8-%D0%BF%D1%80%D0%B8%D0%B1%D1%80%D0%B0", "text": "Дъщерята на певеца Орхан Мурад си прибра старото гадже, който заработва като охранител, съобщава \"Телеграф\".15-годишната певица, която преди седмица се похвали с нов любим, вчера призна, че отново е с предишното си гадже Александър Атанасов.Тя сподели пред последователите си в Инстаграм, че двамата са заедно от 9 месеца и дори и да са имали някакви проблеми, то вече всичко е останало в миналото. На въпрос, зададен от неин фен – дали би му изневерила и дали би му простила забежка с друга жена, тя бе категорична, че това не може да се случи в никакъв случай.            ", "date": "2018.09.26", "title": "Сузанита си прибра"}
