{"url": "http://www.classa.bg/%D1%81%D0%B2%D1%8F%D1%82/item/374935-$800-%D0%BC%D0%BB%D1%80%D0%B4-%D1%81%D0%B5%D0%BA%D0%B2%D0%B5%D1%81%D1%82%D0%B8%D1%80%D0%B0%D1%82-%D0%BE%D1%82-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%82%D0%B5-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "  Авторитетният бизнес всекидневник, близък до Тръмп, разкрива още, че предстои подобни обвинения да бъдат повдигнати на още 60 принцове и високопоставени служители.   Според източник, свързан с управляващия сунитското кралство принц, цитиран от вестника:  ", "date": "2017.11.08", "title": "$800 млрд. секвестират от обвинените в корупция в Саудитска Арабия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374930-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0%D1%82%D0%B0-%D0%BA%D1%8A%D1%82%D0%B0%D1%82-%D0%B2-%D0%B1%D0%B0%D0%BD%D0%BA%D0%B8%D1%82%D0%B5-%D0%BD%D0%B0%D0%B4-46-%D0%BC%D0%BB%D1%80%D0%B4-%D0%BB%D0%B2", "text": "Българските домакинства държат на депозити в банки 46.407 млрд. лв., съобщава пресцентърът на Българската народна банка.   Депозитите на сектори \"Нефинансови предприятия\" и \"Домакинства и Нетърговски организации, обслужващи домакинствата\" (НТООД) са 10.566 млн. броя в края на септември 2017 година. Те намаляват с 3.6 на сто спрямо септември 2016 г. Общият размер на депозитите e 67.509 млрд. лева и нараства с 8.2 на сто на годишна база. В края на септември 2017 г. спрямо края на предходното тримесечие броят на депозитите намалява с 0.7 на сто, а размерът им се повишава с 3.2 на сто, отчита БНБ.   Депозитите на сектор \"Нефинансови предприятия\" са 613 хиляди в края на септември 2017 г., като броят им се увеличава с 5 на сто спрямо края на същото тримесечие на 2016 година. В края на третото тримесечие на 2017 г. тези депозити са в размер на 21.102 млрд. лв. и на годишна база нарастват с 13.5 на сто. Спрямо края на юни 2017 г. броят им нараства с 1.0 на сто, а размерът им - с 7.5 на сто. В края на третото тримесечие на 2017 г. броят на депозитите на сектор \"Домакинства и НТООД\" е 9.954 милиона като намалява на годишна база с 4.1 на сто. В края на септември 2017 г., спрямо края на предходното тримесечие, броят на тези депозити намалява с 0.8 на сто, а размерът им се повишава с 1.3 на сто.   В края на септември в банките е имало 775 депозити на домакинства с размер над един милион лева. В тях е имало близо 1.851 млрд. лева. На годишна база броят на депозитите на домакинствата с над един милион лева се увеличават с 61, а парите в тях - с над 106 млн. лева. В 1283 депозита с размер между 500 хиляди и един милион лева домакинствата са оставили на съхранение в банките общо над 881 милиона лева. В 7865 депозита с размер между 200 000 и 500 хиляди лева домакинства са събрали към два милиарда и 178 милиона лева. В депозити между 100 000 и 200 хиляди лева са събрани над шест милиарда 165 милиона лева, а в депозити между 50 000 и 100 хиляди лева се държат над 7.332 милиарда лева. Кредитите на сектори \"Нефинансови предприятия\" и \"Домакинства и НТООД\" са 2.784 млн. броя към края на третото тримесечие на 2017 г. На годишна база броят им нараства с 0,9 на сто.    Общият им размер e 51.096 млрд. лева, като се повишава с 4.2 на сто годишно. В края на септември 2017 г., спрямо края на предходното тримесечие, броят на тези кредити се повишава с 0.7 на сто, а размерът им - с 1.4 на сто. Кредитите на сектор \"Нефинансови предприятия\" са 152 хил. броя в края на третото тримесечие на 2017 г. Броят им нараства на годишна база с 8.7 на сто, а размерът е 31.585 млрд. лева и нараства с 3.1 на сто.   Спрямо края на предходното тримесечие броят на кредитите на сектор \"Нефинансови предприятия\" нараства с 0.3 на сто, а размерът им - с 1.6 на сто. В края на септември 2017 г. броят на кредитите на сектор \"Домакинства и НТООД\" се увеличава с 0.4 на сто на годишна база, като достигат 2.632 млн. броя. Размерът им нараства на годишна база с 5,9 на сто, достигайки 19.511 млрд. лева. В края на септември 2017 г. в сравнение с края на юни 2017 г. броят на тези кредити нараства с 0.7 на сто, а размерът им се увеличава 1.3 на сто.    Домакинствата имат 280 кредита над един милион лева, в които дължат над 436 млн. лева. През септември 2016 година домакинствата са имали 107 кредита с размер над един милион лева, в които са дължали на банките 185 милиона лева. В 762 кредита с размер между 500 хиляди и един милион лева домакинствата трябва да връщат на банките близо 531 милиона лева. Кредитите на домакинствата до 1000 лева са 1 386 881 хил. броя, в които дължат близо 474 млн. лева, сочат данните на БНБ.", "date": "2017.11.08", "title": "Домакинствата кътат в банките над 46 млрд. лв."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374931-%E2%80%9E%D1%80%D1%83%D1%81%D0%B3%D0%B5%D0%BE%D0%BA%D0%BE%D0%BC-%D0%B1%D0%B3%E2%80%9C-%D0%BD%D1%8F%D0%BC%D0%B0-%D0%B4%D0%B0-%D0%BE%D1%81%D1%8A%D1%89%D0%B5%D1%81%D1%82%D0%B2%D1%8F%D0%B2%D0%B0-%D0%BF%D0%BE%D0%B4%D0%B7%D0%B5%D0%BC%D0%BD%D0%B0-%D0%B2%D1%8A%D0%B3%D0%BB%D0%B8%D1%89%D0%BD%D0%B0-%D0%B3%D0%B0%D0%B7%D0%B8%D1%84%D0%B8%D0%BA%D0%B0%D1%86%D0%B8%D1%8F-%D0%B2-%D0%B4%D0%BE%D0%B1%D1%80%D1%83%D0%B4%D0%B6%D0%B0", "text": "                       ", "date": "2017.11.08", "title": "„Русгеоком БГ“ няма да осъществява подземна въглищна газификация в Добруджа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374932-%D0%B7%D0%B0%D1%89%D0%BE-%D0%B4%D0%B0%D0%B2%D0%B0%D0%BC%D0%B5-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0,-%D0%BA%D0%BE%D0%B9-%D1%89%D0%B5-%D0%BD%D0%B8-%D0%BD%D0%B0%D0%BF%D0%B0%D0%B4%D0%B0", "text": "„Всички държави казваме, че трябва да увеличим парите за отбрана. Това означава, че има някаква заплаха\". Това каза премиерът Бойко Борисов на пресконференция в Брюксел след срещата с председателя на Европейската комисия Жан-Клод Юнкер за приоритетите на Българското председателство и съвместното заседание на кабинета „Борисов 3\" и Колегиума на комисарите, предава „Фокус\".   „Започваме по метода на елементарната алгебра или аритметика. След като ще даваме повече пари за отбрана значи някой ще ни напада, нали така?\", попита той.     „И аз това попитах на Европейската комисия днес - да ни дадат отговор откъде ще дойдат заплахите, от кои страни. Съответно да направим тези граници най-силни, там да дислоцираме армии, артилерия, ракети, самолети. Не да харчим купища пари, едни за самолети, други за танкове и да не знаем къде ще ги използваме. Като даваме милиарди, за какво ги даваме - само за учения. Ако е само за това е радостно, но след като повишаваме нивата за вноските в НАТО започваме да питаме откъде, как и защо\", каза още Бойко Борисов и продължи.   „Изключително голям радетел съм за това в сферата на отбраната да се направи ревизия за наличната бойна техника, за това дали сме достатъчно дислоцирани в съвременната ситуация, за потенциални противници. Къде трябва да са първите отбранителни линии, ако ще се говори за война или за подготовка за война. След като ще харчим такива милиарди цяла Европа по линия на НАТО нека да имаме една по-ясна позиция къде и как да бъдат дислоцирани\", коментира още българският министър-председател.   „Да не говорим за общото съвместно индустриално сътрудничество, възможностите за производство на такова оборудване, включително и на България, коопериране с други европейски държави и по този начин да се запазват и развиват работните места и конкурентоспособността\", заяви премиерът.   „По тази тема още в понеделник нашият министър на обраната и външен министър ще имат възможност да говорят в Брюксел. Това е много наболяла тема, която се надявам дебатирайки я да стигнем до по-целесъобразни решения. Харчим много пари, които са поставени нецелесъобразно в рамките на Европа\", каза още Бойко Борисов.   Той нямаше как да подмине и основната тема, а именно българското председателство.   „По време на Председателството ни ще бъдат най-тежките преговори за Брекзит, това е рядък шанс Балканският полуостров да може да замести излизащата Великобритания в ЕС. Освен изброените приоритети за председателството за стабилност, конкурентоспособност, сигурност, дигиталния пазар, няколко са темите, които биха прозвучали по-интересно. Една от тях е темата за Западните Балкани, за Балканския полуостров\", посочи той.   „Регионът има красива природа, работливи народи, изключително културно-наследство, което би могло да е интересно за цяла Европа. Сега е моментът. Дълги години тази тема не беше слагана на масата\", обясни премиерът.   „Ако изградим жп линии, пристанища и магистрали между столиците на Балканите, това ще е добре за цяла Европа. Това няма е риск, няма да са пари на вятъра\", каза още Бойко Борисов.", "date": "2017.11.08", "title": "Защо даваме повече пари за отбрана, кой ще ни напада?"}
{"url": "http://www.classa.bg/%D1%81%D0%B2%D1%8F%D1%82/item/374933-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B5-%E2%80%9E%D0%BE%D0%B1%D0%BA%D1%80%D1%8A%D0%B6%D0%B8%D0%BB%D0%B0%E2%80%9C-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B3%D1%80%D0%B0%D0%B4,-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D0%BD-%D0%BE%D1%82-%D0%B4%D0%B0%D0%B5%D1%88", "text": "Сирийската армия е „обкръжила\" в сряда Албу Камал, последният град на територията на страната, контролиран от терористичната организация „Ислямска държава\". Това съобщава AFP, позовавайки се на информация от сирийски държавни медии.   „Армията и съюзническите сили обкръжиха напълно терористите\" от „Ислямска държава\" в „Албу Камал и в ход са операции за премахването им от града\", се казва в съобщението на националната агенция SANA.", "date": "2017.11.08", "title": "Сирийската армия е „обкръжила“ последния град, контролиран от ДАЕШ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374934-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%B2%D0%BD%D0%B5%D1%81%D0%BE%D1%85%D0%B0-%D1%81%D0%B8%D0%B3%D0%BD%D0%B0%D0%BB-%D1%81%D1%80%D0%B5%D1%89%D1%83-%D0%B4%D0%BE%D1%81%D1%82-%D0%B4%D0%BE-%D1%86%D0%B0%D1%86%D0%B0%D1%80%D0%BE%D0%B2", "text": "Обединените патриоти са внесли сигнал до главния прокурор заради искането на партия ДОСТ, с лидер Лютви Местан, за признаване на турско малцинство в България.   Юлиан Ангелов от патриотите обясни мотивите по внесения сигнал: Считаме, че има достатъчно текстове в Наказателния кодекс, по които може да бъде подведен Местан и други политици от неговата партия, защото с тези изказвания те разделят обществото на расов, религиозен или друг етнически произход, което е недопустимо.    Надяваме се Българската прокуратура наистина да вземе мерки да докаже всички тези неща, които вече са обществена тайна, за кого работи Местан и партия ДОСТ.   В края на октомври в отворено писмо от партия ДОСТ поискаха признаване на турско малцинство у нас, като се позоваха на признаването на българското малцинство в Албания.", "date": "2017.11.08", "title": "Патриотите внесоха сигнал срещу ДОСТ до Цацаров"}
{"url": "http://www.classa.bg/%D1%81%D0%B2%D1%8F%D1%82/item/374926-%D0%BF%D0%BE%D1%87%D1%82%D0%B8-%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D0%BD%D0%B5%D0%B2%D0%B5%D0%B4%D0%BE%D0%BC%D0%B8%D1%82%D0%B5-%D0%BF%D1%8A%D1%82%D0%B8%D1%89%D0%B0-%D0%B3%D0%BE%D1%81%D0%BF%D0%BE%D0%B4%D0%BD%D0%B8", "text": "Известният онколог д-р Марк бил  поканен на важна конференция,  за да бъде награден за многогодишната си  успешна работа.   Събитието било в друг град, където лекарят трябвало да лети със самолет. Но  след два часа полет, самолетът извършил аварийно кацане на най-близкото летище поради техническа неизправност.     Страхувайки се да не закъснее за конференцията, лекарят наел кола и продължил  пътуването си. Но и сега не му провървяло: скоро времето се влошило рязко – започнал да вали пороен  дъжд и да духа силен вятър. Трудно било за д-р Марк  да се ориентира в такива условия и след известно време  осъзнал, че се изгубил. Примирявайки се факта, че закъснял за конференцията, Марк решил да потърси подслон …   Скоро на пътя му се оказала  малка стара къща. Лекарят нямал избор и  почукал на вратата. Отворила му  красива жена. Тя казала, че в къщата няма телефонен и поканила госта да влезе и да изчака да мине лошото време. Изморен, уморен и гладен, той веднага приел поканата и. Стопанката  направила на  лекаря горещ чай, донесла му  храна. След малко му казала, че е време да се помоли и че гостът й може да се присъедини  към нейната молитва.   Д-р Марк се усмихнал и отговорил, че вярва само в човешките възможности. Пиейки чай, той гледал как жената на  светлината на свещите се моли над малко детско легло …   Осъзнавайки, че гостоприемната му домакиня се нуждае от някаква помощ, лекарят попитал след известно време какво иска тя от Бога и защо мисли, че Господ ще чуе молбата й? С тъжна  усмивка  жената отговорила, че малкият й син страда от рядък вид рак.   И на  света има само един човек, който  може да  излекува бебето, но с пари за лечение тя не разполага, а и този  д-р Марк живее доста далече  … Но  въпреки че Господ все още не е  отговорил на молитвите й, тя  знае със сигурност, че помощ ще дойде, и нищо не може да сломи вярата и.   Разтърсен до дъното на душата си, известният доктор Марк заплакал  като дете. Той си спомнил  всички събития, случили се с него днес: повредата на самолета, внезапният порой и как той се загубил по пътя, карайки в  непознат край … И как тази стара малка къща се появила пред него  в пелената на дъжда – къщата, в която  живее една жена, в сърцето на която останали  само вярата и любовта й …   Този невероятен ден преобърнал живота на д-р Марк: сега той е  не само дълбоко вярващ, но и ясно вижда как го водят през живота Висшите сили, като го насочват там, където са  най-необходими неговите  талант, опит и любов към хората …", "date": "2017.11.08", "title": "Почти фантастична история за Неведомите Пътища Господни"}
{"url": "http://www.classa.bg/%D1%81%D0%B2%D1%8F%D1%82/item/374927-facebook-%D0%BE%D1%82%D1%80%D0%B5%D1%87%D0%B5-%D1%80%D1%83%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0", "text": "На въпрос на сенатор Рой Блант той посочи и конкретни суми – при 81 млн. долара, похарчени за кампания от кандидатите Клинтън и Тръмп, подозираните за руски тролове са инвестирали до 100 000 долара, тоест обемът на влияние е несравним при разлика от 810 пъти.     Главният юрист на Twitter Шон Еджет също отрече да има руска намеса като на зададен въпрос за кампания на тв канала RT в неговата мрежа заяви, че тя сама е предложила на телевизията да пусне платени съобщения при това на скромна стойност.   Заради миникампанията в социалната мрежа обаче на RT бяха наложени санкции в САЩ, каквито няма за сходни чужди канали като британската ВВС и китайската ССTV например.   Напомняме, че тази мрежа е предпочитана и от президента Тръмп, чийто акаунт скандално бе спрян от отиващ си служител на Twitter в петък, който искал да прецака хем работодателя си, хем държавния си глава.", "date": "2017.11.08", "title": "Facebook отрече руска намеса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374928-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B2%D0%B0%D0%BA%D1%81%D0%B8%D0%BD%D0%B8%D1%82%D0%B5-%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B8%D0%BC-%D0%BE%D1%82-%D0%B8%D0%B4%D0%B2%D0%B0%D1%89%D0%B8%D1%82%D0%B5-%D0%B2%D0%B8%D1%80%D1%83%D1%81%D0%B8", "text": "Единственото нещо, което човек може да направи, за да се предпази от грипа, е да се ваксинира. Другото е да се храни добре и да спортува. Това заяви пред Нова телевизия доц. Атанас Мангъров, началник на Първо Детско отделение към СБАЛИПБ \"Проф. Ив. Киров\".     \"Ефикасността на противогрипните ваксини варира между 20 и 70 процента\", коментира той на въпрос ефикасни ли са ваксините против грип.     \"Една от основните причини ваксините да не са толкова ефективни е, че вирусите са доста изменчиви. Всяка година има нови вируси, срещу които повечето хора нямат антитела. Проблемът не е в мутацията, а в новите вируси\", разкри докторът. \"Ефективността на ваксините при децата е около 48%, тоест доста по-висока от възрастните.    На много хора тази ефективност им се струва ниска, но много от тях си купуват билети от лотарията, където шансът да спечелят голяма сума е едно на милион, дори повече\", каза още доц. Мангъров.   \"Най-разумното нещо, което човек може да направи, е да се ваксинира - себе си и семейството си. Аз съм се ваксинирал. Не мога да се сърдя на хората, ако не го направят, но мога да ги посъветвам\", заключи той.", "date": "2017.11.08", "title": "Горещ коментар за ваксините! Ето как да се предпазим от идващите вируси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374929-%D0%B2%D0%B8%D0%B6%D1%82%D0%B5-%D1%81-%D0%BA%D0%BE%D0%BB%D0%BA%D0%BE-%D0%B6%D0%B5%D0%BD%D0%B8-%D0%B1%D0%B8%D0%BB-%D0%BF%D1%80%D0%B5%D1%81%D0%BF%D0%B0%D0%BB-%D0%BA%D1%80%D0%B8%D1%81%D0%BA%D0%BE-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D1%87%D0%B0%D1%81%D1%82-%D0%BE%D1%82-%D1%82%D1%8F%D1%85", "text": " гони     по бройки. Изпълнителят разкри, че е преспал с повече жени от    Изпълнителят разкри, че е преспал с повече от 7500 жени и затвърди статуса си на  . Интересно е дали габровецът сам вярва на фантасмагориите си...     В леглото му са лягали  , танцьорки,   и други красавици. В момента   има   приятелка и едва ли й изневерява.     Той дори мисли за сватба и семеен живот. Това значи, че бройките му няма да  , ако е верен на половинката си, разбира се, пише ежедневник.и затвърди статуса си на  .          ", "date": "2017.11.08", "title": "Вижте с колко жени бил \"преспал\" Криско?  Снимки на част от тях....."}
{"url": "http://www.classa.bg/%D1%81%D0%B2%D1%8F%D1%82/item/374925-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%89%D0%B5-%D0%B8%D0%BC%D0%B0-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D1%83%D0%B1%D0%B5%D0%B6%D0%B8%D1%89%D0%B0", "text": "Черен списък на данъчните убежища ще има до края на годината по настояване на ЕС. Появата му беше провокирана от скандалните разкритията около т.нар. \"Райски досиета\" (Paradise Papers), които до голяма степен повтарят случая от миналата година с \"Досиетата от Панама\".     Те показват как известни компании като Apple и Nike и знаменитости като британският пилот от Формула 1 Люис Хамилтън, Боно от U2 и британската кралица Елизабет II скътават милиони от данъци чрез определени схеми като прекарват парите през места, наречени \"Данъчен рай\".   Тъй като държави с данъчни облекчения като Ирландия, Малта и Люксембург не са склонни да изгонят клиентите си, страните членки на ЕС повече от година се опитват да финализират черния списък с данъчни убежища извън съюза.   Този път еврокомисарят по икономическите и финансови въпроси Пиер Московиси, е категоричен, че черният списък трябва да бъде готов до края на годината.   На провелата се във вторник среща на финансовите министри от ЕС в Брюксел Paradise Papers, Panama Papers и скандалът LuxLeaks бяха основни теми. Финансовите министри на държавите членки на Евросъюза обсъждат санкциите за така наречените \"тайни зони\".", "date": "2017.11.08", "title": "До края на годината ще има черен списък на данъчните убежища"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374920-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D1%80%D1%83%D1%81%D0%BA%D0%B8%D0%BD%D1%8F-%D1%81%D0%BD%D0%B8%D0%BC%D0%BA%D0%B8-18", "text": "Ослепителият руски модел Екатерина Зуева изправи буквално на нокти феновете си, публикувайки ефектна фотография на страницата си в Инстаграм.     На съблазнителния кадър тя демонстрира прелестите си през разкъсан, черен чорапогащник. И все пак, мненията на последователите й се разделят на два, противоположни лагера.      Повечето продължават да засипват Зуева с многобройни лайкове и хвалебствени коментари, подчертавайки идеалната й фигура.      Други смятат, че тя изобщо не мисли за последствията и може да загуби от една толкова откровена фотография.      Независимо от всичко, само за няколко часа снимката е събрала 30 хиляди харесвания. Всъщност страницата на Екатерина Зуева е пълна с провокативни снимки.      Красивата рускиня редовно публикува фотографии, с които разпалва въображението на феновете си:", "date": "2017.11.08", "title": "Най-горещата рускиня? СНИМКИ 18+"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/374921-%D0%BD%D0%B0-13-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BA%D1%82%D0%B1", "text": "На 13 декември започва мегаделото за източването на Корпоративна търговска банка (КТБ), съобщава БНР. Подсъдими са 18 души, сред които и мажоритарният собственик на фалиралата КТБ Цветан Василев. Процесът срещу него ще се води задочно заради липсата на развитие по искането на прокуратурата той да бъде екстрадиран от Сърбия в България. \r\n   \r\n   Още преди да е започвало по същество, делото \"КТБ\" вече счупи няколко рекорда - по продължителност на разследването от 3 години, по брой на обвиняеми, при това високопоставени - 18 на брой, и най-вече с обема на обвинителния акт - от 15 000 страници. По делото са разпитани повече от 400 свидетели, изготвени са над 90 експертизи от 27 вещи лица. \r\n   \r\n    Обемът на събрания доказателствен материал, заедно с веществените доказателства и приложенията, надхвърля 1360 тома. Амбициозно, наблюдаващият прокурор Иван Гешев, е озаглавил обвинителният акт: \"Моделът \"КТБ\", а при представянето му нарече делото \"уникално\". \r\n   \r\n   „Сравнението е като между операция от апендицит и присаждане на глава, със сложност близо до тази с дизелов двигател да се кацне на луната. Към момента смятам, че ние сме кацнали, сега дали ще дишаме, предстои да видим\", обяви преди месеци прокурор Гешев. \r\n   \r\n   Със системата за случайно разпределение процесът за КТБ се падна на съдията от Специализирания наказателен съд Виржиния Петрова, която пък поиска еднократна отсрочка за старт на процеса (заради обема и сложността му) и ще направи опит да даде старт по същество на делото, почти пет месеца след внасянето на обвинителния акт. \r\n   \r\n          ", "date": "2017.11.08", "title": "На 13 декември започва делото за КТБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374922-%D0%B0%D1%85%D0%BC%D0%B5%D0%B4-%D0%BC%D1%83%D1%81%D0%B0-%D0%B7%D0%B0-%D0%BD%D0%B0%D1%81-%D0%B5-%D1%87%D0%B5%D1%81%D1%82,-%D0%B0%D0%BA%D0%BE-%D0%BE%D1%82%D0%B8%D0%B4%D0%B5%D0%BC-%D0%B4%D0%B0-%D0%BF%D0%BE%D0%BC%D0%B0%D0%B3%D0%B0%D0%BC%D0%B5-%D0%BD%D0%B0-%D0%B1%D0%BE%D0%B9%D1%86%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F", "text": "Пазарджишкият съд разсекрети специалните разузнавателни средства по делото срещу Ахмед Муса и 13 негови сподвижници, съобщи bTV. Те са подсъдими за проповядване на религиозна омраза.     На заседанието магистратите слушат разговорите между подсъдимите, които според прокуратурата са разпространявали идеите на \"Ислямска държава\".     \"За нас е чест и ще бъдем щастливи, ако отидем да помагаме на бойците в Сирия\", се казва в таен разговор, записан със специално разузнавателно средство между двама от подсъдимите по делото.     Те са събирали от 20 до 50 лева от жители на махалите в Пазарджик и Асеновград. Парите са били предназначени за бойците в Сирия. В един от разговорите е предложено парите да бъдат разпределени между бедните братя в България. Така и не става ясно колко е събраната сума и къде се намират парите.     Делото срещу 14-те, обвинени в разпространяване идеите на \"Ислямска държава\" и призиви към джихад се води в Пазарджишкия окръжен съд. Според заключението на съдебно-психиатричната експертиза подсъдимият Ахмед Муса Ахмед е психично здрав.   Според българските тайни служби, е твърде вероятно в пазарджишкия ромски квартал \"Изток\" Ахмед Муса и сподвижниците му да са създали логистична база на \"Ислямска държава\".", "date": "2017.11.08", "title": "Ахмед Муса: \"За нас е чест, ако отидем да помагаме на бойците в Сирия\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374923-%D1%85%D0%BE%D1%80%D0%B0%D1%82%D0%B0-%D0%B1%D1%8F%D0%B3%D0%B0%D1%82-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B7%D0%B0%D1%80%D0%B0%D0%B4%D0%B8-%D1%82%D0%BE%D0%B2%D0%B0", "text": "          Румен Драганов от Института за анализи в туризма каза онова, което мислим повечето българи: ако бизнесът иска да задържи хората в България, трябва да повиши заплатите. Ще си позволя да поразсъждавам по темата, като почна от здравия разум и стигна до футурологията.   Кога работодателят ще плаща повече? Когато започне да печели повече. Не са му виновни непроизводителните работници, нито дори това, че си купува скъпи играчки наместо да реинвестира. Виновна е системата, която позволява твърде лесно да се влиза в играта. Резултатът е евтинджийството, най-видимо тъкмо в туризма: алкохол без пари, занижен контрол, бутафорни културни атракции. Ако таргет са социалнослаби китайци, заплатите на обслужващия персонал няма как да пораснат и сънародникът ни от Видин, наместо да слугува по Черноморието, ще е все по-изкушен да номадства за три пъти повече пари в Италия. Защо е така? Бясна конкуренция, бърза печалба, подкупна администрация, роднини – в резултат всички маймуни на клона.     Същото е с роящите се университети, с болниците. Какво може да направи държавата? Ами да вдигне летвата за влизане в бизнеса, така че да останат най-добрите. Не, „невидимата ръка на пазара\" сама явно не работи. По-малко туристически компании, но от по-висок клас, ще имат по-голяма печалба, което ще позволи да се удържа качествената работна ръка. Веднага ще ми възразят: ужас, предприятия ще затварят, ще има безработица. Според мен пък ужасът е в полу-работицата, в която пребивават много наши съграждани сега. Време е след еуфорията „колкото повече, толкова по-добре\" да започне отрезвяване.   Вдигането на летвата предполага не само допускането на сериозни играчи с престиж, експертиза и банкови гаранции, но и грижа за стабилизирането на работната ръка – онази борба с текучеството, която води и комунизмът още през 50-те. Знаем как става то: осигуряват общежития, детски градини, транспорт - с една дума непарични добавки, които привързват служителя към фирмата отвъд ситуационния пазарлък. За някои неолиберали този вид капитализъм си е отишъл и лоялността на работника им е само в тежест. Слушайте само яростта на работодателите срещу символичния процент, който се дава за трудов стаж!   Въпросът май не е в парите. Новият бизнесмен иска да взима хората, когато му трябва и да ги изхвърля, когато няма поръчки. Е да, ама в развитите европейски страни не е точно така - там тази грижа още я има и когато някой българин реши да емигрира, той не го прави само за пари, а също и за права, придобивки, кариерни перспективи. Опитва да се отърве от ужасната родна несигурност. Знаем, че работникът днес е свободен да сменя предприятието, когато не му изнася, но не сме още осъзнали докрай, че същото е с държавите. И че няма да задържим хората с гайди и героични статуи, а трябва масирана политика на социална грижа за работната ръка, най-добре в партньорство между държавата и бизнеса.     Тук идва темата за вноса на работна ръка: бизнесът има нужда от тази „резервна армия на труда\"; работниците обаче се боят, че новодошлите конкуренти ще свалят заплатите. Цялата работа се облича в националистическа (а вече и генетическа) образност и енергиите се пренасочват към увеличаване на раждаемостта, което развеселява Фейсбук. Разбира се никаква раждаемост не може да попълни нуждата от хора, защото родените днес биха влезли на пазара на труда след около две десетилетия, през което време ще трябва да ги издържат намаляващите работещи. Компромисният внос на 2 хиляди и нещо украинци е прах в очите – не само защото тези хора дойдоха по-скоро на море, а защото Украйна е богата страна и скоро ще си стъпи на краката.    Ако България ще внася хора, хубаво е да гледа към страни, които са доста под нейния стандарт. Ще свали ли заплатите вносът на работна ръка? Да, ако си представим, че работните места останат същите. Не, ако приливът на хора означава нови предприятия, идеи, производства. Впрочем тъжен факт в развития свят е, че винаги мигрантът тръгва от най-долу в социалната йерархия; у нас обаче „чужденец\" значи „началник\", представяме си, че не ние ще го експлоатираме, а той нас – и това добавя класова омраза към местния расизъм.     Накрая футуролози ни предупреждават, че сме на прага на революция, която ще направи излишна огромна част от работната ръка. Роботизират се не само цели „фабрики без осветление\", очаква се дехуманизация на дейности, които доскоро извършваше средната класа – редактор, борсов агент, правен консултант, интернет-трол. Ако е така защо изобщо водим този разговор – да напускат колкото се може повече хора! Тук ще останем няколко колкото да поливаме голф игрищата, по-точно не да поливаме, а да наглеждаме автоматичната система за поливане. Новата технологична революция, казват, ще пощади професии, които днес считаме за непрестижни – обслужващ персонал в споменатия туристически бизнес, грижа за стари хора или деца, с една дума сфери на човешко общуване, където машината няма скоро да ни победи. Самото образование, каквото го познаваме, казват, ще се обезсмисли. Какво значение ще има кой е по-умен и кой по-глупав, ако изкуственият интелект е хиляда пъти по-умен и от двама ни?     Слуховете за апокалипсис ми се виждат преувеличени. Технологичните революции винаги са създавали нови работни места. Вярно, че самоуправляващите се автомобили ще вземат хляба на милиони шофьори, само че представете си грандиозното индустриално усилие, което ще изисква промяната на всички автомобили, всички пътища (и правете сметка кога пък ние ще успеем да го извършим!). Представете си само колко работни места ще отвори вдигането на летвата в екологията, в здравеопазването. Мен да питате, ще има работа колкото щеш, само регионалните неравенства ще се увеличат и оредяваща България ще изостане отново.     Разбира се, че разпределението на плодовете от технологичния прогрес са основния проблем, но и тук има нещо ново, което посочват икономисти като Пикети. Все по-голям става делът на мъртвия капитал (машини, земя, патенти) спрямо заплащането на труда. Оттук расте неравенството между собственици и работещи - та били те и на най-високи позиции. В идеалния случай за капиталиста делът на машинното производство клони към 100 процента, делът на труда към нула. Новата утопия за безусловния базов доход (ББД) избуя на фона на тази мрачна перспектива – ако няма да има работа за всички, то да поддържаме живота на гражданина без да очакваме от него нищо.    Вероятно много от нашите кандидат-емигранти ще се задържат тук, ако си представим, че въведем ББД – само че това вече няма да има никакъв смисъл. Икономиката просто ще заделя нещичко от растящите си печалби да ги издържа, както правим днес с домашните любимци. Оттук ще дойдат и новите битки - не само за по-справедливото преразпределение на пари, но за разпределение на роли, отговорност, смисъл в една такава пост-човешка икономика.", "date": "2017.11.08", "title": "Хората бягат от България и заради това"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374924-%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82-%D0%B8-%D1%81%D0%B5%D0%BA%D1%81%D1%8A%D1%82-%D0%B2%D0%B8%D0%BD%D0%B0%D0%B3%D0%B8-%D0%B2-%D1%81%D0%BB%D0%BE%D0%B6%D0%BD%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F", "text": "Вече над 10 хиляди години спиртните напитки са особено предпочитани от хората. Релаксиращият им ефект, доброто настроение и чувството на освободеност, които идват с увеличаване на дозата, са достатъчни основания да ги избираме, когато сме имали лош ден и ни е нужен стимулант за добро настроение, щом реалността не ни предлага алтернатива.       Една от най-неприятните тенденции е именно целенасочената употреба на алкохол, когато искаме да се освободим, а не можем иначе. Неспособността на някои от нас да се чувстват в кожата си, да изразяват сексуалността си, ги подтиква към най-лесния вариант да се отпуснат, а именно - с няколко чашки. Какво обаче може да последва и как всъщност алкохолът пречи на секса?      А иначе спиртните напитки в малки дози имат и своите положителни страни. Флиртът винаги може да е по-добър след чашка алкохол, стига да спрете до там. Защото един красив флирт обикновено не завършва със секс още на първата вечер. И защото алкохолът трябва да бъде удоволствие, на което да умеем да се насладим. Всъщност, думата алкохол идва от арабския език и в превод означава „дух”.      „Пиянството” пък било описано още в трудовете на Хипократ, където то се наричало „доброволно предизвикана лудост”.      През XXI век то вече е обявено за болестно състояние, от което страдат все повече хора. Затова е хубаво да намерим границата за себе си, с която да успяваме да си причиним малко лудост, но не и такава, която да ни разболява. Особено, преди да сме преминали към секса.      А и няма нищо по-хубаво от това да отвориш всичките си сетива докрай (алкохолът повече ги затваря), правейки секс. Само така насладата ще е пълна.", "date": "2017.11.08", "title": "Алкохолът и сексът - винаги в сложни отношения"}
{"url": "http://www.classa.bg/%D1%81%D0%B2%D1%8F%D1%82/item/374916-%D0%B2%D1%81%D0%B8%D1%87%D0%BA%D0%B8,-%D0%BA%D0%BE%D0%B8%D1%82%D0%BE-%D1%81%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D0%B6%D0%B8%D0%B2%D0%BE%D1%82%D0%B0,-%D1%81%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B8-%D0%BF%D0%BE-%D1%82%D0%B5%D0%B7%D0%B8-%D0%BF%D1%80%D0%B8%D1%87%D0%B8%D0%BD%D0%B8", "text": "Има няколко  които буквално могат да ви съсипят! Но какви именно духовни отрови могат да отнемат вашето щастие?   Вашите очаквания сформират вашата реалност. Те могат да променят живота ви емоционално и физически.   Трябва да сте по-внимателни с очакванията си, за да не превърнете живота си в ненужно труден.     Ето защо не е изненадващо, че повечето хора, които са недоволни от живота, са в това ниско състояние поради същите причини, защото имат токсични очаквания, които създават негативната им реалност.   Ето и очакванията, които най-често разрушават живота и вредят на вашето щастие, както и съвети за преодоляването им    Въпреки че работата със Закона за привличането включва връзка с вашата интуиция, това не означава, че трябва да се откажете от идеята за активно търсене на възможности.   Очакването, че всички най-добри възможности в живота ще ви се случат, ще ви направят строго ограничени.   Вместо това, осъзнайте, че упорита работа е необходима за почти всеки успех!       Суровата истина се заключава в това, че не всеки ще ви обича, колкото и да ви се иска. Когато спрете да очаквате, че всеки ще ви харесва, ще направите всичко възможно, за да изгражда значими взаимоотношения постепенно. Спечелете си доверие и уважение. Така ще избегнете ненужна  емоционална болка.   Всички знаем, че животът понякога е несправедлив, но дори и да знаем това теоретично, е много трудно да го приемем. На подсъзнателно ниво много хора все още очакват, че всичко ще бъде балансирано. Запитайте се какви действия трябва да предприемете.   Това е особено проблематично в романтична връзка, но  може да доведе до проблеми във всички области на живота. По принцип, ако приемете, че хората винаги ще знаят какво се опитвате да кажете, няма да се опитвате толкова много да бъдете ясни и в резултат ще бъдете неразбрани. За да подобрите уменията си за комуникация, опитайте се да си представите себе си на мястото на другия човек (и интелектуално,  и емоционално).   Това е сложно очакване – в края на краищата ние заслужаваме да бъдем взимани на сериозно и хората да обръщат внимание на нашите мисли. Опитайте се обаче да осъзнаете, че онова, което мислите, че е очевидно, може да изглежда съвсем различно.   Разбира се, има неща, които правят живота по-лесен, по-забавен и по-удобен. Не си позволявайте обаче да вярвате, че вещите ще ви донесат  истинско щастие.   Ако очаквате провал, то всичко, което ще правите, е да се настройвате  за провал! Много по-добре е да се съгласите, че понякога всичко може да бъде така както желаете, а понякога – не.  ", "date": "2017.11.08", "title": "Всички, които са недоволни от живота, са недоволни по тези причини"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374917-%D0%B2-%D1%8F%D0%BF%D0%BE%D0%BD%D0%B8%D1%8F-%D0%BE%D1%82%D0%B2%D0%BE%D1%80%D0%B8%D1%85%D0%B0-%D1%81%D0%B0%D0%B4%D0%BE-%D0%BC%D0%B0%D0%B7%D0%BE-%D1%84%D0%B8%D1%82%D0%BD%D0%B5%D1%81-18", "text": "Страстта на един мъж може да бъде разпалена по различни начини, всеки един представител на силния пол си има определен фетиш.    Мислите си, че размерът на женските гърди, красивата дълга коса, дългите крака, пиърсингите и татуировките, кожените поли и панталони, обувките с тънък висок ток, могат да привлекат вниманието му и да разпалят страстта.    Да, обаче в Япония не мислят така и представят един по-различен начин, който може да развихри фантазията ни и да ни остане безмълвни. Еротика и страст във фитнеса!    ", "date": "2017.11.08", "title": "В Япония отвориха садо-мазо фитнес(18+)"}
{"url": "http://www.classa.bg/%D1%81%D0%B2%D1%8F%D1%82/item/374918-%D0%B7%D0%BB%D0%BE%D0%B2%D0%B5%D1%89%D0%B0-%D0%B2%D0%B5%D1%80%D1%81%D0%B8%D1%8F-%D0%B7%D0%B0-26-%D1%82%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0,-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B8-%D0%BE%D1%82-%D0%B1%D0%B5%D0%B6%D0%B0%D0%BD%D1%86%D0%B8-%D0%B8-%D1%83%D0%B1%D0%B8%D1%82%D0%B8-%D0%BD%D0%B0-%D0%BA%D1%80%D0%B0%D0%B9%D0%B1%D1%80%D0%B5%D0%B6%D0%B8%D0%B5%D1%82%D0%BE-%D0%BD%D0%B0-%D0%B0%D0%BF%D0%B5%D0%BD%D0%B8%D0%BD%D0%B8%D1%82%D0%B5", "text": "Италианската прокуратура разследва гибелта на 26 момичета от Нигерия, предимно тийнейджърки, чиито тела бяха намерени по крайбрежието на Апенините.      Според някои от версиите момичетата може да са били жертви на трафик на секс робини. 80% от нигерийките свършват на улицата след пристигането си в Европа. Биват препродавани по няколко пъти още преди да стъпят на европейска земя.    По случая е започнато разследване. В спасяването на мигрантите, пътували с гумени лодки са участвали два кораба – италиански и испански. Гледката при пристигането им в пристанището на град Салерно е била покъртителна. От корабите са слезли огромен бой носилки с останките на загиналите, които е трябвало да бъдат поставени в ковчези.    Трагедията се случва въпреки мерките на ЕС и решението на италианските власти във водите на Средиземно море да патрулират военни кораби, които доведоха до намаляване на трафика. Оцелелите не са само мъже, сред тях има и бременни жени.    Петима души са задържани и се разпитват от прокуратурата, като не е изключено някои от тях да бъдат самите трафиканти. Общо са спасени 375 души. Тръгнали са от Либия.", "date": "2017.11.08", "title": "Зловеща версия за 26-те момичета, изнасилени от бежанци и убити на крайбрежието на Апенините"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374919-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%BD%D0%B5-%D1%80%D0%B0%D0%B1%D0%BE%D1%82%D0%B8-%D0%BE%D1%82-4-%D0%B3-,-%D0%BD%D0%BE-%D0%BD%D0%B8-%D1%81%D1%82%D1%80%D1%83%D0%B2%D0%B0-10-%D0%BC%D0%BB%D0%BD-%D0%BB%D0%B5%D0%B2%D0%B0", "text": " на практика на работи, а съставът й е на санитарния минимум. През 2013 г. петчленката се стопи до трима души, след отстраняването на злополучния Филип Златанов с прочутото „тефтерче“ и напускането на Сабрие Сапунджиева. Повече от година КПУКИ е с изтекъл мандат и решенията й могат да бъдат оспорени, но явно комисията е оставена на самотек до сформирането на новия антикорупционен орган, в който предстои да се влее. За 6 години органът е глътнал бюджет от близо 10 милиона лева. В същото време приходите, които се връщат към хазната, възлизат едва на няколкостотин хиляди.       Комисията с комично име КПУКИ (Комисията за предотвратяване и установяване на конфликт на интереси) бе създадена през 2011 г. и широко рекламирана като ефективно оръжие срещу шуробаджанащината и корупцията във властта. В момент, в който държавата се тресе от скандали за облажили се кумове, кумички, стринки, лели и братовчеди на властници, въпросната комисия се спотайва, никой дори не се сеща да я сезира, пък и никой явно не разчита на това контролирано „оръжие“.   Истината е, че от 4 години комисията на практика на работи, а съставът й е на санитарния минимум. През 2013 г. от 5-ма, членовете й се стопиха до 3-ма, след отстраняването на злополучния Филип Златанов с прочутото „тефтерче“ и напускането на Сабрие Сапунджиева. Повече от година КПУКИ е с изтекъл мандат и решенията й могат да бъдат оспорени, но явно комисията е оставена на самотек до сформирането на новия антикорупционен орган, в който предстои да се влее.   Ако и занапред КПУКИ води битката срещу корпуцията със същите темпове, то до година-две няма да остане здраво място в държавата, наразядено от далавери. Равносметката дотук е печална. За 6 години КПУКИ е глътнала бюджет от близо 10 милиона лева, повечето за заплати на 36-те й служители, като средната заплата на борец срещу корупцията се връзва около 1800 лв. В същото време приходите, които се връщат към хазната от глоби за конфликт на интереси, възлизат на няколкостотин хиляди, тъй като само 30% от постановените решения се потвърждават от Върховния административен съд.   Комисията ще се запомни предимно със скандали, които компрометираха дейността й още в зародиш. През 2013 г. бившият председател на органа Филип Златанов бе подведен под отговорност за укриване и забавяне на преписки, за масово неуведомяване на прокуратурата и пр. В хода на разследването бе осветено и прословутото тефтерче на Златанов, в което той надлежно си записвал политическите поръчки – кого да „удари“ и кого не. Комисията бе демаскирана като поръчков орган за разправа с политически опоненти и вътрешнопартийни врагове, както  и за търговия с влияние.           Златанов бе принуден да напусне КПУКИ. Той бе осъден условно за прикриването на информация за конфликт на интереси срещу президента Росен Плевнелиев и съветничката му Димана Ранкова. Както писаха медиите, Златанов върнал услугата на Плевнелиев, който пък назначил майка му за управител на ВиК-Перник по времето, когато оглавявал регионалното министерство.   Междувременно „тефтерчето“ на Златанов изчезна от колата на експерт, бивш служител на Държавна сигурност. Мистерията бе обявена като кражба, която и до момента не е разкрита. След тефтерчето, изчезна и самият Златанов. Преди година се разбра, че е напуснал тихомълком България и живее зад граница.   Престъплението не бе наказано, а реномето на КПУКИ беше съсипано. Оказа се, че органът, призван да се бори с корупцията по високите етажи на властта, на практика  я прикрива.   И така, Златанов си отиде, но „добрите му практики“ останаха. Буквално преди дни се разбра, че КПУКИ  забавила преписка за конфликт на интереси срещу хасковския кмет Георги Иванов до изтичането на абсолютната давност. Което, впрочем, не е трудно, като се има предвид, че по закон решенията се взимат с минимум 3 гласа „за“, тоест нужно е съгласието и на тримата налични комисари. Един да е против или с особено мнение, и преписката се забатачва до изтичане на давността.   Случаят с Иванов е особено показателен. Сигналът срещу него е подаден през 2014 г. и касае сделка на общината, от която се е благодетелствала съпругата на кмета. КПУКИ признава, че поради липса на изискваното по закон мнозинство през февруари 2016 г. \"не е успяла да постанови решение за установяване на нарушение по закона за конфликт на интереси\". Това означава, че тогава е проведено гласуване, резултатът от което не е обявен. Вместо това се е чакало над година и половина да изтече давността. По същия начин са прекратени десетки сигнали през последните 4 г.   Така „липсата на мнозинство“ замени „тефтерчето“, което пък обяснява защо от 4 години парламентът отказва да попълни двете овакантени места в КПУКИ, а повече от година не избира нов състав, въпреки изтичането на 5-годишния му мандат през 2016 г.   Междувременно и.д. председателят на КПУКИ Николай Николов, назначен от президентската квота още по времето на Георги Първанов, написа няколко труда за научно-практическите аспекти и съвременните подходи при разкриването и предотвратяването на конфликта на интереси. Не се е чуло обаче КПУКИ да се е самосезирала по някой от нашумелите напоследък случаи за шуробаджанащина в местната власт, въпреки огромния им обществен резонанс.   Сега същата тази „куха“ структура, с отработените й през годините похвати да прикрива корупцията на „нашите“ във властта, ще стане част от новата агенция за борба с корупцията, предлагана от ГЕРБ. В образуванието ще се влеят още няколко „кухарки“ – КОНПИ (Комисия за отнемане на незаконно придобито имущество),  Центърът за превенция и противодействие на корупцията и организираната престъпност към МС, звеното от Сметната палата, свързано с дейността по отменения Закон за публичност на имуществото на лица, заемащи висши държавни и други длъжности, както и съответната специализирана дирекция от ДАНС за противодействие на корупцията сред лицата, заемащи висши държавни длъжности.   От ГЕРБ се опитват да убедят обществото, че сборът от няколко нули ще доведе до пълноценна борба с корупцията по върховете на държавата. При това настояват те да си избират „шапката“ на това голямо нищо. Новият момент в преформатирането и централизирането на борбата с корупцията, е идеята на тези хора да им се даде правото да използват специални разузнавателни средства (СРС). Това е все едно да замениш тефтерчето на Златанов с калашников. Отстрелът на политически врагове ще е шумен и мигновен.", "date": "2017.11.08", "title": "Комисията за конфликт на интереси не работи от 4 г., но ни струва 10 млн. лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374915-%D1%81%D0%B5%D0%BA%D1%81%D1%8A%D1%82-%D0%BA%D0%B0%D1%82%D0%BE-%D0%B8%D0%B7%D1%82%D0%BE%D1%87%D0%BD%D0%B8%D0%BA-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%B8%D0%BB%D0%B8-%D0%BA%D0%B0%D0%BA-%D0%B6%D0%B5%D0%BD%D0%B0%D1%82%D0%B0-%E2%80%9C%D0%B7%D0%B0%D1%85%D1%80%D0%B0%D0%BD%D0%B2%D0%B0%E2%80%9D-%D0%BC%D1%8A%D0%B6%D0%B0", "text": "    Всяка жена се ражда с определени енергийни способности. От тях зависи как ще я възприемат мъжете.   Понякога това е много забележимо – например, случва се така, че не толкова красиво момиче го преследват наведнъж много мъже, без да забелязват красавиците. Всичко това се дължи на факта, че у обекта на тяхното възхищение има много женска енергия, и противоположният пол чувства това.     Докато момичето запазва своята невинност, неговата енергия не се изразходва. Но именно на първия мъж , тя дава част от нея. От това колко енергия получава мъжът, зависи неговия успех. Не винаги първият любовник става съпруг.   След това и вторият и следващият получават част от енергията. Но този ресурс се възстановява, жената възстановява своите резерви, но в продължение на 7 години след полов контакт продължава да дава енергия на любовника си.   Ако момичето е имало много любовници, всички те се “хранят” с женската и енергия. И това не е лошо, това не и се отразява. Само че мъжът, който сега е до жената, получава не 100% от магическия заряд, а малко по-малко, и значи неговата резултативност пада.     Първо, много мъже мечтаят да са първи. Лишаването от девственост е тайнство, което искат да преживеят мнозина. И не само за да изпитат някакви нови усещания. Те инстинктивно знаят, че могат да получат голям заряд с така необходимата им енергия.   Второ, мъжете често ухажват едновременно няколко дами. И това също е начин да използват множество източници, което има много добър ефект върху благосъстоянието им . Например, женен млад човек се сдобива с любовница, той получава необходимите импулси и от жена си, и от тази, с която прекарва време с него, което означава, че може да бъде двойно по- ефективен.   В древни времена много феодали са имали правото на “първа нощ.” Собственикът на земята имал възможност да лишава от девственост всички момичета преди сватбата им. По този начин се включвал към тяхната енергия, което значително увеличавало доходите на имението. Източникът на тази традиция отдавна е забравен, но биоенергетиците знаят за нейния произход.   Доказателство е също и това, че най-успешните хора в света днес – тези, които са много любвеобвилни, и следователно, имат редица източници, и примерен семеен мъж, който има една жена, но тя е в състояние да му даде необходимата енергия.     Ритуалът отнема само няколко минути. Изискват се само време и внимание, но резултатът ще бъде забележим веднага. Как? Просто мъжете чувстват, когато губят “захранването” си. Много скоро ще ви се обадят или ще назначат среща. Някой ще се обади за среща, някой ще пише, че не може да я забрави.   Разбира се, не е нужно да се срещате с тях, но се уверете, че това работи. Ритуалът трябва да се повтори след 2 седмици, за да не възникне ситуация, в която някой не се е “откачил”.   Какво да направите: просто трябва да сте сама и известно време да произнасяте определени думи. Този ритуал не е магия, а е психологическа техника, която позволява да се “премахнат” всички ненужни линии на захранване.   Застанете пред прозореца. Ако е възможно, запалете свещ. Това е начин да се настроите към процеса. И в тишината започне да си представяте своите мъже.    “Аз ти благодаря за това, че си бил в живота ми. Радвам се, че някога се срещахме. Прощавам ти всички обиди, които бяха между нас. Аз те пускам да си отидеш. Обичах те така, както можех. Желая ти щастие. “   В това време, трябва да си представите, как в областта на корема вас ви свързва прозрачна дебела нишка. Тя се крепи точно под пъпа и на двамата. Необходимо е да казвате думите и с ръце да “отрежете” тази нишка. Своят част насочете към себе си, а неговата – към него. След това си представете как мъжът се обръща и си тръгва.   Такава манипулация е необходимо да се направи за всеки партньор. Това е начин да се “спре захранването” на всички. Но бъдете готови за това, че някои от тях, може би и всички бивши, ще се опитат да потърсят среща с вас.   Според много жени, които са използвали този ритуал, той е напълно безопасен. Може да се извърши няколко пъти, ако мислите, че това е необходимо. Той също така помага в случаите, когато не можете да забравите някой. И не ви трябват никакви магически ритуали или екстрасензи.   Но има едно НО: Димите трябва да се казват Искрено. Прошка и благодарност – са велики сили, но те трябва да излизат от сърцето. Ако се окаже, че не можете от първия път да кажете тези думи с чисто сърце, в сърцето ви е останало негодувание, просто повторете този процес няколко пъти.   Жената е ценен източник на енергия за мъжа. Именно от жената зависи дали съпругът й ще е милионер или чистач. Колкото повече е женската енергия, толкова по-богато ще е семейството и по-ефективен ще е мъжът. Въпреки че всяка жена идва със свой потенциал, резервите винаги може да се увеличат, и по този начин да получите много повече в брака.", "date": "2017.11.08", "title": "Сексът като източник на енергия или как жената “захранва” мъжа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374910-%D0%BF%D1%80%D0%BE%D1%84-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B0%D0%BA%D0%BE-%D0%BF%D1%80%D0%B5%D0%BC%D0%B0%D1%85%D0%BD%D0%B5%D1%82%D0%B5-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0,-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%89%D0%B5-%D1%83%D0%BC%D1%80%D0%B5-%D0%B1%D1%83%D0%BA%D0%B2%D0%B0%D0%BB%D0%BD%D0%BE-%D0%B8-%D0%B2%D0%B5%D0%B4%D0%BD%D0%B0%D0%B3%D0%B0", "text": "            - Целият проблем с изявлението на Захарова е изваден от контекста на цялостното ѝ изказване. Знаете, че когато искате да направите манипулация, вие може да извадите отделни части на изречението и по този начин се губи смисълът на цялото послание. Отчитайки относително ниското вече цивилизационно ниво и общата четивна култура на голяма част от аудиторията, такъв тип манипулации имат голям успех. Това, което Захарова е казала, е, че поради факта, че на Паметника на Съветската армия в България е имало и надписи с антисемитско съдържание, би трябвало да се напомни, че благодарение на Съветската армия в крайна сметка бяха спасени 50 000 български евреи, които иначе трябваше да бъдат депортирани в Германия.   Някой съмнява ли се, че ако Съветската армия не беше победила Германия във Втората световна война, каква щеше да бъде съдбата на българските евреи? Типична манипулация и то доста елементарна.  По този начин сръчно се премахва акцентът, тежестта на цялото изявление на Захарова и най-вече – поводът. Подчертавам – поводът на това изявление. А именно – поредните вандалски надписи върху Паметника на Съветската армия. По този начин хитро, леко и манипулативно се прехвърля центърът на тежестта от реалния проблем върху псевдопроблема, за който ние продължаваме да говорим дни наред. Това е първото и последното, което мога да кажа по този въпрос.   - Как да носят отговорност?! Вижте къде се случват това – случва се в Украйна, в Прибалтика, в Полша. Не се случва в Унгария, не се случва в Германия, Австрия. Повече от ясно е, че става въпрос за геополитическа игра.   - Точно така. Имайте предвид, че една от страните, където има традиционна русофобия, и то основателна, е Унгария. А Унгария демонстрира точно обратното – и в цялостното отношение към Русия, и към паметниците на Съветската армия.  Имайте предвид също, че Унгария е била воюваща на страната на нацистка Германия във Втората световна война. Че над 150 000 унгарци падат само по време на Сталинградската битка и т.н. Но тези неща очевидно са далеч от българския среден мозък.   - Българо-руските отношения са функция на руско-американските. Когато при руско-американските има някакво помръдване, ще има и при българо-руските, но засега такова не се очертава.  Напротив, очертава се напълно съзнателно заостряне на целия този процес от страна на Америка и на тяхната прислуга. Това е очевидно.  България не е суверенна страна, която взима суверенни решения. Оправданията със смокиновия лист НАТО и Европейски съюз служат само за прикритие на този факт. Познавам и други страни от НАТО и ЕС, които имат доста по-свободна позиция по този въпрос, отстоявайки своя национален интерес.   - Заради това, което вече казах. България не е суверенна държава. Това твърдение можем да го прокараме като червена нишка през цялото интервю. България не е субект, а обект на геополитиката. Всичко изхожда от тази базисна констатация за българското общество и българската държава. Що се отнася до милитаризацията, такъв процес наистина върви. Той върви с ускорени темпове и това е доста притеснително.    Процесът може да бъде разбран само в контекста на цялостната геополитическа ситуация и на състоянието на световната свръхсила САЩ. Умни хора в САЩ си дават сметка, че нейният ресурс за еднолично господство върху света рязко и в ускорено темпо намалява. Америка играе срещу времето и бързайки да играе срещу времето, тя трябва да елиминира двама свои потенциални противници. Първият е Китай поради огромната му икономическа мощ, която рано или късно ще се трансформира във военна. И вторият е Русия, която започва да се еманципира и която като икономически фактор е все още пренебрежима, но е реален военен фактор. Това бе доказано и от ситуацията в Украйна, и от тази в Сирия.  Води се война за изпреварване на събитията, защото в англосаксонския тип политика има едно много мъдро поведение, продукт на цялостна промислена стратегия, която не се дължи на емоция, а на хладен разум и отчитане на базовите интереси и на съотношенията на силите – и то не от днес, а повече от 300 години. Тази стратегия се изразява в следното: не да реагираш на събитията, а да ги създаваш, следователно - да ги контролираш и направляваш. Твоите противници да станат въвлечени в логиката на тези събития и когато бъдат въвлечени, те ще бъдат подчинени на твоята логика, а не на собствената си.   - За съжаление, Сирия като унитарна държава прекрати своето съществуване. Тя се раздели на няколко зони. Северна и Северозточна Сирия, населена с кюрди, е под индиректен американски контрол.  Втората са най-северните райони и района на Идлиб – турска буферна зона, с директен турски контрол или протурски паравоенни формирования на терена. Има руско-иранска военна зона, която обхваща цялата територия от Латакия до Ефрат и една междинна, бих казал също буферна зона в най-южната, югозападната част на Сирия, която е районът на Голанските възвишения. Там Израел иска да има териториален буфер срещу евентуални попълзновения от страна на „Хизбула“ и Иран. Огромният залог тук е, че се сблъскват мощните интереси от една страна на Иран, Русия и Турция и от друга – на Саудитска Арабия и най-вече на САЩ.  Основният печеливш, ако се запази сегашната логика на развитие на сирийската драма, ще бъде Иран. Иран демонстрира, че е в състояние да смаже кюрдите, които очевидно в района се явяват дългата въоръжена ръка на Америка и тя е заложила на тях като местния прокси геополитически и военен фактор. Със светкавичната операция по реокупацията на Киркук цялата приказка за кюрдския референдум бе занулена, а оттам – и създаването на независима кюрдска държава, която да играе ролята на балансьор между тези пет велики сили.   В момента върви скрита, но ясна за всеки специалист битка между Иран от една страна и Израел от друга. Иран се стреми да осигури дълъг сухопътен сигурен коридор от Иран през Ирак и оттам – през сирийската пустиня до Средиземно море и до шиитските райони на „Хизбула“ в Северен Ливан и разбира се, алевитските райони по крайбрежието на Сирия. Ако това се установи, това означава, че по нов начин вече се възражда една нова Персийска империя с ясно изразен собствен периметър. Израел не може да допусне това. Забележете зачестилите контакти между Израел на най-високо ниво и Русия. Тоест, Израел се опитва през Русия да контрабалансира Иран.  Съществен момент е и отчитането на специфичните интереси на Турция в Северната и Северозападната част на Сирия. Третият важен момент е играта на Саудитска Арабия в този аспект. Тук трябва да отбележим посещението на крал Салман в Москва и опитите да се създадат едни по-балансирани взаимоотношения между тях. В крайна сметка се очертава много драматичен триъгълник – Русия, САЩ, Иран и разбира се, техните местни прокси интереси на терена.   - Не. Работата с мигрантите беше на принципа „те танцуваха само едно лято“. Това беше активно геополитическо мероприятие, умело разиграно и употребено от Турция като сериозен коз в пазарлъка с Европа.  Второ, няма такова нещо като Европейски съюз като единен геополитически фактор, който да има собствен интерес и да го отстоява на терена. Има различни държави, които през, покрай и във различните европейски структури се опитват да отстояват своите национални егоизми. Европейският съюз се намира в доста напрегната фаза, особено след излизането на Британия и очевидно лошата работа на оста Берлин-Париж.  Поради тази причина Европа е по-скоро съсредоточена да запази собственото си статукво, особено в контекста на Брекзит и на напреженията в Испания, а и в други страни със сложна етническа и геополитическа съдба като Италия, даже и една Франция. Така че Европа има други грижи в момента.   - Не. Испания показа, че когато има държава на място, цялата история приключва като оперета. Злощастната и доста смехотворна каталунска сепаратистка революция завърши с хора в затвора, както трябва да се брани всяка една национална държава.   - Тези проблеми не са вчера. За Брюксел, както вече съм казвал, България и Румъния са периферен лимес, буферна зона между европейското ядро и зоната на варварите. В тези гранични територии полуварварски княжчета изпълняват ролята да представляват интересите на центъра по места. За Брюксел е важно тук да се поддържат мира и тишината, да няма резки движения вляво и вдясно и по този начин да бъдат защитени неговите интереси. Което се осъществява с изпращането на подаръци, разбирайте – европейските средства, които се разпределят именно по тези корупционни канали през управляващите елити. Така е в Румъния, така е и в България. Нищо изненадващо. И Брюксел знае, и София знае, и Букурещ знае за какво става дума. Но и едните, и вторите, и третите това ги устройва. Е, разбира се, така наречените народи не ги устройва, но тях кой ги е питал.   - За мен темата е преекспонирана, тя е повод, а не е следствие. Ще се опитам да перифразирам и да приложа на български терен изказването на руския премиер Медведев по отношение на руската корупция, която, знаете, е със славна и дълга история. Той беше казал, къде на шега, къде със зловеща истина, че ако действително премахнете корупцията от всички сфери на руското общество, руската държава просто ще се разпадне. Същото важи и за българската.   - Нищо. Тези корупционни скандали представляват изпускане на парата в свирката. Никой няма никакъв интерес от разбиването на основните корупционни схеми. Защото те не са някакво периферно злощастно явление. Те се явяват сърцевината, гръбнака, бих казал кръвоносната система на функционирането на днешния български социален, икономически и политически механизъм. Ако вие ги премахнете, този механизъм ще умре. Буквално и веднага. Така че това няма да се случи.   - Вотовете на недоверие се използват от всички опозиционни сили във всички страни с определени цели. Първо, опозицията да покаже собствена виталност. Второ, да посочи проблемите на управляващата партия или коалиция. И трето, на тази база евентуално да се постигнат спектър от задачи, както за вътрешнополитическа консолидация на опозицията, така и за заявяване на политически терен за евентуално следващи действия в тази посока.   - Битката за антикорупционния орган е битка за създаване на нова паралелна властова и силова институция, на която да се облегне която и да било политическа сила в противодействията си с нейните политически противници.  А къде ще избие напрежението? Ще избие на едното второто, третото място и разбира се, параходът ще продължава да плува и да се клатушка криво-ляво по българското политическо море.   - О, да. Имал съм професионалния шанс да бъда съветник на правната парламентарна комисия от далечната 1996 година до 2009 година включително. Имам пряк поглед, включително върху качеството, по който се правят българските закони.   - Ще кажа само едно – все е имало нямане, но като това нямане не е имало.", "date": "2017.11.08", "title": "Проф. Иво Христов: Ако премахнете корупцията, българската държава ще умре. Буквално и веднага."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374911-%D0%BF%D0%BB%D0%B0%D1%89%D0%B0%D0%BD%D0%B8%D1%8F%D1%82%D0%B0-%D0%B2-%D0%B1%D1%80%D0%BE%D0%B9-%D0%B2%D0%B5%D1%87%D0%B5-%D1%81%D0%B0%D0%BC%D0%BE-%D0%B4%D0%BE-5000-%D0%BB%D0%B5%D0%B2%D0%B0", "text": "Според вносителите предложеният праг е в съответствие с наложилата се практика в другите държави членки на Европейския съюз, където прагът за плащанията в брой е в диапазон от 2000 до 3000 евро   Парламентът гласува на първо четене промени в Закона за данък върху добавената стойност, предаде Агенция „Фокус”. Предвижданите промени допълват разпоредбата за регистрация, с която данъчно задължените лица се задължават да подадат заявление за регистрация в 7-дневен срок от датата, на която въз основа на обема и характера на извършваната дейност, могат да направят обосновано предположение, че ще достигнат облагаем оборот от 50 000 лв. или повече в рамките на текущия и следващия месец.  Според вносителите от Министерски съвет предложението има за цел да противодейства на лицата, които избягват регистрация по ЗДДС при извършване на облагаема дейност за определен период от годината. Предлага се в случаите на прекратяване на юридическо лице без ликвидация, или на неперсонифицирано дружество, или на осигурителна каса, данъчно задължените лица да бъдат дерегистрирани по закона служебно от органите по приходите.  Предлагат се и изменения, свързани с облекчаване и оптимизиране на процеса на деклариране, съгласно които, освен в изрично предвидени в закона случаи, отпада възможността за подаването на справка-декларацията, VIES-декларацията и отчетните регистри на хартиен носител и на технически носител. Подаването ще става по електронен път при условията и по реда на Данъчно-осигурителния процесуален кодекс.  Прецизира се разпоредбата, предвиждаща обезпечение при доставки на течни горива, като при определени обстоятелства отпада задължението за предоставяне на обезпечения от крайните потребители – лица, които не търгуват, а само пряко потребяват течни горива.  Предвижда се принудителната административна мярка „запечатване на обект за срок до един месец“ да може да се прилага и към трето лице, когато към момента на запечатване обектът или обектите се стопанисват от това трето лице, ако то е знаело или е могло да знае, че е започната процедура по запечатване.  В преходните и заключителни разпоредби на законопроекта се предлагат промени в Закона за ограничаване на плащанията в брой, с които да се намали прага за ограничаване на плащанията в брой от 10 000 лв. на 5000 лв. Според вносителите предложеният праг е в съответствие с наложилата се практика в другите държави членки на Европейския съюз, където прагът за плащанията в брой е в диапазон от 2000 до 3000 евро.", "date": "2017.11.08", "title": "Плащанията в брой - вече само до 5000 лева"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374912-%D0%B5%D0%B1%D0%B2%D1%80-%D0%BF%D0%BE%D0%B2%D0%B8%D1%88%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D1%81%D0%B8-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%80%D0%B0%D1%81%D1%82%D0%B5%D0%B6-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  Институцията е повишила с 0.3 пункта до 3.5 процента прогнозата за тази година и с 0.2 пункта до 3.2 процента за догодина, сочат данните от доклада, публикуван на сайта на банката.   Европейската банка за възстановяване и развитие (ЕБВР) днес преразгледа към повишение очакванията си за икономическия растеж на България за 2017 и 2018 година.   Институцията е повишила с 0.3 пункта до 3.5 процента прогнозата за тази година и с 0.2 пункта до 3.2 процента за догодина, сочат данните от доклада, публикуван на сайта на банката. През 2017 и 2018 година, според ЕБВР, икономическият растеж на страната ни ще бъде движен от частното потребление и инвестициите, като фискалната консолидация продължава, а приносът на нетния износ за растежа остава отрицателен заради силното вътрешно търсене.   След като нарасна с 3.9 процента през 2016 година, брутният вътрешен продукт (БВП) на България се увеличи с 3.6 процента и 3.9 процента за първите две тримесечия на 2017-а. Частното потребление стана основен двигател на растежа тази година в резултат на дефицитния пазар на труда, 10-процентово повишаване на средната заплата на годишна основа и засилващо се потребителско доверие, отбелязва международната банка.   Правителствените разходи останаха под натиск заради бюджетното затягане и прехода към нов програмен период на финансиране от ЕС, което доведе до бюджетни излишъци през 2016 година и първите три тримесечия на 2017 година, констатира ЕБВР.   След три поредни години на спад, през 2016-17 година инвестициите нараснаха, движени от частния сектор, пише още в частта за България. В резултат на засилващото се вътрешно търсене, което е двигател на вноса, приносът на нетния износ към растежа обаче е станал отрицателен през първата половина на тази година, допълва банката.   Като цяло за региона на Югоизточна Европа ЕБВР очаква средният растеж да се ускори, достигайки 3.6 процента през 2017 година, след което да се забави до 3.3 процента през 2018 година. Няколко страни, особено Румъния и Турция, се радват на темпове на растеж, сравними с предкризисните нива от средата на миналото десетилетие, изтъква банката.  ", "date": "2017.11.08", "title": "ЕБВР повиши прогнозата си за икономическия растеж на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374913-%D1%81%D0%BB%D0%B5%D0%B4%D0%B2%D0%B0%D0%B9-%D0%B0%D1%80%D0%BE%D0%BC%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%B8%D1%86%D0%B0%D1%82%D0%B0", "text": "Утре, 9-ти ноември, постоянната Комисия по енергетика към 44-то НС ще проведе тайно, закрито за външни лица и журналисти заседание, на което ще изслушва, неизвестно по какви въпроси, министъра на енергетиката Теменужка Петкова.   Тя беше изслушвана от същата комисия преди точно ДВЕ СЕДМИЦИ, във връзка със съхраняването на оборудването за АЕЦ “Белене”.   От стенограмата на това изслушване стана ясно откровението “ “.         В рамките на настоящето НС е имало още едно подобно, тайно, закрито и без заявена тема изслушване на министър Петкова. То се е случило на 6-ти юли т.г. Около месец след това, в средата на август и разгара на летните почивки, АЕЦ “Козлодуй” извъртя мощна далавера през енергийната борса, продавайки електроенергия на ниски цени, на обща сума между 80 и 100 милиона лева. Нито един представител на политико-енерГЕПИйната мафия не видя в това нищо нередно и ощетяване на 100% държавното предприятие, както и всички нас. Нито една буква! Единственият, който изписка на умряло, беше Иво Прокопиев, защото не беше намазал от далаверата.   Сега идват Коледните празници? Трябва да се подготвят подаръците?   Какво ще ни поднесат сега от тайната седянка нашите “слуги”? Ще трябва да мине време докато разберем. Със сигурност, обаче, ние ще си останем със слюнките, а те нагло ще ни се облизват насреща?", "date": "2017.11.08", "title": "Следвай аромата на баницата"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/374914-%D1%80%D0%B0%D0%BA%D0%B8%D1%8F%D1%82%D0%B0-%D0%B5-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%BF%D0%BE%D0%BB%D0%B5%D0%B7%D0%BD%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE", "text": "               Българската напитка, която има десетки хиляди почитатели, съдържала редица полезни съставки, които се отразяват отлично на нашето здраве, пише „Паралел нюз“. Ракията се оказва особено полезна за метаболизма.     Съставките на напитката забързват храносмилането и стимулират отделянето на храносмилателни сокове и ензими, които спомагат за по-добро усвояване на хранителните съставки.     Ракията бори изключително успешно бронхити и простудни заболявания.  Някои сигурно помнят как нашите баби и дядовци са си правели домашни лекове за разтривки.     Ракията помага и при киселини в стомаха. Тя е изключително добър помощник в борбата с язвата, помага и в битката със ставните заболявания, шиповете и артритните болки. Българската напитка помага много и в борбата с коварното заболяване подагра.      За целта се прави разтвор от 1/2 л ракия, в която се разтварят 10 гр. зърна карамфил. След като се разтворят добре съставките, всяка вечер, преди лягане, трябва да си правите компреси на болното място.     При зъбобол или пародонтит старите хора ни съветват да се жабурим с ракия. Тази изключителна алкохолна напитка помага при дезинфекция на устната кухина, подобрява дъха и лекува началните стадии на пародонтит. Ракията е и безценен съюзник при лечение на безплодие.     Трябва обаче да знаем, че като всяко лекарство, и ракията има своя препоръчителна доза. Учените и медиците препоръчват да не се надвишава консумация от 100 грама дневно. Ако в един ден пиете повече, можете да компенсирате, като на следващия ден не консумирате от напитката.      Не прекалявайте, защото в този случай вместо да се радвате на благоприятно действие, може да си докарате неприятности.          Не си истински българин, ако в хладилника нямаш шише от марково уиски, пълно с домашна  .    Народно поверие гласи: Ако на бутилката от „Фанта“, има капачка от „Кока-Кола“, значи в шишето има  !     Празна бутилка   е като сутиен на простора… Най-хубавото го няма вътре.    И психотерапевт може да помогне, но с   е по-евтино.   Разликата между човека и животното е 500 грама  .   Секс телефон за  ози: Бавно изваждам  та от фризера…   Ако обичаш някой човек, дай му свобода. Ако и той те обича, на връщане ще ти донесе  .    Мъжът е най-съсредоточен, когато прелива   от дамаджана в малка бутилка…   А сега да поработим върху твоята красота – докато ти се гримираш, аз ще си сипя  !   Българският патриот винаги е готов да защити родината, въоръжен с  , салата и дистанционното на телевизора.    Народна мъдрост: Ако не може да бъде излекувано с  , значи е не лечимо    Злоупотреба с   е, когато с   се дезинфекцират рани и се бършат прозорци.     Мъж в аптека: Нямате ли хапчета за глава, дето се пият с  ?   Днес научих що е то домашно шампанско – мъжът пие  , а жената съска!   Разлях върху клавиатурата  … и сега, каквото и да натисна изписва три главни букви: ОЩЕ!   Каква е разликата между българите и немците? – Когато изпият две бири немците минават на „ти“, а българите – на  …   Да се пие по една   вечер е не само полезно, но и малко…   Понякога толкова ме мързи да си правя кафе, че направо си сипвам  …   Продавачката: Какво обичате? Той: Ракия и бира, ама сега съм дошъл за хляб!     Аз лично си инвестирам парите в  . Къде другаде можеш да получиш 40%?", "date": "2017.11.08", "title": "Ракията е изключително полезна за здравето"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374906-%D1%80%D0%B0%D1%81%D1%82%D0%B0%D1%82-%D0%BF%D1%80%D0%BE%D0%B4%D0%B0%D0%B6%D0%B1%D0%B8%D1%82%D0%B5-%D0%BD%D0%B0-%D0%B4%D1%80%D0%B5%D0%B1%D0%BD%D0%BE-%D0%B2-%D0%B5%D1%81", "text": "Продажбите на дребно в 28-те страни от Европейския съюз (ЕС) се повишиха с относително умерено темпо през септември, като в същото време отбелязаха символичен растеж в България, показват данни на Евростат. За разлика от аналогичните доста добри данни в рамките на еврозоната, търговията на дребно в ЕС през септември се увеличи с 0,3% спрямо август, когато нарасна с 0,5 на сто (добра възходяща ревизия от предходна оценка за стагнация). Продажбите на автомобилни горива се свиват в началото на есента с 0,6%, докато продажбите на храни, напитки и тютюневи нарастват с 0,9%, а тези на нехранителните стоки се понижават с 0,1 на сто. На годишна база обаче растежът при продажбите на дребно се ускори през септември до 3,5% от 3,0% през август (солидна възходяща ревизия от скромно повишение с 2,0%), отбелязвайки най-солиден подем от ноември 2016 година насам. Най-здраво повишение при търговията на дребно на месечна база беше регистрирано в Ирландия (скок с 1,4%), следвана от Дания (с 1,3%), Люксембург (с 1,3%) и Франция (с 1,2%), докато най-силно понижение на продажбите на дребно беше отчетено в Обединеното крластво (спад с 2,2%), Хърватия (с 1,9%) и Литва (с 1,0%). Рекордът при продажбите на дребно на годишна база държи Румъния (повишение с цели 14,0%), следвана от Малта (с 9,8%) и Ирландия (с 8,2%), докато най-солидно и единствено понижение беше отбелязано в Люксембург (спад с цели 25,3%). За разлика от относително добрите осреднени данни за целия ЕС, Евростат отчита по-слабо нарастване на продажбите на дребно в България за втори пореден месец. Според европейската статистика продажбите на дребно в нашата страна нараснаха през септември с едва 0,1% след тяхно повишение с 0,2% през август (низходяща ревизия от предходна оценка за ръст с 0,4%). По този показател България е една от двете страни заедно с Белгия, която е отбелязала най-слаб растеж при търговията на дребно, изключвайки други пет членки, отчели свиване на продажбите на дребно в началото на есента. Растежът на продажбите на дребно в България на годишна база се забави през септември до 2,4% от 3,0% месец по-рано (низходяща ревизия от предходна оценка на Евростат за повишение с 3,0%), но въпреки това търговията на дребно в нашата страна бележи устойчив годишен ръст за двадесети пореден месец.", "date": "2017.11.08", "title": "Растат продажбите на дребно в ЕС"}
{"url": "http://www.classa.bg/%D1%81%D0%B2%D1%8F%D1%82/item/374907-%D0%B7%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC", "text": " (Asia-Pacific Economic Cooperation, АПЕК). Дванадесетте страни от организацията в региона на Тихия океан се събират във Виетнам, за да обсъдят търговията и инвестициите, но водещото събитие остава вероятната среща между Тръмп и Путин. За момента Кремъл и Белият дом говорят за нейното провеждане само като възможност, но по всичко личи, че двамата световни лидери ще разменят на четири очи мнения по болезнените теми на международната сигурност.      Американският президент е под продължаващ обстрел по повод на тиражираната „руска връзка” при избирането му за държавен глава и се стреми да ограничи ходовете си, които стават повод за подобни спекулации.      Въпреки огромното му желание да се срещне с Путин още „преди встъпването в длъжност на администрацията”, опитите на Доналд Тръмп за подобряване на отношенията с Русия бяха систематично спъвани от вътрешнополитическата съпротива на противниците му. В началото на юли тази година двамата лидери се засякоха по време на форума на Г-20 в Хамбург. В цялата сложност на обстановката Владимир Путин и Доналд Тръмп успяха да разговарят в продължение на три часа.        Кремъл очевидно даваше признаци, че влиза в положението на Тръмп и продължи да подава сигнали, че е готов да чака, докато стопанинът на Белия дом стабилизира позициите си.     Единственият шанс това изобщо някога да се случи е или американският президент да спечели информационната война с либералните глобалисти от противниковия лагер, или да преобърне нагласите в Конгреса, което може да стане не по-рано от планираните парламентарни избори през следващата година.     Поради цял комплекс от причини американският президент отвори нов дипломатически фронт на Корейския полуостров.    В интервю за Fox News непосредствено преди началото на своето азиатско турне, Доналд Тръмп заяви, че „Путин е много важен, доколкото те (руснаците,  бел. авт.) могат да ни помогнат със Северна Корея”. Американският президент назова и другите две теми, които са на преговорната маса с Москва – Сирия и Украйна. Наред с тези три горещи теми съществуват цял набор от конфликтни точки (начело с Ирак и Афганистан), по които двамата президенти могат да постигнат изгодно както за САЩ, така и за Русия споразумение.", "date": "2017.11.08", "title": "За какво ще си говорят Тръмп и Путин във Виетнам?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374908-%D1%85%D1%80%D0%B8%D1%81%D1%82%D0%BE%D0%B2-%D1%81%D0%B5-%D0%B8%D0%B7%D0%B8%D0%BD%D0%B8-%D0%B7%D0%B0-%D0%B4%D0%B5%D0%B1%D0%B8%D0%BB%D0%B8%D1%82%D0%B5-,-%D0%B8%D1%81%D0%BA%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BC%D1%83", "text": "Депутатът от БСП Иво Христов се извини за обидните си изказвания, че 80% от българите са дебили - думи, изречени в подкрепа на говорителката на руското външно министерство, че Червената армия има заслугата за спасяването на българските евреи.   „Поднасям своите извинения към всички тези, които са били засегнати от едни или други мои непремерени изказвания\", заяви Христов.   В свое изказване в Раднево депутатът казва следното: \"Какво каза Мария Захарова - не трябва да се забравя, че ако не беше Съветската армия, 50 000 български евреи щяха да бъдат депортирани. Някой съмнява ли се, че нямаше да стане така?    Или ще кажем ние йок, не, на Гьоринг и Хитлер - ние ще си ги пазим нашите евреи, вие си гледайте работата\", казва Христов. Според него \"80% от населението са дебилни и не могат да се подписват\" и затова подобни манипулации работят \"безупречно\". Думите му са записани във видео, което той си е качил в профила.   Миналата седмица Захарова реагира на поредните надписи върху Паметника на съветската армия в София, които този път бяха с антисемитски характер, като заяви, че българите трябва да са благодарни на Червената армия за спасяването на 50 000 евреи у нас.   По-рано от парламентарната трибуна Тома Биков от ГЕРБ осъди остро думите на Христов и ги обяви за символ на безродие и презрение към българския народ. Според Биков, ако БСП не поиска оставката на Христов, ще прояви двоен стандарт.   Депутатът от ГЕРБ се аргументира, че в случая с вече бившия му колега ГЕРБ Антон Тодоров   Левицата реагирала остро и същото се полагало и сега за техния човек.   \"Ако не поискате оставка на Христов, ще излезе, че едно говорите в София, друго - в Брюксел и съвсем различно - в Москва\", добави още Биков.", "date": "2017.11.08", "title": "Христов се изини за \"дебилите\", искат оставката му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374909-%D0%BA%D1%80%D1%8A%D1%81%D1%82%D0%B5%D0%B2%D0%B0-%D0%B4%D0%BF%D1%81-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5", "text": "Ние смятаме, че трябва да се стигне до преформатиране на властта, до демонтаж на националистите от властта, защото нашата позиция е категорична – неприемливо и несъвместимо с демокрацията е оставането на националистите на власт, заяви тя   ДПС ще подкрепи вота на недоверие. Това каза в интервю за Радио „Фокус“ Велислава Кръстева, член на Централния съвет на ДПС и народен представител.  „Ние смятаме, че трябва да се стигне до преформатиране на властта, до демонтаж на националистите от властта, защото нашата позиция е категорична – неприемливо и несъвместимо с демокрацията е оставането на националистите на власт“, заяви Велислава Кръстева и припомни, че веднага след парламентарните избори от ДПС са заявили готовността си за подкрепа на правителство на малцинството с договорена по националните приоритети програма.  Тя добави, че ако националистите останат в правителството, политическата отговорност остава за ГЕРБ.   Пред Канал 3  в предаването    заместник-председателят на ПГ на ДПС  Хамид Хамид беше по-конкретен: Преформатирането на кабинета \"Борисов 3\" минава през сваляне на правителството. Срокът за създаване на нов кабинет в 44-тото Народно събрание изтича. ГЕРБ имаха достатъчно време да отстранят воденичния камък на шията си, превръщат се в националисти.    \"ГЕРБ обвиняват другите за всички грешки. Ще използваме всички демократични средства за демонтаж на това правителство, включително вота на недоверие. Винаги има първи път за успех, това правителство е вредно за държавата\", заяви Хамид Хамид.   Той също заяви, че у ДПС няма да подкрепи Бюджет 2018. \"Увеличените пари в някои сектори се раздават на калпак, без да има реформи, ГЕРБ си купува по този начин спокойствие. Например с този бюджет не се решават проблемите в сектор \"Образование\", въпреки повишението на учителските заплати\", допълни Хамид Хамид.    Според него трябва да се направят още промени в Закона за офшорките.    \"ДПС предложи изменения в Закона за банковата несъстоятелност, тъй като има разграбване на активите на КТБ през кухи фирми.    Например всяка бензиностанция на \"Петрол\" е била ипотекирана в полза на банката, но това е заличавано избирателно. Схемата за разграбване е била предварително подготвена от организирана престъпна група. Нашият закон атакува фиктивни банкови сделки\", отбеляза Хамид Хамид. Депутатът обаче уточни, че трябва да се види дали това не е противоконституционно.   \"Подкрепяме Закона за приватизацията, тъй като има очаквания за изсветляване на процеса\", каза още депутатът от ДПС.", "date": "2017.11.08", "title": "Кръстева: ДПС ще подкрепи вота на недоверие"}
{"url": "http://www.classa.bg/%D1%81%D0%B2%D1%8F%D1%82/item/374905-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BE%D1%89%D0%B5-2-3-%D0%B3%D0%BE%D0%B4%D0%B8%D0%BD%D0%B8,-%D0%B7%D0%B0-%D0%B4%D0%B0-%D0%BF%D1%80%D0%B0%D1%82%D0%B8-%D1%8F%D0%B4%D1%80%D0%B5%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%B4%D0%BE-%D1%81%D0%B0%D1%89", "text": "Русия заяви, че на Северна Корея все още ѝ трябват 2-3 години, за да може да достигне САЩ с ядрена ракета и предлага да бъде даден шанс на дипломацита, за да се стигне до спиране на тайната ядрена и ракетна програма на Пхенян, предава Bloomberg, цитиран от „Фокус\".   \"Ако не успеем да стигнем до политическо решение\", е „неизбежно\" режимът на Ким Чен-ун да се сдобие с междуконтинентална балистична ракета за това време, заяви Михаил Улянов, ръководител на службата на Министерството на външните работи на Русия по въпросите на сигурността и разоръжаването, в интервю, дадено в Москва.   „Трябва да спрем тези програми сега и санкциите ще имат действие за период от четири до пет години\".   Русия „няма никога да признае Северна Корея\" за ядрена държава, което поставя Москва и Вашингтон в „близки\" позиции, обясни Улянов.   Русия и Китай призоваха за т.нар. „двойно замразяване\", за да бъде спряна кризата, според което Северна Корея ще спре ядрените и ракетните изпитания „поне за няколко месеца\", а САЩ и Южна Корея трябва да спрат съвместните си маневри, за да позволят възобновяването на преговорите, подчерта той.   Вашингтон отхвърли предложението, заявявайки, че то приравнява незаконните изпитания на Пхенян със законните учения, провеждани от Сеул и Вашингтон. САЩ предпочитат да увеличават натиска над Северна Корея чрез санкции. Кризата най-вероятно ще бъде сред темите на разговорите между американския президент Доналд Тръмп и руския лидер Владимир Путин по време на предстоящата тази седмица среща на върха на страните от Азиатско-тихоокеанското икономическо сътрудничество (АТЕС) във Виетнам, според Кремъл.", "date": "2017.11.08", "title": "Северна Корея се нуждае от още 2-3 години, за да прати ядрена ракета до САЩ"}
{"url": "http://www.classa.bg/%D1%81%D0%B2%D1%8F%D1%82/item/374899-%D1%82%D1%80%D1%8A%D0%BC%D0%BF-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D0%BE%D1%82%D1%81%D0%BB%D0%B0%D0%B1%D0%B5%D0%BD-%D0%BF%D1%80%D0%B5%D0%B4-%D1%81%D0%B8,-%D0%BA%D1%80%D0%B0%D0%BB%D1%8F-%D0%BD%D0%B0-%D0%BA%D0%B8%D1%82%D0%B0%D0%B9", "text": "Китай в пълен подем един Запад в упадък? Затънал в руската афера, Доналд Тръмп може да изглежда отслабен, докато разговаря в Пекин със Си Цзинпин, току-що циментирал властта си на срещата на високо равнище на китайския режим.   По време на своето първо посещение в тази страна, която очерняше по всевъзможни начини в хода на предизборната си кампания, американският президент ще бъде приет в сряда и четвъртък с всички почести от своя китайски “приятел”, получил дни преди това втори петгодишен мандат начело на втората икономическа сила в света.   Наричан от Тръмп “краля на Китай”, Си приключи участието си в 19-ия конгрес на комунистическата партия като най-силния от десетилетия насам ръководител на страната, чиято мощ е във възход и която дори разклаща американската хегемония. И моментът, подбран за визитата на милиардера, навярно никак не е случаен.   Идването на Тръмп “е първото държавно посещение, организирано от Китай след 19-ия конгрес - подчерта в петък заместник-министърът на външните работи Чжън Цзегуан. - Тази визита е от специално значение.”  ", "date": "2017.11.08", "title": "Тръмп се изправя отслабен пред Си, \"краля на Китай\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374900-%D0%B5%D0%B4%D0%B8%D0%BD-%D0%B2%D0%B5%D0%BA-%D1%81%D0%BB%D0%B5%D0%B4-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0,-%D0%B7%D0%B0%D0%B1%D0%BB%D1%83%D0%B4%D0%B8,-%D0%BD%D0%B0%D0%B4%D0%B5%D0%B6%D0%B4%D0%B8-%D0%B8-%D0%B7%D0%B0%D0%BA%D1%8A%D1%81%D0%BD%D0%B5%D0%BB%D0%B8%D1%82%D0%B5-%D0%B0%D0%BD%D1%82%D0%B8%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8", "text": "Не се вълнувам от Октомврийската революция и нейната годишнина. Онези времена и тогавашна Русия са ми чужди. И сегашната ми е чужда. Не ми се ходи там, хич. Имам познат, който живее в Щатите, пък си плати оттам 2-седмична екскурзия до Санкт Петербург и Москва, много доволен - бил в СССР на бригада при соца…     Писмо на комсомолци от 1967 г. към техните връстници след 50 години. Текстът гласи: “Ние, празнуващите 50-годишнината на Великия октомври, завиждаме на вас, комсомолците от 2017, които ще посрещнете 100-годишния му юбилей в ярките светлини на комунизма. Октомври 1967.”   Но като гледам по повод 100-годишнината от революцията какво се лее из мрежата …  Страхувам се, че антикомунистическият интелектуален патос в деня на 100-годишнината от октомврийската революция, е реципрочен на интелектуалния патос, с който е посрещната тя през 1917 г.  Ето нещо, например какво става за 1-2 години след революцията през 1917 г.:   Василий Кандински става председател на държавната Комисия за купуване на изкуство за музеите.   Марк Шагал е бил назначен за комисар по изкуствата за Витебска губерния.   Малевич е бил назначен за комисар по опазване на паметниците и старините и член на Комисията по опазване на художествените ценности.   Сергей Айзенщайн е мобилизиран в армията, а след като е освободен решил да учи в Академията на генералния щаб и да стане преводач. Добре че се отказал и станал художник декоратор на първия работнически театър „Пролеткулт”, след това и кинорежисьор.   Маяковски създал група „Комфут” (Комунистически футуризъм) и Московска асоциация на футуристите.   Дзига Вертов започва работа в отдела за кинохроника в Московския кинокомитет и става съставител на „Кинонеделя” – нещо като кинопрегледи. (Всички тия ги знам, защото попадат в области, с които съм се занимавал, може не всеки да ги знае, но нека порови с Гугъл).    Но тогава авангардистите, не само в Русия, са леви. Такава е епохата, интелигенцията я тегли наляво. Днес интелектуалци се пъчат като десни, а всъщност са отявлени левичари. Сега има и поза, самоизтъкване като десен и антикомунист, модно е. И вече е безопасно. Комунизмът приключи.  Сега е смешно закъснели антикомунисти по повод на революцията да рецитират красиви фрази за преврат, кървава диктатура и прочее, с днешни критерии. Тогава е епоха на войни с милиони жертви в стара цивилизована Европа. Такава революция идва съвсем естествено в една безправна държава, в която масата живее в крайна бедност. В Русия тогава крепостничеството е премахнато де юре, но съществува де факто. Предшестващата революция в Русия през февруари продължава като гражданска война.   И конспиративните теории, че революцията станала, защото американците дали милиони долари на Троцки, германците подпомогнали Ленин и т. н. – ако няма обществена подкрепа, нямаше как да задържиш властта, болшевиките щяха да изгубят гражданската война.   Когато у нас Христо Смирненски пише „Червените ескадрони”, не е имало социологически проучвания да забележат, че симпатиите са били на страната на революцията, като една надежда.   Е, тази революция се превърна в кървав режим. След смъртта на Сталин режимът започна да се реформира, изобличи репресиите, но не даде свобода. В края на 70-те години след Хелзинкската конференция омекна още, но си остана недемократичен режим. Който накрая се самосвали. Затова привържениците на онова време (късния соц) толкова яростно наричат Горбачов предател. А у нас мразят Луканов, дори го убиха.   След разпадането на СССР, отделните републики поеха всяка по свой път. Балтийските влязоха в ЕС, намериха там естественото си място. Южните републики станаха авторитарни режими, в които ислямът е официална религия и идеология.  Оказва се, че 70 години комунизъм не са достатъчни да заличат културните пластове от предишни времена. Всеки отиде там, където е бил.  ", "date": "2017.11.08", "title": "Един век след революцията, заблуди, надежди и закъснелите антикомунисти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374903-%D1%81%D0%B2%D0%B5%D1%82%D0%B8-%D0%B0%D1%80%D1%85%D0%B0%D0%BD%D0%B3%D0%B5%D0%BB-%D0%BC%D0%B8%D1%85%D0%B0%D0%B8%D0%BB", "text": "Българската православна църква почита днес паметта на Свети Архангел Михаил. Църковният празник е наричан от народа Архангеловден.   Според православната църква, Свети Михаил е един от седемте първенстващи ангели, стоящи винаги пред престола на Господ. Денят на Свети Архангел Михаил - военачалник на цялото небесно войнство от ангели и архангели, е вторият по значимост след Димитровден - есенен празник на Българската православна църква.     Светецът символизира тържеството на доброто, светлината и справедливостта. В църковната иконография е изобразен с копие в ръка, тъпчещ с краката си дявола. В българската народна традиция Архангеловден се свързва с почитта към мъртвите и душата на човека.   На Свети Архангел Михаил се е паднала задачата да отделя душата на човека от тялото, затова в съботата преди празника се прави Архангелова задушница, една от трите големи задушници през годината.   В много райони на страната на този ден се коли курбан за светеца и се правят обредни хлябове, чиято пластика напомня тази на хлябовете, приготвяни за погребение или помен. Най-възрастният в дома чупи обредния хляб, полива го с вино и благославя: \"Свети Архангеле, Свети Никола и вси светци, помагайте ни, почитаме ви и сечем колач, да се роди ръж до тавана!\".    Ангел, Ангела, Алина, Ангелина, Ангелинка, Анжело, Анжела, Архангел, Гавраил, Гаврил, Мила, Милко, Милка, Милан, Милен, Милена, Миленка, Михаил, Михаел, Михаела, Михаила, Огнян, Огняна, Пламен, Пламена, Рада, Ради, Радивой, Радка, Радко, Радмила, Радина, Радостин, Радостина, Райко, Райна, Райчо, Рангел, Рая, Руси, Серафим и производните им.", "date": "2017.11.08", "title": "Свети Архангел Михаил"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374902-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%B6-%D0%BF-%D0%BB%D0%B8%D0%BD%D0%B8%D1%8F%D1%82%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D0%B1%D1%83%D1%80%D0%B3%D0%B0%D1%81", "text": "Правителството даде съгласието си Управляващият орган на ОП \"Транспорт и транспортна инфраструктура\" 2014-2020 г. да подпише договор с Национална компания \"Железопътна инфраструктура\" за рехабилитация на жп линията Пловдив – Бургас, фаза 2, съобщи правителствената информационна служба. Проектът още не одобрен от еврокомисията, като общата му стойност е малко над 800 млн. лева, а отпуснатите европейски средства са приблизително 500 млн. лева. С правителственото решение става възможно стартирането на дейностите по изграждане и рехабилитация на няколко железопътни отсечки между Пловдив и Бургас до окончателното одобрение на проекта от ЕК. Целта на проекта е повишаване на безопасността на жп транспорта и скоростта за движение на влаковете до 160 км/ч, с което ще се намали времето за пътуване с влак от Пловдив до Бургас с 40 минути.", "date": "2017.11.08", "title": "Ремонтират ж.п. линията Пловдив - Бургас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374904-%D0%BF%D1%80%D0%B8%D0%BD%D1%86-%D1%87%D0%B0%D1%80%D0%BB%D0%B7-%D1%81%D1%8A%D1%89%D0%BE-%D0%B2-%D1%81%D0%BF%D0%B8%D1%81%D1%8A%D0%BA%D0%B0-%D1%81-%D0%BE%D1%84%D1%88%D0%BE%D1%80%D0%BA%D0%B8%D1%82%D0%B5", "text": "Британският принц Чарлз е водил кампания за поправки в споразумения за климатичните промени без да разкрие, че частният му бизнес има офшорни финансови интереси при успех на тази кампания, показват документи от т. нар. \"Парадайз пейпърс\". Според документите Херцогството на Корнуол, което се разпорежда със средствата на принца, през 2007 година тайно е закупило дялове на стойност 113 500 долара в компания в Бермуда, която може да има изгоди от промени в климатичните споразумения. От Херцогството на Корнуол заявиха, че принц Чарлз не е пряко замесен в инвестициите. Говорител на Уелския принц посочи, че той е добре известен с кампанията му срещу глобалното затопляне и подкрепата му за така наречените \"пазари на въглеродни емисии\". Говорителят допълни, че принц Чарлз може да прави всякакви предложения по въпроси, които дълбоко го вълнуват, като климатичните промени, но останалите трябва да решават дали да ги приемат. Сър Алистър Греъм, бивш председател на парламентарната Комисията за стандарти в обществения живот обаче заяви, че действията на принц Чарлз са типичен пример за конфликт на интереси.", "date": "2017.11.08", "title": "Принц Чарлз също в списъка с офшорките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374895-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D1%87%D0%B5%D0%B7%D0%BD%D0%B5-%D0%BF%D0%BE%D0%B4-%D1%80%D1%83%D0%B8%D0%BD%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BD%D0%B5%D0%B2%D0%B5%D0%B6%D0%B5%D1%81%D1%82%D0%B2%D0%BE", "text": ". Нещо, което отдавна се опитва да демонстрира дръзкото си присъствие. И сякаш се правим, че не съществува. Но вече няма как.   Не може да мълчим и ще трябва да го назовем на глас и с точното му наименование. Политическото невежество и параноята до такава степен уголемиха своите чудовищни образи, че вече се преплетоха в общ символ на заплаха. Заплахата от огромно параноично невежество, което присъства не само на нивото на управлението, но и по всички етажи на българското общество.   Навремето през 1999 г. Петър Стоянов се изрази така: Корупцията е повсеместна, по всички етажи на властта, включително и в НИС на СДС. Горките романтични седесари! Те са си мислели, че корупцията е най-голямата и универсална заплаха за съществуването на демокрацията.    Със сигурност корупцията е огромна заплаха, но се оказва, че наравно с повсеместната корупция, параноичното невежество, когато се превърне в повсеместна обществена и политическа среда, е не по-малко, а дори много по-опасна. Нима не е параноично невежество примитивната реакция на една, дори не бих казал  интелектуална провокация, а провокация от най-ниска сетивност и нисък интензитет към първичното ниво на образованост на българските политици, каквато провокация представлява изказването на Лютви Местан, че иска признаване на българските турци за малцинство в България. От всички възможни посоки скочиха панически на това изказване.  Като се започне от това, че едва ли не това е начало на сепаратизъм, та се стигне до много по-обобщеното твърдение, че на Балканите е много опасно да се говори за малцинства, защото били взривоопасна тема поради риска от сепаратизъм. Какво всъщност съобщава Местан и накъде трябва да се насочи вниманието?   Понятието малцинство е конституционно понятие, което може да намери място, респективно да бъде отхвърлено от Конституцията само тогава, когато бъде дискутирано в рамките на Велико народно събрание. Седмото ВНС, което беше проведено през 90-91 г., обяви България за унитарна държава. В сегашната Конституция понятие „национално малцинство” няма. Проблемът за малцинствата е свързан с проблема за признаване на колективни права. В същото време и българската Конституция днес, и рамковата Конвенция за правата на малцинствата, разполагат темата за права на етнически и национални общности по направление индивидуални права.     Не случайно се изтъква, че никъде в европейското законодателство, дори и в световното, не съществува универсално понятие „национално малцинство”. Това беше и аргументът, рамковата Конвенция за правата на малцинствата да бъде отворен документ, който можеше да бъде подписван и с особено мнение, а в същото време да няма универсална императивна стойност.   Този документ има препоръчителен характер и се изпълнява в съответствие с националните конституции на страните, които са я ратифицирали. От тази гледна точка идеята за признаване на малцинство в България преди всичко е идея да започне конституционен дебат. Защото единствено в рамките на такъв дебат може да се обсъжда подобен проблем. В този смисъл тезата за „национално малцинство” и неговото признаване е с абсолютно същата юридическа и конституционна стойност, както и тезата за необходимост от промяна на статута на главния прокурор. Общото между двете теми от конституционна гледна точка е, че и за промяна на статута на главния прокурор и за обсъждане на проблема за „национално малцинство”, преди това е необходимо свикване на ВНС, а оттам и разполагане на дебат по съответен нов конституционен проект.   В този смисъл, ако има нещо, което е провокативно, то това е провокация към рефлексите на българските партии по темата искат ли ВНС и искат ли да обсъждат нов обществен договор. От тази гледна точка, ако има нещо, което би могло да притеснява, то е че поради параноичното невежество на реакцията по темата малцинства, много скоро може да се окаже, че мнозинството от партиите са намерили свой аргумент, с който категорично да се противопоставят изобщо на идеята за ВНС.   Откъдето опираме и до огромния риск за необозримо дълъг период в България да няма никакви радикални и качествени реформи, които да адаптират съвременните обществени отношения у нас към реалния постпреходен период на страна, която отдавна е член на ЕС и НАТО.   Колкото до темата за малцинствата-тя не е нещо, което трябва да се разглежда като срамно и заплашително искане или какъвто и да било друг проблем, освен  да се анонсира дискусия. В редица страни, особено в региона на Балканите, съответните конституции, регламентират „национални малцинства” със съответните произтичащи колективни права. Такъв е случаят със Сърбия, където съвсем наскоро беше председателят на НС Димитър Главчев.    В центъра на разговорите той постави правата на българското малцинство в покрайнините. Наскоро Република Албания, към своите досегашни 8 малцинства, прибави и българско, въпреки, че при последното преброяване през 2011 г. няма нито един регистрирал се като българин. Въпреки това българската дипломация и обстоятелството, че България от позициите си на член на ЕС може да налага вето върху присъединяването на други страни, е изиграло своята роля. И Албания призна българско малцинство.   Колкото до двата образа на България, която иска да се признават български национални малцинства и иска да се спазват права на български малцинства, там където съответните конституции са ги регламентирали, и в същото време същата България, която категорично, с рефлексите на параноичното си невежество, се противопоставя изобщо на дискусия за малцинства у нас, дават представата за невероятен двоен аршин. Невероятна бездна в критерии и разбиране за това, което когато е наше и е навън, трябва да е наше. А когато е у нас и става дума за права на различни, те не могат да бъдат дадени. Ако имаше нещо, което би било много по-разбираемо в искането на Местан, когато той сравни искането на малцинство с това, че българско малцинство в Албания било признато, видите ли в България турците не били малцинство-да така е.  Но говорим за два различни конституционни казуса.    Когато се инициира конституционен дебат в България, без да се назовава това, нещата тогава трябваше да започнат от възможно най-ниската степен. Дали когато България иска признаване на българско малцинство в Албания, е нормално да продължава да наказва с парични глоби дори за употреба на майчин език с няколко реплики по време на изборни кампании? Премахването на тази забрана изобщо не означава, че трябва да се признава малцинство.    Но премахването на тази забрана ще бъде акт на демократизъм и на адаптиране на българския стремеж да защитава права на българите в други страни, където те не просто ще имат право да говорят на своя език, но ще имат и свои партии и право да участват в избори. И съответно у нас, където нито по Конституция се признават партии на етическа основа, нито пък имат право да говорят на майчин език. Нещата биха могли да спрат нормално и просто в рамките на една идея за истинска откровена дискусия.   Аз откровено ще стигна малко по-далеч.  Много ми е трудно да разбера кой се подигра толкова грозно в Бойко Борисов?!  Кой се подигра така, че да не му подскаже смисъла на репликата на Реджеп Ердоган по въпроса за Босна и Херцеговина и завещанието, което му е направил Алия Изетбегович и в същото време, че това изказване на Ердоган по никакъв начин не предполага реакция на Борисов, свързана с: Ами, ако си припомним Симеон? Двете изказвания не са еднакви по смисъл и  послание. Посланието на Бойко Борисов, обаче добавено с нещо, което той винаги е казвал, че не трябва да се връщаме към миналото и към минали претенции, а да гледаме напред, днес е много сериозно компрометирано и подложено на огромен риск в буквален смисъл.   Този буквален смисъл се нарича  паметника на Лъва пред НДК.  Разглеждах много внимателно фотографии от този паметник. На него стоят кметицата Йорданка Фандъкова и военният министър Красимир Каракачанов. Това е при откриването му. При внимателно вглеждане в него се вижда лъв, който подпира една плоча, на която е и издълбана картата на Санстефанска България. Санстефанска България е едно понятие, което не просто се оспорва в политическия му смисъл от съседните на България страни, но не е рядко провод да се твърди, че размахването на Санстефански блян, Санстефански  карти и Санстефански мечти от България, е синоним на териториални претенции към нашите съседи.   Впрочем картата изобразява точно това-територии, които днес принадлежат на други държави, включени в рамките на Санстефанската мечта. Как си представяме този паметник да бъде там по време на българското европредседателство? Не мислим ли, че някоя от тези държави, чиито лидер на Балканите иска да бъде България, с призива си за интеграция на Западните Балкани в ЕС, би могла да обърне деликатно, а може и не толкова деликатно, че наличието на такъв паметник, с такава карта е абсолютно съизмеримо като провокативност със знамето на Велика Албания, което преди няколко години беше пуснато да се развява над стадион в Белград по време на квалификации между Сърбия и Албания.   Всички скачат, когато някоя страна обяви каквато и да било претенция за чужди територии. Без да искат някои разчитат може би не толкова на параноята, колкото на невежеството, за да изправят българското председателство пред огромен риск заради тази карта. А българският демократизъм пред огромен срам, защото не прави разлика между идея за дебат по един казус, който е напълно легитимен и неговото официализиране.   Защото евентуалното официализиране на казуса с малцинствата, означава да се приеме такава Конституция, която минавайки през ВНС,  регламентира подобен статут на колективни права. Ако се случи подобен статут на колективни права, това ще означава, че всички или мнозинството от българските партии, са узрели това да стане. Това би било напълно демократичен акт.   Ако не се случи, това ще означава, че просто идеята за дебат е срещнала неразбиране и че конституционните амбиции за промяна не са реализирани. Просто трябва да сме по-прагматични и да си даваме сметка, че това, което не искаме да ни се случва, не трябва да го правим и на съседите си. Съответно, че това, което искаме от съседите си, трябва, макар и в минимална демократична степен, да го прилагаме като критерий и у нас.", "date": "2017.11.08", "title": "България може да изчезне под руините на политическото невежество"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374896-%D0%B3%D0%B5%D1%80%D0%B1-%D0%B8%D1%81%D0%BA%D0%B0%D1%82-%D0%BE%D1%82%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D0%B4%D0%B0%D0%B2%D0%BD%D0%BE%D1%81%D1%82%D1%82%D0%B0-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BF%D0%BE-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "Дължим на българите истината за приватизацията, защото там е ключът за борбата с корупцията. Това заяви депутатът Данаил Кирилов bTV по повод предложението на ГЕРБ за разследване на приватизацията и отпадане на давността по сделките.   \"Това е работа, която трябва да свършим. Опитахме в края на мандата на миналото Народно събрание виждате, че стигнахме до предсрочни избори в резултат на това наше начинание. Очевидно това води до ескалация и групиране на олигархически кръгове, кръгове, които са се облагодетелствали от този процес\", коментира Кирилов, запитан защо темата отново се връща на дневен ред.   \"Ще използваме като правна техника привързването към най-дългия съществуващ сега давностен срок, който е 35 години, с възможност за увеличение с една втора. Това са 53 години, което трябва да е достатъчно на органите да разследват всички приватизационни сделки на прехода\", обясни още депутатът от ГЕРБ, този път пред БНТ.   \"Борбата с корупцията не може да е само към лицата на високи постове в държавата. Тя има история и започва от това придобиване\", заяви Кирилов.   \"Ние политиците трябва да дадем време на разследващите и на съда да разгледат всички приватизационни сделки, без оглед на тяхното осъществяване във времето. Не претендираме, че сме съд. Искаме време за правосъдие\", каза още Данаил Кирилов.", "date": "2017.11.08", "title": "ГЕРБ искат отпадане на давността за престъпленията по приватизацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374897-%D0%BA%D0%B0%D0%BF%D0%B8%D1%82%D0%B0%D0%BD%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B8%D0%B7%D0%B2%D0%BE%D1%8E%D0%B2%D0%B0%D1%85%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BF%D1%80%D0%B8-%D1%81%D0%BB%D0%B8%D0%B2%D0%BD%D0%B8%D1%86%D0%B0", "text": "  Едва ли има някой в България, който да не е чувал знаменитото стихотворение на Иван Вазов, посветено на героичната победа на българската армия в Битката при Сливница, с която на практика се печели Сръбско-българската война.     Три дни след Съединението на Княжество България и Източна Румелия княз Александър Батенберг назначава капитан Рачо Петров за началник на щаба на Действащата армия. В това си качество Петров планира, координира и направлява отпора срещу сръбските войски, нападнали България в началото на ноември същата година. Въпреки очертаващото се числено надмощие на сърбите, убеждава министрите против намеренията на княза да изтегли войските към Ихтиман. За да спре обхода на южния фланг и да спечели време за съсредоточаване на южнобългарските войски на Сливнишката позиция, хвърля Радомирския отряд, събран от разбити и необучени части без артилерия, в самоубийствена атака срещу Моравската дивизия край Брезник. За участието си в Сръбско-българската война е награден с орден \"За храброст\" II степен.   Тя често е наричана войната на капитаните срещу генералите заради младостта и липсата на опит у българските войски, който буквално дни преди сраженията се оказват без върховно командване. Русия, която дотогава подкрепя младата българска армия с висши офицерски кадри, с цел създаване на самостоятелна войска, изтегля своите инструктори заради неприемането на Съединението.     През Сръбско-българската война е командир на Пети Пехотен Дунавски полк, началник на Сливнишкия отряд и началник на централния участък на Сливнишката позиция. Проявява голямо тактическо умение и маневреност при задържането на Дринската сръбска дивизия на 5 ноември. Участва в укрепването на позицията и в боевете, където на 5 ноември бива ранен. За участието си във войната е награден с Орден \"За храброст\" IV степен и повишен във военно звание майор.   По този начин младите български военни са оставени да се оправят сами срещу значително по-опитната и обучена сръбска армия. Нещо повече, никой не очаква агресия от Запад и в голямата си част българските сили са струпани по южната граница с Османската империя.     Ротмистър Бендерев е назначен за командващ десния фланг (от височината Леща до шосето Драгоман – София) на Сливнишката позиция, като отрядът му се състои от 7 дружини и 2 батареи. На 5 ноември Бендерев с командваната от него войска се притичва на помощ на войските на капитан Кръстьо Бахчеванов и с удар на нож овладява връх Мека Црев.   Така в края на месец октомври сръбските войски завършват съсредоточаването си по границата, а на 2 ноември, под предтекст, че български части са нападнали пограничните райони, Сърбия обявява война на България.     Kапитан Михаил Савов e командир на левия фланг в битката при Сливница. В първия ден на битката, 5 ноември, отразява атаките на сръбската Дринска дивизия срещу укрепленията около Алдомировци и Братушково, с което печели време за пристигане на подкрепленията от Южна България. Притиснат от по-многочислен противник, отказва да изпълни заповедта на командира на Западния корпус да отстъпи и помага за разгрома на Моравската дивизия в боя при Гургулят. Участва и в боевете при овладяването на Пирот. Награден е с орден \"За храброст\" III степен.   Българският княз Александър Батенберг издава манифест до целия български народ, в който призовава \"всеки българин, способен да носи оръжие, да дойде под знамената да се бие за своето отечество и свобода, за защита на земята ни от нахлуването на нападатели\".     В началото на войната княз Александър Батенберг го назначава за командир на Западния корпус. След боевете при Сливница командва настъпление към Цариброд и Пирот. След края на войната е награден с Орден \"За храброст\" II степен и повишен в звание полковник. Така Данаил Николаев става първият полковник от българската армия.   Сръбската армия е значително по-голяма като численост, по-добре въоръжена, по-добре обучена, с уредено снабдяване и екипировка. От българска страна единствената надежда са завърналите се около 40 млади офицери, обучени до момента от руските военни академии, които са завършили само месец преди това.     При избухването на Сръбско-българската война (1885) на 2 ноември дружината на капитан Кутинчев се оправя от София към Сливница, от където заедно с 2-ра дружина на 3 ноември се оправят към Сливнишката позиция, като на 5 ноември дружината е разположена на десния фланг на позицията. В самото начало на Сливнишкото сражение е ранен командващия на полка капитан Андрей Блъсков и командването е поето от капитан Кутинчев. Проявява се при атаката на Синята чука на 6 ноември и в боя на 7 ноември. След края на сражението, на 8 ноември той е назначен за титулярен командир на полка. На 10 ноември 1-ва и 4-та дружина под общото командване на Кутинчев влизат в състава на авангардния отряд на майор Петър Стоянов, който овладява Драгоман (10 ноември) и Цариброд (11 – 12 ноември). Участва, в превземането на Пирот. След войната е награден с Военен орден \"За храброст\" – IV степен и получава едногодишно старшинство в чин капитан.       Веднага след Съединението на Княжество България и Източна Румелия през 1885 г. и последвалото изтегляне на руските офицери капитан Олимпий Панов е назначен за началник на артилерията в българската армия. По време на Сръбско-българската война допринася за победата на българските войски в Сливнишкото сражение. На третия ден от сражението, 7 ноември, в момент на колебание на главния щаб и командването на Западния корпус, капитан Панов извежда малобройните защитници от укрепленията в центъра на сливнишката позиция срещу Дринската дивизия. Атаката предотвратява сръбския контраудар към рида Три уши и затвърждава успешния завършек на битката.   Въпреки настояването на княза и на зам.-началник Щаба на българската армия, капитан Стефан Паприков да се отстъпи София на сърбите без бой и да им се даде генерална битка на Вакарелските височини, командирите във военния съвет са категорични - или ще има битка при Сливница, или въобще няма да се водят сражения.     Командва с голям успех Смолчанския партизански отряд, в който влизат стотици доброволци от Македония. По време на сраженията маневрите на отряда успяват да създадат сериозно объркване в сръбските сили. В последния ден на боевете Коста Паница и неговите хора успяват да изтласкат сърбите и да преминат в настъпление.   Решаващото сражение в тази война е битката при Сливница, провела се между 5 и 7 ноември 1885 г. Фронтовата линия при Сливница е разделена на 3 части - десен – от височината Леща до шосето Драгоман-Сливница; централен – от шосето до с. Алдомировци; и ляв – от Алдомировци до с. Братушково. Дължината и по права линия е около 20 км.     Като командир на II- и Пехотен Струмски полк и на Брезнишкия отряд участва в Сръбско-българската война. Отличава се в боевете при Брезник. Там, макар отрядът му да е разбит, той успява да спечели ценно време за прегрупиране на българските войски. За проявено командирско умение и лична храброст е награден с орден \"За храброст\" IV степен.   Трите позиции са командвани съответно от капитан Михаил Савов (ляв фланг - 6 дружини, 2 батареи и 2 ескадрона), капитан Андрей Блъсков (център - 4 дружини и 2 батареи) и ротмистър Атанас Бендерев (десен фланг - 7 дружини и 2 батареи). Сраженията се водят в района на град Сливница и село Алдомировци, местностите Три уши и Мека црев.     В Сръбско-българската война е командир на Западния корпус. Командва отбранителното сражение при Сливница, а на 8 ноември е назначен за командир на дясната колона. Участва в преследването на отстъпващите сръбски войски и в овладяването на Цариброд и на Пирот. За проявена храброст и за качествата си на командир е награден с орден \"За храброст\" III степен.   Съотношението на силите в началото на битката е 12 000 българи срещу 25 000 сърби като българите разполагат с артилерия от едва 40 оръдия.     През Сръбско-българската война (1885) командва Комщицкия отряд, който разбива батальона на майор Милошевич на 6 ноември при селата Ропот и Комщица. Под командването на Коста Паница участва в боевете при Славиня, Височка Ржана и Пирот. За проявеното мъжество и умелото си командване е награден с Орден \"За храброст\" IV степен.       Батареята на капитан Георги Силянов обаче успява да ги отблъсне бързо, без да дава жертви, като същевременно български войнци успяват да заемат Мало Малово и Мека Цръв по заповед на княз Александър I Батенберг.     По време на Сръбско-българската война през 1885 г. Паприков е заместник-началник-щаб на Западния корпус и има заслуги за успешните действия на българските войски при Сливница. Ръководи операциите срещу Пирот, въпреки че първоначално подкрепя стратегията на княз Александър Батенберг за отстъпление.   Сражението се води предимно на този фланг, като сърбите извършват постоянни нападения, но без успех. Въпреки малкото артилерия, именно оръдията помагат много на пехотната войска, чрез усилен огън, но въпреки това десният български фланг се изтегля до укрепените позиции поради липса на боеприпаси.     По негова молба е назначен за командир на 3-ти пехотен бдински полк, чието командване поема на 1 октомври. През Сръбско-българската война полкът на капитан Маринов се сражава при Врабча и при Сливница, където увличайки след себе си войниците в атаката на височините Три уши, проведена на 7 ноември е тежко ранен и по-късно умира от раните си. За показаната храброст в сраженията на 6 и 7 ноември е награден с орден \"За храброст\" IV степен.   В центъра и на левия фланг също са удържани позициите. По-късно през деня сръбската Моравска дивизия заема гр. Брезник, но забавянето в придвижването им дава възможност на българските подкрепления от Тракия да пристигнат.     През Сръбско-българската война в 1885 година е командир на II дружина от III пехотен Бдински полк. Дружината на капитан Тошев взима участие в атаката срещу височината Мека Црев. На 7 ноември му е наредено да атакува вражеските позиции, с което завзема източната част на Три уши. За действията му по време на сраженията е награден с орден \"За храброст\" IV степен.     Поручик Атила Зафиров и войниците разбират, че сърбите не са успели да обходят десния фланг на българите. По този начин той предизвиква паника в сръбското главно командване, което помислило, че срещу него настъпват големи български сили по долината на Калотинска река.   Нещата на левия фланг на българската войска обаче далеч не изглеждат толкова добре. Сръбската Моравска дивизия с многобройни сили превзема Брезник и се насочва към левия фланг на българските позиции в Сливница. Осъзнавайки важността на Сливнишката позиция за цялото сражение началникът на щаба на армията капитан Рачо Петров дава заповед на Радомирския отряд да атакува на всяка цена.   Въпреки изключително неравните сили капитан Стефан Кисов изпълнява заповедта. С по-малко от 2000 бойци, при съотношение 1:6, той напада. Сръбската дивизия разбива отряда на Кисов, обаче, ангажирана в бойни действия, не успява да достигне в заповядания срок Сливнишката позиция, което дава време за прегрупиране на българските сили.     Тогава е и важната битка при село Гургулят. Спряната предния ден Моравска дивизия предприема ново настъпление през Брезник, Гургулят и Делян, след като влиза в село Златуша, получава изненадваща атака от осемте оръдия от артилерията, която е над с. Гълъбовци.   Капитан Христо Попов и воденият от него отряд се срещат с Моравската дивизия и успяват да я разгромят. С атака \"на нож\" отблъскват сърбите с 4 километра. Така опасността от обход на левия фланг е ликвидирана.   На десния фланг при Сливница, българите атакуват височината Три уши. Започват с огневи бой между българските части, заели Мека цръв и сърбите от Дунавската и Дринската дивизия. По това време сръбските войски на северния фланг се съвземат и си връщат част от изгубените терени. Българите контраатакуват. Капитан Марин Маринов - командващ Бдинския полк, нарежда щикова атака - \"На нож\" като сам повежда бойците си и загива в боя.   По-късно Бдинският полк е подкрепен от плевенските дружини и една батарея. Развихря се ожесточена борба за надмощие, но сърбите не успяват да издържат и обръщат в бяг, от тук нататък ходът на сражението е решен. Оттук идват легендите за българското \"Ура\" и влизането в бой с \"Шуми Марица\" на уста, които подплашват по-многобройната сръбска армия. За атаката най-красноречиво говори сръбският капитан Нешич:   \"Видях и доста дълго гледах това събитие, което наистина ме потресе, когато видях безогледното налитане на българите и разстроеното и безредно отстъпление на нашите разбити части... Буйният и безогледен налет наистина ни изглеждаше нещо непознато.\"     Само 10 дни по-късно Сръбската армия е изправена пред пълен разгром. Единствено намесата на Австро-Унгария спасява западната ни съседка от настъплението на българската армия.   В тридневните боеве край Сливница загиват 1800 български воини. Сърбите губят 2100 души. С победата българите практически защитават Съединението на Княжество България и Източна Румелия.   Датата 7 ноември се смята и за рождена дата на българската сухопътна войска точно заради победата край Сливница в битката, в която капитаните печелят войната и спасяват българското Съединение.", "date": "2017.11.08", "title": "Капитаните, които извоюваха победата при Сливница"}
{"url": "http://www.classa.bg/%D1%81%D0%B2%D1%8F%D1%82/item/374898-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0-%D0%BB%D0%B8-%D1%81%D1%8A%D1%80%D0%B1%D0%B8%D1%8F-%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%82%D0%B5-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D1%8F-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA", "text": "В неотдавнашно интервю руският посланик в Белград Александър Чепурин остро и крайно недипломатично обиди сръбската опозиция, колегата си от Украйна и американския представител Хойт Ий. Въпреки това министерството на външните работи на Сърбия още не е решило дали да го отпрати заради това, дали да го предупреди или дали изобщо да реагира.   В интервю за “Спутник” Чепурин се подигра на Хойт Ий, като го нарече “75-ия заместник на 24-ия помощник”, за украинския посланик каза, че е част от “усташката власт”. Той не спря дотук. Обвини сръбската опозиция, която отиде на среща с Хойт Ий, че е антисръбска. На всичко това сръбското външно министерство, което можеше поне да предупреди Чепурин, още не е реагирало.   “Блиц” попита Ивица Тончев, държавен секретар в МВнР, ще излезе ли министерството с позиция по случая с руския посланик. “Това е добър въпрос, но ние не оповестяваме предварително нашите реакции”, каза Тончев.   На молбата ни да коментира поведението на Чепурин, както направи в случая с украинския посланик, той отказа да го направи. “Аз не съм тук да мисля. Има министър Ивица Дачич, разни сектори в МВнР, има колегиум, където се взимат решения. Още не сме решили нищо. Може да има реакция, може да няма”, каза Тончев за “Блиц”.                      ", "date": "2017.11.08", "title": "Ще реагира ли Сърбия на скандалните изявления на руския посланик?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374893-%D0%BA%D0%B0%D0%BA-%D0%B1%D0%BE%D0%BB%D1%88%D0%B5%D0%B2%D0%B8%D1%88%D0%BA%D0%B8%D1%8F%D1%82-%D0%BF%D1%80%D0%B5%D0%B2%D1%80%D0%B0%D1%82-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "              Едни го наричат „Октомврийска революция\", други - „болшевишки преврат\". Независимо от името обаче, за България това е най-драстичното и фатално събитие с дълготрайни последствия, разиграло се извън нейните граници. Това твърдение обединява мненията на философа от Софийския университет Калин Янакиев и на историците Людмил Спасов от Пловдивския университет и Михаил Груев от Държавна агенция „Архиви\".   Непосредствено след установяването на болшевишкия режим в Русия, Кремъл залага на „износа на революции\" като част от осъществяването на плана на Ленин и обкръжението му за създаване на световен съюз на съветските републики с център Москва. По думите на историка Людмил Спасов, непосредствено след Деветоюнския преврат през 1923 Сталин критикува ръководството на БКП, че при свалянето на правителството на Стамболийски е заело неутрална позиция.    Сталин настоява българските комунисти да се радикализират и да поемат курс към въоръжена борба, а Кремъл отхвърля доклада на Васил Коларов, че положението в България е вече спокойно, а и в страната няма достатъчно пролетариат за правене на революции. По това време болшевишките лидери още се надяват на обрат след провала на плановете им за съветски републики в страни като Германия и Унгария. В случая идеята е да се подпали „барутното буре на Европа\" - Балканите, с цел да се отвлече вниманието на Западна Европа от комунистическите конспирации в Германия и в други централноевропейски държави. \"Заповяданата революция\" „Заповядана революция\" - така историкът Людмил Спасов нарича инспирираното от болшевишка Русия въстание в Северозападна България през септември 1923. Три месеца преди кървавия бунт Коминтернът нарежда на БКП да поеме курс към въоръжена борба. За целта са отпуснати 50 000 долара, а въстаниците трябва сами да си набавят оръжието или да разчитат на доставки от Югославия.    За проверка на „революционната ситуация\" в България пристига коминтерновският емисар Александър Абрамович-Четуев, който впоследствие иска от Москва да бъде уволнено цялото ръководство на БКП - заради „неправилни позиции\" по време на Деветоюнския преврат. Изпратените от Кремъл конспиратори настояват за бързо въстание - без значение, че подготовката му е нищожна. Резултатът: над 5 000 души са убити, 15 000 са арестувани, а 2 000 успяват да емигрират след петдневния бунт през септември 1923, обяснява Людмил Спасов. Москва не успява да постигне основната си цел - да накара Югославия да се намеси и да окупира части от България.   Философът Калин Янакиев поставя събитията в България през 1920-те в контекста на т.нар. „Октомврийска революция\": „Случилото се в Русия през есента на 1917 е политически преврат, смазал установеното след Февруарската революция мимолетно демократично управление на Русия.    Митологизирането на този преврат чрез определянето му като „революция\" лежи в основата на оправдаването на комунистическите престъпления. Защото революцията не е злодеяние на определени хора, а нещо като неизбежен природен катаклизъм, в който дори има някаква романтика. Както не можем да съдим земетресенията или слънчевите затъмнения, така не можем да съдим и нещо, което според порочната марксистка доктрина е „исторически необходимо\". Милиони хора бяха избити, но какво да се прави, след като е избухнала „революция\"...    Едно толкова мащабно историческо престъпление не бива да бъде наричано „революция\" и така да се търси оправдание за милионите жертви на това деяние\", казва Янакиев и напомня за задкулисната роля на Коминтерна в следващото голямо престъпление на болшевизма в България - атентата в софийската катедрала „Света Неделя\" през април 1925.   „По какво се различава Коминтернът като център за извършване на престъпления в цяла Европа от днешната \"Ислямска държава\"? Каква е разликата между сегашния тероризъм и коминтерновския „износ на революции\"? Може би в това, че \"Ислямска държава\" в много случаи просто си приписва авторството на терористични актове, извършвани от фанатици-самодейци, докато Коминтернът старателно е подготвял, финансирал и изпращал изпълнителите на замислените терористични актове до местопрестъпленията\", твърди Калин Янакиев.   Историкът Людмил Спасов е на мнение, че в Москва са знаели за подготвяния атентат в „Света Неделя\", но той идва в момент, когато СССР търси дипломатическо признание от Европа и Америка. Това, естествено, става много по-трудно, когато вестниците в цял свят излизат със заглавия за болшевишката следа в най-кървавия за всички времена политически атентат.   \"Злокачествено и всеобхватно влияние\"   Историкът Михаил Груев говори за цялостното влияние върху България на случилото се в Русия през 1917. „В българската история няма по-осезаемо външно събитие от болшевишкия преврат в Русия. Събитие с толкова силно и трайно влияние върху вътрешното развитие на България. Това влияние е не само злокачествено, но и всеобхватно\", твърди Груев. Според него налагането на съветския модел на партията-държава в страните, окупирани от Червената армия в края на Втората световна война, в общи линии е унифицирано. Но за разлика от другите източноевропейски компартии, в които по-късно се формират национални крила, БКП остава до самия си край просъветско формирование.    В историята на световния комунизъм няма друг феномен като проведените през 1963 и 1973 пленуми на ЦК на БКП с решения за постепенно присъединяване на България към СССР, казва още Груев. „Това, което все пак трябва да ни радва, е, че влиянието върху България на болшевишкия преврат, на СССР и на неговия правоприемник - днешната Русия на Путин, става все по-косвено и избледняващо във времето\", заключава Михаил Груев.", "date": "2017.11.08", "title": "Как болшевишкият преврат преобърна съдбата на България"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374894-%D0%BF%D0%BE-%D1%83%D0%BC%D0%B5%D0%BD-%D0%BB%D0%B8-%D0%B5-%D0%BC%D0%B5%D1%81%D1%82%D0%B0%D0%BD-%D0%BE%D1%82-%D0%BC%D0%B8%D0%B4%D1%85%D0%B0%D0%B4-%D0%BF%D0%B0%D1%88%D0%B0", "text": "”Трябва да се отбележи, че сред българите има повече от 1 милион мохамедани. В това число не са включени нито татари, нито черкези. Тези мохамедани не са дошли от Азия. Те са потомци на същите тези българи, преобърнати в исляма през епохата на завоеванието. Те са чеда на същата тази страна, на същата тази раса, произлезли от същото това коляно... А между тях има само една част, която говори само български. Това заявява пред  френското списание \"La Revue scientifique de la France et etranger\" Мидхад паша.   А между тях има само една част, която говори само български. Това заявява пред  френското списание \"La Revue scientifique de la France et etranger\" Мидхад паша. Според редица чужди източници броят на българите мюсюлмани в етническата територия на българите през 1878 г. е от 800 хиляди до 1,5 милиона. Същевременно за потомците на турци колонисти същите източници посочват цифрата 375 хиляди.  У нас е прието за българи мюсюлмани да се определят само тези, които не говорят османотурски език, а от изложените дотук факти е ясно, че много от \"българските турци\" през 1878 г., следователно и по-късно, са от български етнически произход.  Може да бъде направен обоснован извод, че \"турците\", които се изявяват като добри земеделци, строители и занаятчии, не произлизат от спахии и еничари, от номадите юруци, а това са потомците на турцизираните българи, запазили стопанските си умения и традиции, пише историкът Йордан Колев. Ето и затова тази сутрин Лютви Местан беше от нагъл по-нагъл. Мидхад паша не бил прав за българските турци в 19 век. Хайде бе, ти ли знаеш повече или си по-умен от него!? Или така ти диктуват от турското посолство!? Срам!!!! Къде е главният прокурор!? Така можем да обобщим коментарите във фейсбук. Ще припомним, че Ахмед Шефик Мидхат паша е виден високообразован османски държавник, инициатор на приемането през 1876 на първата конституция на Османската империя. Бил е последователно Управител на Дунавския вилает, Велик везир и Председател на Държавния съвет на Турция.  ", "date": "2017.11.08", "title": "По-умен ли е Местан от Мидхад паша?"}
{"url": "http://www.classa.bg/%D1%81%D0%B2%D1%8F%D1%82/item/374886-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D0%B0%D0%B7%D0%B8%D0%B0%D1%82%D1%81%D0%BA%D0%BE%D1%82%D0%BE-%D1%82%D1%83%D1%80%D0%BD%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D0%B5-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D1%81%D1%8A%D1%8E%D0%B7-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9", "text": "Истинският приоритет на азиатската обиколка на американския президент, Доналд Тръмп, вероятно е намерението да сформира коалиция за сдържане на Китай, тъй като в момента не иска да се \"изправи\" открито срещу Пекин, заяви анализаторът Андрю Люнг. Въпреки че Тръмп изглежда съсредоточава вниманието си върху Северна Корея и ядрената й програма, истинският план за обиколката му, може би не се фокусира единствено върху Пхенян, казва Люнг. Истинската движеща сила в това усилие на лидера на САЩ може би е \"липса на доверие в голям мащаб между двете свръхсили - САЩ и Китай\". Азиатско-тихоокеанският регион се превърна в \"основен театър\" на политиката, целяща да защити влиянието на Съединените щати и интересите на големите им компании. \"Най-важното нещо в дневния ред е това съперничество или сдържането на Китай\", каза Люнг. \"Приоритетът на Япония, най-близкият съюзник на САЩ, също е сдържането на Китай. Ето защо Тръмп посети Япония на първо място. След това е Южна Корея, надявайки се да създаде тристранен съюз срещу Китай \", каза експертът. Ръководителят на Белия дом пристигна в Токио в момент, когато двустранните отношения между двете азиатски страни се характеризират с липса на взаимно доверие. Сеул има много по-близки отношения с Пекин, но в същото време зависи почти изцяло от \"американския военен чадър\" срещу заплахата от Пхенян, смятана за \"екзистенциална\". Този факт може да превърне Сеул в инструмент в играта на Вашингтон с Пекин, посочва анализаторът. С посещението си в Япония, Тръмп започна 12-дневната си обиколка в Азия, най-дългата на този континент за американски лидер от повече от две десетилетия. Той ще посети Южна Корея, Виетнам, Китай и Филипините.", "date": "2017.11.08", "title": "Истинската цел на азиатското турне на Тръмп е \"да създаде съюз срещу Китай\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374901-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%B4-%D1%80-%D0%B6%D0%B5%D0%BB%D0%B5%D0%B2", "text": "Държавният глава Румен Радев и президентите Петър Стоянов (1997-2002), Георги Първанов (2002-2012) и Росен Плевнелиев (2012-2017) откриха възпоменателна плоча пред родната къща на първия демократично избран президент на България д-р Желю Желев (1990-1997) в село Веселиново. В словото си пред присъстващите Румен Радев отбеляза, че д-р Желев ни напусна преди две години и \"имаше нелека съдба, прояви куража на инакомислещите, когато други мълчаха, пое отговорност за страната, когато всички спореха и се надвикваха, понесе упреците на опонентите и предателствата на своите. Епохата натовари политиците на прехода с бремето на много грешки - и техни, и чужди. Огромните надежди се сблъскаха със суровата действителност. Идеалистите бяха изместени от циниците, но президентът Желев остана безсребреник, когато други осребряваха куража на инакомислещите и надеждите на всички българи, остана демократ, когато всички други се сочеха с пръст, остана народен човек, когато мнозина се срамуваха и клеймяха думата \"народен\". Д-р Желев се водеше от идеи, а не от корист. Той бе убеден европеец, от онова поколение на Хелмут Кол и Франсоа Митеран, за което мирът, солидарността и единството на континента бяха кауза, посочи Радев. Той каза още, че е знаменателен знак, \"че в раздираното ни от противоречия време днес тук се събрахме четиримата държавни глави, за да съхраним паметта на първия президент на нова България. В петък е 10 ноември, дата която неизменно свързваме с д-р Желев. 28 години след началото на промените политическите страсти продължават да вилнеят. Години наред спорим дали преходът свърши. Мисля, че ще можем да го твърдим когато престанем да употребяваме историята за злободневен политически бизнес, когато разномислието ражда дискусии, а не подхранва омразата, когато аргументите изместят дамгите, когато започнем да се отнасяме с респект към градивните, към прогресивните, към родолюбците, с уважение към всички жертви от всички епохи, без прошка за престъпленията, но с разбиране за общата драма, в която всеки от нас носи своята отговорност и никой не е безгрешен\", допълни Радев. В края на словото си той благодари на ръководството на Община Смядово и на кмета на с. Веселиново за това, че благодарения на тях къщата на Желю Желев е в добро състояние. Тържествената церемонията, с участието на гвардейци, се състоя пред родната къща на д-р Желю Желев на улица \"Възрожденец\" 2 в с. Веселиново. На нея присъстваха дъщерята на д-р Желев - Станка Желева, кметовете на Шумен - Любомир Христов, на Велики Преслав - Александър Горчев, на Смядово- Ивака Петрова, представители на различни институции и организации и много жители и гости на Веселиново. В знак на признателност и почит към д-р Желю Желев, държавният глава Румен Радев и президентите Петър Стоянов, Георги Първанов и Росен Плевнелиев, официалните лица на церемонията, жители и гости на Веселиново поднесоха венци и цветя пред възпоменателната плоча на д-р Желев. Венец бе поднесен и от служители на НСО, грижили се за охраната на първия демократично избран президент на България.", "date": "2017.11.08", "title": "Четирима президенти почетоха д-р Желев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374887-%D0%BF%D1%80%D0%BE%D1%84-%D0%B1%D0%BE%D0%B6%D0%BE-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B7%D0%B0-%D0%BF%D0%B8%D0%BA%D0%BB%D0%B0%D1%82%D0%B0-%D0%B1%D0%B5%D0%B7-%D1%86%D0%B8%D1%86%D0%B8", "text": "Едно от най-атрактивните неща в международната политика е инстраграмът на говорителката на руското външно министерство. Мария Захарова е родена на 24 декември 1975 г. в Москва, прекарва детството си в Пекин, където баща ѝ работи като дипломат. През 1998 г. завършва международна журналистика - специалности \"ориенталистика\" и \"журналистика\". В официалната ѝ биография пише, че владее английски и китайски език.    Пише поезия. Заради непремерени изказвания от името на руското външно министерство често е критикувана от редица медии в Европа и САЩ. Последният гаф на Захарова е от миналата седмица, когато заяви, че съветската армия е спасила българските евреи от нацистките лагери на смъртта през Втората световна война.    По този повод историкът проф. Божидар Димитров коментира живописно вчера: \"Мария Захарова, говорителката на външното министерство е една пикла без цици. Ужасна е просто. Аз като мъж съм възмутен.    Не я ли виждате каква е кльощава! Абсолютна пикла без цици. Това, което каза е една лъжа и мисля, че вече тя е наказана.\", заключи той. Прав ли е професорът?         ", "date": "2017.11.08", "title": "Проф. Божо Димитров за \"пиклата без цици\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374888-%D0%BB%D1%83%D1%81%D0%B8-%D0%BF%D0%B8%D0%BD%D0%B4%D0%B5%D1%80-%D0%BF%D0%BE%D0%BA%D0%B0%D0%B7%D0%B0%D1%81%D0%BB%D0%B0%D1%81%D1%82%D0%BD%D0%BE-%D1%82%D1%8F%D0%BB%D0%BE", "text": "Външният вид на моделката Луси Пиндер е абсолютно зашеметяващ. Това доказват серия от снимки за нейния календар за 2018 година. Бившата участничка в Биг Брадър знаменитости се показа в бельо, докато позира за фотосесията. 33-годишната изглежда просто възхитително в черно бельо и розово халатче, позирайки в луксозна баня.            ", "date": "2017.11.08", "title": "Луси Пиндер показасластно тяло"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374889-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D1%81%D0%B5-%D0%BF%D1%83%D1%81%D0%BD%D0%B0-%D1%81%D1%82%D1%80%D0%B0%D1%88%D0%BD%D0%BE-%D1%81%D0%B5%D0%BA%D1%81%D0%B8", "text": "Малката вече порасна. Гери-Никол се превърна от дете в истинска сексапилна млада дама. Това показва и последният кадър, споделен от нея в социалната мрежа. Хитмейкърката се показа пред феновете си с мрежеста блуза от която напращелият й бюст прозира. Все пак звездата е запазила благоприличие и не показва зърна. На тяхно място се виждат огромни черни звезди. Гери показва уникална фигура на повечето си снимки, а формите на дупето и талията й се доближават до тези на големи звезди като Ким Кардашиян и Ники Минаж. Не случайно и дивата е сравнявана честно с тях.  \r\n   Вие какво мислите за Гери? \r\n     \r\n            ", "date": "2017.11.08", "title": "Гери-Никол се пусна страшно секси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374890-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BE%D1%82-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B2%D0%B7%D1%80%D0%B8%D0%B2%D0%B8-%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D1%81-%D0%B3%D0%BE%D0%BB%D0%B0-%D0%B9%D0%BE%D0%B3%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Всеки в Инстаграм иска да е сред най-успешните, с най-много фенове и последователи. Профил с името Nude yoga Girl определено може да се похвали с успех. На него красавица от Австралия публикува фотографии, на които тренира йога и то съвсем гола.      Всички снимки са направени изключително фино и с вкус и със сигурност без никаква вулгарност. За техния успех говори и броят на последователите - над 713 хиляди, които се увеличават с всеки изминал ден. Самата австралийка, която не разкрива името си, разказва, че иска със снимките да отправи послание.      \"Преди време имах проблем с тялото си и непрекъснато виждах някакъв проблем с него. Непрекъснато търсех някакви грешки във фигурата си и все не бях доволна от себе си. Това ми попречи да се обичам\", разказва красавицата, която иска да покаже на останалите как да започнат да се харесват отново.          ", "date": "2017.11.08", "title": "Красавица от Австралия взриви Инстаграм с гола йога (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374891-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%BD%D0%BE%D0%B5%D0%BC%D0%B2%D1%80%D0%B8", "text": "Трябва да контролирате природния си темперамент, за да не навредите на личния си живот. Ако правите всичко в рамките на допустимото и разумното, тогава ще бъдете в списъка на победителите. Отлично, ще се развиват културни и социални мероприятия, на които ще се проявите по оригинален и творчески начин. Правете добро и не искайте от другите нищо в замяна. Ще имате възможност да получите нова позиция на по-високо ниво, за която от дълго време сте мечтали. Така че, днес, не се съмнявайте в себе си и способностите си. Нужната ви финансова помощ, ще дойде на време от хора, които планират да си сътрудничат с вас. Ако имате същото намерение, тогава не се отказвайте от преговорите. Днес се заемете с йога или медитация, за да възвърнете душевното си спокойствие. Ако имате далечни роднини, които не сте виждали отдавна, им се обадете или ги навестете, ако не живеят далече. С парите, трябва да сте икономични, а от големи покупки е по-добре да се откажете, тъй като извънредни приходи, не се очертават в скоро време. Очаква ви ден, изпълнен с трудности и препятствия. За да се избегнете опасностите, ще ви е необходима подкрепата на близките ви хора. Ако се доверите на вашия естествен инстинкт, ще може да преодолеете много от проблемите в отношенията с тези, които обичате. Основното нещо е, да не криете вашият чар и жизненост. Възможно е да участвате в някакво приключение, макар и не по собствен избор. За да се измъкнете от неприятната ситуация, трябва да потърсите съвет от човек, който многократно ви е помагал. Откажете се от пътувания на дълги разстояния и пътешествията. Само в тиха и спокойна обстановка, ще може да се концентрирате върху най-важното. Възможна е голяма финансова загуба, ако забравите за елементарните предпазни мерки. По време на подписване на документи и регистрация на ценни книжа, бъдете внимателни. В личния живот, трябва да ограничите самонадеяността си или избраника ви, ще си направи съответните заключения и ще се отдръпне от вас. Бъдете толерантни към любимите хора, дори и ако някои от тях ви обидят или критикуват. По-малко говорете, за плановете си за бъдещето или половината от тях няма да се сбъднат. В домакинската работа, ще трябва да прибегнете до практиката и съветите на по-опитни от вас. Днес е по-добре да не поемате инициативата, както в професионалния живот, така и в любовта. Възможно е да получите предложение за работа в чужбина. Ако сте мислили за това, използвайте всички шансове да получите престижния пост. Тези, които имат бизнес, трябва да бъдат по-меки и толерантни към своите подчинени.   Ако не искате да прекъснете отношенията си с избраника, научете се да правите компромиси. По време на боравене с пари, бъдете внимателни. Опитайте се, също да се примирите с недостатъците на другите и вие не сте перфектни. Вечерната разходка, ще ви даде, не само нови емоции, но и ново запознанство. Днес, може с нестандартни методи, да решите всички проблеми, които са се натрупали през последно време. Дори и работата, която не ви харесва, ще вършите със страст, бързо и лесно. Необвързаните, ги очаква важна среща по време на пътуване. Не се фокусирайте върху думите, а върху действията на човека. В края на краищата, те са надарени с дълбок смисъл. Очаква ви, много работа, кариерно развитие и добри доходи. Дори няма да вярвате, че всичко ви се случва в един ден. Огромен плюс е, че вие предварително всичко сте изчислили и планирали. Вечерта ви очаква приятна любовна среща, от която ще ви останат хубави спомени за години напред. Може да използвате ресурсите си напълно и без да се съмнявате, да искате подкрепата на приятелите си. Финансовите печалби, ще идват внезапно, както и предложенията за нова работа. Договори, споразумения и преговори - всичко това ще се провежда отлично. В любовта, импровизирайте повече, това ще освежи връзката ви.", "date": "2017.11.08", "title": "Дневен хороскоп 8 ноември"}
{"url": "http://www.classa.bg/%D1%81%D0%B2%D1%8F%D1%82/item/374892-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D1%80%D1%83%D0%BC%D1%8A%D0%BD%D1%86%D0%B8%D1%82%D0%B5-%D0%B8-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D1%81%D0%B2%D0%B0%D0%BB%D1%8F%D1%82-%D1%81%D1%80%D0%B5%D0%B4%D0%BD%D0%BE%D1%82%D0%BE-%D1%80%D0%B0%D0%B2%D0%BD%D0%B8%D1%89%D0%B5", "text": "          Гелзенкирхен е смятан за най-бедния град в Германия - поне що се отнася до средния доход на глава от населението. Жителите на този 260-хиляден град в Рурската област получават средно 16 274 евро годишно след отчисление на данъци, здравни, пенсионни и социални осигуровки. Средният нетен доход в Германия възлиза на 21 600 евро годишно, съобщи тези дни порталът derwesten.de.   В Гелзенкирхен си имат обяснение за този негативен рекорд. \"В случая става дума за средностатистическа стойност, пресмятана въз основа на доходите на всеки един жител на града - като започнем от бебетата и стигнем до старците. Освен това в нашия град живеят около 13 000 души, които поради личната си ситуация нямат никакви доходи - бежанци, но и много българи и румънци\", обяснява пред електронното издание Мартин Шулман, говорител на община Гелзенкирхен.   Шулман бърза да добави, че заради свободата на придвижване в рамките на ЕС българите и румънците естествено имат пълното право да се заселят в Гелзенкирхен. Но това сваляло средностатистическия доход в града: \"Ако извадим горепосочената група от статистиката, нещата биха изглеждали по съвсем различен начин\", посочва Шулман.   Пешеходната зона на Гелзенкирхен   От всичко това обаче не следва, че жителите на Гелзенкирхен едва свързват двата края, казва още говорителят и уточнява, че наемите и разходите за живот в града са изгодни. \"В нашия град човек може да живее добре с малко пари. Затова и мигрантите идват при нас\", казва Шулман и цитира една друга статистика, според която Гелзенкирхен е сред градовете с най-голям брой на младежите, които преждевременно прекъсват училище. \"Тук става дума за мигранти, които не говорят немски език. Гелзенкирхен не може да направи нищо\", казва Шулман.   По-нататък говорителят обяснява, че и други градове в Рурската област имат подобни проблеми. \"В град Есен например ситуацията е сходна. Само че там статистиките са по-добри благодарение на богатите южни квартали, където децата никога не са виждали хора с черна коса\", твърди Шулман.   През тази година медии от Рурската област многократно писаха за българите и румънците в Гелзенкирхен. От няколко публикации става ясно, че през пролетта общият им брой е възлизал на около 6 400 души. Според \"Вестфелише Нахрихтен\", това не е особено много на фона на 260-хилядното население на града. Въпреки това обаче \"тази група мигранти изправя общината пред огромни предизвикателства\", твърди изданието и обяснява, че повечето български и румънски граждани в Гелзенкирхен са бедни, не говорят немски и нямат професия.", "date": "2017.11.08", "title": "\"Българите, румънците и бежанците свалят средното равнище\""}
{"url": "http://www.classa.bg/%D1%81%D0%B2%D1%8F%D1%82/item/374885-%D0%BE%D1%89%D0%B5-60-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B0%D0%B4%D0%BC%D0%B8%D1%80%D0%B0%D0%BB%D0%B8-%D1%81%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B2-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%B2%D0%BE%D0%B5%D0%BD%D0%BD%D0%B8-%D1%82%D0%B0%D0%B9%D0%BD%D0%B8-%D1%81%D1%80%D0%B5%D1%89%D1%83-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8", "text": "Това, което започна като разследване от американското министерство на правосъдието на корупционен скандал, включващ азиатски военен подизпълнител, бе разширено, за да включи още 60 адмирала и стотици офицери от Седми флот на САЩ, съобщава \"Вашингтон пост\". Флотът е потвърдил, че се извършва преглед на поведението на 440 души, служещи и запасняци, за възможни нарушения на военните закони или федералните правила за етика, в работата им с Леонард Глен Франсис. Той е морски магнат, пребиваващ в Сингапур, известен като \" Дебелия Леонард \", който е получавал секретна информация от военните, в замяна на лични облаги, включително сексуални партита с проститутки. Скандалът не е нов, но цифрата - е: от миналата година броят на адмиралите, които се разследват, се е удвоил. Имената на висшите офицери и стотици други участници, са държани в тайна, за да се избегне компрометиране на разследванията. Подозира се, че повечето от тези служители са присъствали на партита в най-добрите ресторанти в Азия за сметка на Франсис, който е направил състояние чрез доставки за корабите на ВМС на САЩ, в пристанищата на Тихия океан, от Бризбейн, Австралия, до Владивосток, Русия. Той е известен с организирането на партита с проститутки, които понякога са продължавали няколко дни, според документацията на федералния съд. Федералните прокурори твърдят, че в замяна, служителите издавали на Франсис класифицирана или поверителна информация, която позволила на компанията му, Glenn Defence Marine Asia (GDMA), да ощети Военноморските сили с почти 35 милиона. Изтеклата информация включвала данни за движението на корабите и конфиденциална информация за договорите. В някои случаи командирите дори са закарвали корабите си в пристанища, където GDMA може да събира фалшиви такси, казаха прокурорите. Фактите са описани като най-лошия пример за корупция в историята на флота от Втората световна война. Инцидентите се отнасят към 1992 г., а в последно време - до 2004 г. Нарушенията са били държани в тайна от години. И накрая, в отговор на лавина от твърдения за измами, Националната служба за криминално разследване (NCIS) открива през 2006 г. повече от две дузини отделни разследвания на Glenn Defence, според съдебните регистри.", "date": "2017.11.08", "title": "Още 60 американски адмирали са обвинени в продажба на военни тайни срещу проститутки"}
{"url": "http://www.classa.bg/%D1%81%D0%B2%D1%8F%D1%82/item/374880-%D0%BF%D1%80%D0%B5%D0%B2%D1%8A%D0%BF%D0%BB%D1%8A%D1%89%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%82%D1%80%D0%B0%D0%B1%D0%B0%D0%BD%D1%82%D0%B0", "text": "          Невероятно, но факт С този жълт трабант чехът Дан Прибан е обиколил половината земно кълбо. Макар че този автомобил изобщо не е пригоден за такива дълги пътешествия, чешкият авантюрист е успял да стигне с него до Африка, Южна Америка, Азия и Австралия.         От камък От блок от пясъчен камък, тежащ 25 тона, скулпторът Карло Влох е изваял този Трабант-601, който със сигурност е най-тежкият представител на източногерманското семейство автомобили. За участието му в изложението Motorworld Classics в Берлин 9-тонният експонат е трябвало да бъде повдигнат с кран.         Къде е напред? В източногерманския град Цвикау ежегодно се провежда събор на любителите на култовия автомобил. През 2001 година там се появи трабант с два двигателя - по един отпред и отзад, които му дават възможност да се движи напред и в двете посоки. Шедьовърът от снимката е \"сглобен\" от два обикновени трабанта, произведени в края на 1980-те години.         От картон По случай Обединението на Германия в Хановер направиха трабант от кашони. Намериха се носталгици, които изтълкуваха това като лоша шега, тъй като навремето в ГДР наричаха трабанта \"картонен бомбардировач\". Въпреки това малолитражният автомобил си беше мечта за източногерманците.         Най-сладкият Това е най-сладкият от всички трабанти. Направен е от шоколад и е изцяло ръчна изработка.         Из Берлин Кой е казал, че трабантът изглежда старомодно? Недалеч от легендарния \"Чекпойнт Чарли\" на някогашната граница между Източен и Западен Берлин днес се намира музеят Trabi-World. Там можете да наемете някой от пъстроцветните експонати и да се отправите по историческите маршрути на германската столица.         Край зловещата стена Този трабант е част от мемориалния комплекс \"Мариенборн\". Поставен е на място, където навремето е преминавала зловещата Берлинска стена, разделяла германската столица на две части.         Електротрабант Трудно е да се повярва, но този красавец също е трабант. Моделът беше представен през 2009 година на Международното автомобилно изложение във Франкфурт на Майн. Той е оборудван с електродвигател, който може да развива до 130 км/ч. Но този трабант така и не стигна до серийно производство, тъй като едва ли щяха да се намерят достатъчно купувачи.         Трабант-саксия Собственикът на този трабант го е превърнал в своеобразна саксия. Разбира се, чак след промените през 1989 година. Преди това трабантът беше просто твърде ценен.         Трабант-рикша Още един шедьовър: долу - британският флаг, отстрани - лондонският \"Тауър Бридж\", горе - германското знаме. Не е ясно само дали това превозно средство има и двигател. Но определено си го бива като символ на германско-британската дружба.  ", "date": "2017.11.08", "title": "Превъплъщенията на трабанта"}
{"url": "http://www.classa.bg/%D1%81%D0%B2%D1%8F%D1%82/item/374881-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D0%B0%D0%BF%D0%B0-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BD%D0%B0%D1%80%D0%BA%D0%BE%D0%B1%D0%B0%D1%80%D0%BE%D0%BD,-%D0%B7%D0%B0-%D0%BA%D0%BE%D0%B3%D0%BE%D1%82%D0%BE-%D0%BC%D0%B5%D0%B4%D0%B8%D0%B8%D1%82%D0%B5-%D0%BD%D0%B5-%D1%81%D0%B0-%D0%B3%D0%BE%D0%B2%D0%BE%D1%80%D0%B8%D0%BB%D0%B8", "text": "За агенциите за сигурност на Съединените щати и Мексико той бе нещо като призрак. Никой не го познаваше, поне до миналия октомври, когато мексиканската прокуратура го залови в Мексико Сити. Това е Назарио Кавазос де Луна, известен също като \"El Mike\", \"El Ingeniero\" или \"El Big Papa\", мощен трафикант на наркотици, който работи в продължение на две десетилетия, без да бъде преследван. Според Американската агенция за борба с наркотиците (ДЕА), той е начело на влиятелна престъпна организация, която контрабандира един тон кокаин и девет тона марихуана всеки месец в Тексас и САЩ, избягвайки опасните незаконни дейности на мексиканските организации, като картелите Синалоа и Лос Зетас. Според криминалното си досие, Кавазос де Луна е роден на 10 декември 1962 г. в мексиканския щат Нуево Леон, въпреки че \"El Ingeniero\" е и гражданин на САЩ. Започва дейността си в подземния свят през 1995 г., с трафик на марихуана, метамфетамини и екстази. През последните пет години ДЕА включва \"Големия папа\" сред най-търсените бегълци в Луизиана и Тексас, като \"въоръжен и опасен\" престъпник. Съгласно досието, последният му адрес е в град Далас, на около седем часа път с кола от границата с Мексико в Тамаулипас. Според американските служби за сигурност този престъпник е натрупал милиарди долари с прехвърлянето на наркотици и закупуването на оръжия, което е правил в 15 щата на територията на Северна Америка. Той инвестира доходите си в \"недвижими имоти, къщи за сигурност и превозни средства\". Въпреки това, на 14 октомври 2010 г. започва да губи съюзници. Федералният съд на Източен окръг Тексас нарежда залавянето му и в резултат на това подчинените му започват да се съюзяват със службите за сигурност на САЩ, в замяна на получаването на правни облаги. Въпреки че официалните документи не разкриват подробности за операцията, факт е, че \"Големият папа\" е бил арестуван без съпротива в заведение за хранене в Наварте, затворен комплекс от средно и високо социално-икономическо ниво в Мексико Сити. Неговите дни на слава в трафика на наркотици приключиха. След ареста му, \"The Big Papa\" остава в затвора Алтиплано, затвор с максимална сигурност - същият, от който два пъти избяга Хоакин \"Ел Chapo\" Гусман, като има временна заповед за арест за екстрадиция в САЩ.", "date": "2017.11.08", "title": "\"Големият папа\" -мексиканският наркобарон, за когото медиите не са говорили"}
{"url": "http://www.classa.bg/%D1%81%D0%B2%D1%8F%D1%82/item/374882-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D0%BB%D0%B8%D0%B2%D0%B0%D0%BD-%D0%B2-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B9%D0%BD%D0%B0", "text": "Саудитска Арабия счита, че Ливан й е обявил война, като е позволил на Хизбула да проведе серия от дестабилизиращи действия срещу кралството. Това заяви в интервю за Ал Арабия саудитският министър по въпросите на Залива, Тамер ал Сабхан. \"Ние ще третираме ливанското правителство, като правителство обявило война на Саудитска Арабия, заради агресията на Хизбула\", заяви министърът. Той добави, че „такава агресия е предполагаемия трафик на наркотици в Саудитска Арабия и предполагаемото им участие в актове на терористи\" в страната. Това изявление идва само дни след неочакваната оставка на министър-председателя на Ливан, Саад Харири, който посочи Хизбула и Иран като причини за напускането му и ги обвини, че \"желаят унищожаването на арабския свят.\" Техеран заяви, че се стреми само към \"мир и стабилност\", докато ливанската групировка заяви, че всъщност Рияд е принудил Харири да се откаже от поста си и че изявлението му – записано в Саудитска Арабия, е и написано от самите саудитци. \"Ливан остава секвестиран от милициите на Хизбула и зад това стои Иран \" заяви Ал Сабхан, наричайки военната организация с политическо участие в Ливан \"партията на Сатаната\". \"Надяваме се, ливанското правителство да действа за възпиране на Хизбула\", добави той, без да уточнява дали кралството ще предприеме действия срещу Бейрут, който от своя страна не е коментирал засега.", "date": "2017.11.08", "title": "Саудитска Арабия обвинява Ливан в \"обявяването на война\""}
{"url": "http://www.classa.bg/%D1%81%D0%B2%D1%8F%D1%82/item/374883-%D1%83%D0%B2%D0%BE%D0%BB%D0%BD%D0%B8%D1%85%D0%B0-%D0%B6%D0%B5%D0%BD%D0%B0,-%D0%B7%D0%B0-%D0%BD%D0%B5%D0%BF%D1%80%D0%B8%D0%BB%D0%B8%D1%87%D0%B5%D0%BD-%D0%B6%D0%B5%D1%81%D1%82-%D0%BA%D1%8A%D0%BC-%D0%BA%D0%BE%D0%BD%D0%B2%D0%BE%D1%8F-%D0%BD%D0%B0-%D1%82%D1%80%D1%8A%D0%BC%D0%BF", "text": "Джули Брискман е уволнена от работата си в компанията Акима след като се разпространи вирусно една снимка, на която тя прави неприличен жест срещу конвоя, в който пътува президентът на САЩ, Доналд Тръмп. Когато на 28 октомври президентската каравана пътувала към Националния голф клуб, който президентът притежава във Вирджиния (САЩ), тази жена -велосипедист \"поздравила\" със среден пръст, а с публикуването на снимката с този \"неприличен\" жест е нарушила политиката на социалните мрежи на нейната компания- правителствен подизпълнител по редица договори. Бриксман, която е изпълнявала от шест месеца маркетингови и комуникационни задачи за фирмата, гарантира, че никакво съдържание в нейните акаунти в социалните мрежи, не я свързва с фирмата. Жената не съжалява за фактите и е щастлива, да стане имидж на протеста за много американци, защото е \"гневна за това къде е нашата страна в този момент, а това беше възможност да кажа нещо\".", "date": "2017.11.08", "title": "Уволниха жена, за \"неприличен\" жест към конвоя на Тръмп"}
{"url": "http://www.classa.bg/%D1%81%D0%B2%D1%8F%D1%82/item/374884-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D1%80%D0%B5%D0%BA%D0%BE%D0%BD%D1%81%D1%82%D1%80%D1%83%D0%BA%D1%86%D0%B8%D1%8F-%D0%B8-%D0%BC%D0%BE%D0%BD%D1%83%D0%BC%D0%B5%D0%BD%D1%82%D0%B0%D0%BB%D0%B5%D0%BD-%D0%B2%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BF%D0%BB%D0%BE%D1%89%D0%B0%D0%B4", "text": "Вчера Червеният площад на Москва преживя историческа реконструкция на военния парад, проведен на 7 ноември 1941 г., четири месеца след началото на Великата отечествена война. През тази година военният марш, отбелязал 24-тата годишнина от октомврийската революция, се състоя по време на битката за Москва: фронтовата линия бе само на няколко десетки километра от тогавашната съветска столица. Това бе исторически парад заради влиянието му върху войната. Някои го оценяват като една от най-забележителните военни операции, тъй като значително повишил морала на Червената армия и на цялата страна. Освен това той показал на целия свят, че Съветският съюз не се предава, дори когато нацистката заплаха е толкова близо. \"Реконструкцията на парада напомни на руските граждани героичните страници на нашата история, смелостта и издръжливостта на московските защитници, които се върнаха на фронта непосредствено след парада\", заяви представител на правителството на Москва. Парадът включваше повече от 5000 души, включително: Кавалерията на Президентския полк, Исторически дружества от членове на военните учебни заведения на Министерството на отбраната на Русия, Ученици от Военното училище \"Суворов\" и Московската военна школа, Военният оркестър на Московския гарнизон и членове на военни исторически клубове. След парада, венци от цветя бяха положени на гроба на Незнайния воин, до западната стена на Кремъл. На церемонията участваха и ветерани - участници в историческия парад през 1941 г. и Парада на победата през 1945 г. По-късно на Червения площад бе изложено военно оборудване от времето на Великата отечествена война.", "date": "2017.11.08", "title": "Историческа реконструкция и монументален военен парад на Червения площад"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374876-%D0%B5%D1%82%D0%BE-%D0%B7%D0%B0%D1%89%D0%BE-%D0%B5-%D1%82%D0%BE%D0%B2%D0%B0-%D1%83%D0%BD%D0%B8%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          За какво ти е Бюро по труда, ако не успява да ти намери работа? Вижте какво пише в проучването, поръчано от германската фондация \"Фридрих Еберт\": Бюрата по труда са намерили работа само на 1 процент от хората, обърнали се към институцията. Този 1 процент говори не просто за ниска успеваемост, а за липса на каквато и да било институционална адекватност. Същинска изненада е, че при подобна неефективност на държавния механизъм цели 42 процента от хората все пак са се обърнали към него. Колкото да разберат, че тази врата няма да се отвори, дори и неуморно да хлопат по нея.   Тези данни заслужават вниманието ни, защото могат да послужат като обяснение за генералното недоверие към българските институции. По няколко пъти в годината социолозите предлагат алармиращи допитвания до общественото мнение, от които става ясно, че доверието на хората в много държавни институции е твърде ниско. Българите не вярват на правосъдието, не вярват на правителството, не вярват на парламента - все места, до които съвсем малко хора имат директен достъп и впечатления от първа ръка.    Случаят с Бюрата по труда е по-различен, защото става дума за общуване с държавата, което се основава на личен опит и е обусловено от битова необходимост. Нещо повече дори: то е продиктувано от увереността, че когато потърсиш помощта ѝ, държавата е длъжна да откликне. 52% от българите смятат, че държавата е именно \"длъжна\" да им осигури работа. Преди да оценим тази нагласа като адекватна или не, нека видим как изглежда взаимодействието между държавата и гражданите през очите на самите хора: половината българи смятат, че държавата трябва да им намери работа. И почти толкова хора наистина се обръщат към нея, когато изпаднат в нужда. Но само 1 процент от тях получават това, което са търсили. Ако бяхте на мястото на този анонимен субект, наричан \"държавата\", нямаше ли да се опитате да промените нещо?   Твърди се, че печалният 1 процент успеваемост се дължи на множество фактори, за които \"държавата\" не може да отговаря. Например, че на хората се предлага работа, но те я отхвърлят, понеже или парите са малко, или работата е в друг град, или не е по специалността. И че ако безработните не бяха толкова капризни, успеваемостта щеше да е много по-висока. Може и да е така. Но къде са тогава обясненията в медии, реклами, брошури, социални мрежи и каквото друго е измислено за успешна комуникация между институциите и гражданите? Къде е разяснението какво следва и какво не следва да се очаква от \"държавата\"?   Фактът, че много българи продължават да обитават фиктивното поле на комунизма и да вярват, че хем не трябва да се плащат данъци, хем образованието и здравеопазването трябва да са безплатни, хем \"държавата\" трябва да е нещо като разпределител на работни места, е многократно коментирано бедствие. Но въпросът тук не е защо хората мислят така, а защо подобни нагласи остават без отговор.     В случая с Бюрата по труда нещата изглежда са стигнали дотам, че въпросът трябва да се постави ребром: институциите трябва или да бъдат закрити, или да започнат да си вършат работата. Последното означава включително и това - да обясниш какви точно са функциите и задачите на държавните институции и на търсещия работа, когато и двете страни имат една и съща цел: да се намали безработицата.   Засега правителството практикува най-обикновено бездействие: консумира негативни новини като сегашното изследване, мълчаливо прехвърля отговорността върху \"капризните\" безработни и вместо да измени нещо в политиката си, просто изчаква отношението на хората да се промени. А междувременно става ясно, че цялата огромна институция, наречена \"Бюра по труда\", изобщо не се смята за източник за информация при търсенето на работа. Безработните разчитат преди всичко на познати или на обяви, но не и на институциите, създадени специално за тази цел.", "date": "2017.11.08", "title": "Ето защо е това униние в България"}
{"url": "http://www.classa.bg/%D1%81%D0%B2%D1%8F%D1%82/item/374877-%D1%81%D0%B0%D1%89-%D0%BF%D0%BE%D0%B2%D0%B5%D1%87%D0%B5-%D0%BE%D1%80%D1%8A%D0%B6%D0%B8%D1%8F,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%85%D0%BE%D1%80%D0%B0", "text": "            Все едно и също оправдание: това било дело на \"психично болен индивид\", заяви американският президент Доналд Тръмп след трагедията в Тексас, където въоръжен мъж застреля 26 души в една църква. Подтекстът на това изявление гласи следното: деянието на един объркан човек няма нищо общо с обстоятелството, че в САЩ е толкова лесно да си набавиш оръжие.   Изкушение е да сведеш проблема до образа на побъркания човек, защото в случая деянието наистина е извършено от един психично болен мъж. Но какво се случва, когато се окаже, че нарцистичното ни общество \"произвежда\" все повече объркани индивиди, които в един момент решават да вдигнат ръка срещу други хора? Какво се случва, когато се окаже, че \"сериозният проблем с психичното здраве\", провидян от Тръмп, става все по-труден за решаване, тъй като обществените причини за него са много по-дълбоки?   Не трябва ли тогава все пак да се помисли по въпроса за достъпа до огнестрелни оръжия в една страна, в която има повече оръжия, отколкото хора? Какво още трябва да се случи? В началото на октомври въоръжен мъж застреля в Лас Вегас 59 посетители на музикален фестивал. През юни миналата година нападател отне живота на 49 души в нощно заведение във Флорида. А през лятото на 2015 бял мъж уби деветима афроамериканци в Южна Каролина. Всеки ден ново нападение. По данни на ФБР, една трета от всички престъпни деяния в САЩ, свързани с насилие, се извършват с оръжие. Само от началото на тази година от огнестрелно оръжие са загинали 13 158 души.   Защитниците на либералните оръжейни закони дълго време можеха да се крият зад Втората поправка на Конституцията от 1791 година, която разрешава носенето на оръжие. Но в онези години животът е бил такъв, че на много места в страната хората наистина е трябвало сами да се бранят от престъпления. А и все още не е имало автоматични оръжия. Не са съществували също медиите и интернет, където днес лесно можеш да откриеш лоши примери за подражание.   Сега изглежда има известно раздвижване, след като председателят на Римокатолическата епископална конференция кардинал Даниел ДиНардо заяви, че трябва да бъде предотвратена \"всяка форма на безсмислената демонстрация на сила с огнестрелно оръжие\". Да, затягането на оръжейните закони няма изведнъж да сложи край на кървавите бани. Но все пак е за предпочитане пред безпомощното бездействие.", "date": "2017.11.08", "title": "САЩ: повече оръжия, отколкото хора"}
{"url": "http://www.classa.bg/%D1%81%D0%B2%D1%8F%D1%82/item/374878-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5,-%D0%B1%D1%80%D0%B5%D0%BA%D0%B7%D0%B8%D1%82%D1%8A%D1%82-%D0%B8-%D1%81%D0%B5%D0%BA%D1%81%D1%8A%D1%82", "text": "            Напоследък във всеки гардероб в САЩ откриват по някой притаил се руснак. И ако путиновите шпиони и тролове наистина са помогнали за избирането на сегашния американски президент, то Брекзитът навярно им е бил като загрявка. Защото напоследък и британските журналисти виждат руснаци зад всеки храст. Трябва просто да се проследи пътят на парите, за да се докаже руската намеса.   Комисията, която контролира използването на предизборни финанси, вече стартира разследване срещу Арън Банкс, спонсор на ЮКИП. Той подпомогна със седем милиона паунда противниците на ЕС и кампанията им за излизане от Евросъюза. Наричат го дори „човека, който купи Брекзита\".   Но откъде са дошли парите? Дали от личното имущество на Банкс или пък от тайни руски фондове, както предположи в парламента депутатът-лейбърист Бен Брадшо? Тръгнем ли по дирята на парите обаче, тя бързо се губи някъде из неизбежните офшорни пясъци, някъде в Гибралтар или другаде. Дано „Парадайс Пейпърс\" помогнат.   Самият Банкс се смее на обвиненията. Връзките му с Кремъл се изчерпвали с един алкохолен обяд в компанията на руския посланик в Лондон. И още: той самият е женен за млада рускиня, която в предишния си живот познавала британски депутат, който пък бил свързан с друга руска красавица, оказала се впоследствие руска шпионка. Но всичко това са просто съвпадения.   Впрочем, кампанията за напускане на ЕС се ръководеше от Матю Елиът, един лобист на Консервативната партия, който едновременно с това беше ангажиран и с организацията „Консерватори за Русия\". Тази организация се оказа лобистка група, направлявана и използвана от руското посолство в Лондон. Посредник е бил първият секретар на посолството Сергей Налобин, който беше принуден да напусне Великобритания след разследването на убийството на Литвиненко. Шпионажът в Лондон процъфтява както по времето на Студената война, твърдят експертите.   В това обкръжение попада и малтийският университетски преподавател Джоузеф Мифсуд, който се появи като „професор от Лондон\" в обвинителния акт срещу съветника на Тръмп Джордж Пападопулос. Мофсуд наскоро беше на вечеря с британския външен министър Борис Джонсън, едно от най-популярните лица на кампанията за Брекзита. Пак съвпадения.     След дълго прекъсване, тази седмица преговорите за Брекзита ще бъдат подновени. Уж нямаше никакъв дневен ред, а после изведнъж „Сънди Таймс\" излезе с новината, че Тереза Мей все пак щяла да плати сметката от 60 милиона евро за излизане от ЕС, която ѝ представиха европейците. Ако това е така, преговорите може да потръгнат и до декември да постигнат достатъчен напредък. А за Тереза Мей това ще бъде своеобразен успех, защото така преговорите за бъдещите търговски отношения ще могат да започнат през януари.   Седмици наред опозицията призоваваше правителството да публикува прословутите 58 експертизи за последствията от Брекзита във всички области на икономиката. Но Тереза Мей и нейните министри останаха непреклонни: документите са поверителни. А това подхранва подозрението, че от тяхното съдържание на британците могат да им се изправят косите. Министерството за Брекзита изтъкваше свой собствен аргумент: необходимо било „подсигурено пространство\", в което да се преговаря в Брюксел. Независимо от това лейбъристите използваха едно древно парламентарно правило и с помощта на няколко бунтовници от Консервативната партия наложиха разкриването на документите. И сега всички ги очакват. Но ако правителството все пак откаже? Нима тогава ще бъде повикана стражата, която да окове Тереза Мей и Дейвид Дейвис и да ги хвърли в тъмницата? Защото за неподчинение на парламента се полагат 30 години затвор.       Само дето в Уестминстър вечните разправии около Брекзита напоследък бяха изместени от борбата срещу сексуалните посегателства. В резултат от това Тереза Мей вече изгуби своя министър на отбраната, под ударите попадна и нейният заместник, заподозрени са и още шестима депутати от Консервативната партия. Ако сега всички похотливи консерватори си подадат оставката, може да последват серия от предсрочни избори, които пък да съборят правителството.   Секс-скандалът в Лондон се превръща в ураган, който може да отвее министър-председателката. То не бяха посягания и натискания, не бяха лъстиви предложения след обилни обеди или след вечерно посещение на кръчма. Човек чак започва да се чуди, че в британския парламент изобщо на някого му остава време да работи.   Междувременно Найджъл Фарадж поднови заплахата си, че ако Тереза Мей не защити „твърдия Брекзит\", той лично щял да грабне пушката и да излезе на барикадата. Да бе, Найджъл. Как ли пък не...", "date": "2017.11.08", "title": "Руснаците, Брекзитът и сексът"}
{"url": "http://www.classa.bg/%D1%81%D0%B2%D1%8F%D1%82/item/374879-%D0%BC%D1%8A%D1%80%D1%82%D0%B2%D0%B5%D1%86%D1%8A%D1%82-%D0%BE%D1%82-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BF%D0%BB%D0%BE%D1%89%D0%B0%D0%B4-%E2%80%93-%D0%BA%D1%8A%D0%B4%D0%B5-%D0%BC%D1%83-%D0%B5-%D0%BC%D1%8F%D1%81%D1%82%D0%BE%D1%82%D0%BE", "text": "          ) Този път дебатът бе подет от двама коренно различни политици - от известната телевизионна водеща и кандидатка за президент Ксения Собчак и от чеченския държавен глава Рамзан Кадиров. Президентът на Чечения смята, че е грешка \"на Червения площад, в самото сърце на Русия, да е изложен ковчег с мъртвец в него\". Ксения Собчак пък, която е дъщеря на бившия кмет на Санкт Петербург Анатолий Собчак, обяви в интервю, че ако спечели президентските избори през март 2018, ще се погрижи за това Ленин да бъде погребан.   Този въпрос обаче в момента изобщо не е на дневен ред, подчерта правителственият говорител Дмитрий Песков. Подобна позиция застъпва и Валентина Матвийенко, говорителка на Горната камара на руския парламент и някогашна губернаторка на Санкт Петербург. Тя се надява да бъде намерен \"безконфликтен\" път за решаването на въпроса за погребението на Ленин. По думите ѝ, все още имало много хора, за които Ленин имал голямо значение. Тези хора имали правото да настояват за това техните лични убеждения да бъдат уважавани. \"Русия не се нуждае от нови конфликти\", каза още тя.   Валентина Матвийенко, която минава за една от най-верните привърженици на президента Путин, вярва, че някой ден въпросът дали Ленин трябва да бъде погребан ще бъде зададен на национален референдум. \"Това обаче няма да е днес, нито утре\", заяви тя пред списание \"Аргументи и факти\".     Шефът на руските комунисти Генадий Зюганов се ядосва на подновената дискусия за бласамирания Ленин. Настояването за това да бъде погребан, според него, е абсурдно. Имало и други държави, които съхранявали телата на своите мъртъвци в мавзолеи. Неотдавна Зюганов се похвали, че Путин го бил уверил, че докато той е президент Ленин нямало да изчезне от Червения площад.   Самият Путин не проявява особен интерес към бъдещето на мавзолея. В разговор с Дойче Веле неговият отговорник за човешките права Михаил Федотов сравни балсамирания основател на СССР с мумиите от \"British Museum\" в Лондон. И там се съхранявали телата на фараони и други владетели, без някой да им поставя цветя. Казано накратко: той не виждал защо да се занимава с въпроса за погребението на Ленин.   Решението за балсамирането на водача на революцията и масовия убиец Владимир Илич Ленин е взето от неговия наследник Сталин. Първоначално, от 1924 нататък, тялото му е съхранявано в едно временно дървено помещение. Няколко години по-късно е издигнат мавзолеят - от бетон и гранит. Оттогава насам редица учени се грижат за мъртвеца - или за това, което е останало от него.   Приживе Ленин бе строго против култа към личността. Неговият най-доверен другар по време на т.нар. Октомврийска революция Лев Троцки, както и вдовицата на Ленин Надежда Крупская навремето са били против излагането на тялото му. След края на СССР, при управлението на президента Борис Елцин, бяха предприети множество опити за прекратяване на култа към мъртвеца. Руската православна църква също настоява Ленин да бъде погребан. Само че нито Елцин, нито църквата успяха да се наложат.", "date": "2017.11.08", "title": "Мъртвецът от Червения площад – къде му е мястото?"}
