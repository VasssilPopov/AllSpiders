{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402637-%D0%BD%D0%B0%D0%BF%D1%83%D1%81%D0%BD%D0%B0-%D1%81%D1%82%D0%B5%D1%84%D0%B0%D0%BD-%D0%B4%D0%B0%D0%BD%D0%B0%D0%B8%D0%BB%D0%BE%D0%B2", "text": "С прискърбие съобщаваме, че ни напусна Стефан Данаилов (1942-2019) – актьор с повече от 150 роли в театъра и киното, дългогодишен преподавател по актьорско майсторство за драматичен театър в НАТФИЗ, министър на културата, народен представител.       Стефан Данаилов завършва актьорско майсторство във ВИТИЗ (НАТФИЗ) през 1966 г. Обучава се при проф. Стефан Сърчаджиев, Методи Андонов и проф. Анастас Михайлов. Веднага след дипломирането си е назначен в Пловдивския театър.    Първите му роли в киното са във филмите „Понеделник сутрин“, „Морето“ и „С дъх на бадеми“. Добива популярност още с появата си във филма „Първият куриер“, но широката му известност идва с участието в „На всеки километър“ (1969).    През 1973 г. се присъединява към Театър „Българска армия“. От 1979 г. става част от трупата на Народен театър „Иван Вазов“. На сцената създава повече от 100 театрални роли. Заснема над 80 филма, между които незабравимите „Дами канят“, „Обич“, „24 часа дъжд“, „След края на света“, „Октопод“, „Търновската царица“, „Допълнение към ЗЗД“, „Черните ангели“, „Понеделник сутрин“ и мн. др. Навсякъде оставя незабравими образи. Носител е на множество награди от национални театрални и филмови фестивали.     От 1994 г. е съосновател и вицепрезидент на фондация „Авансцена“, а от 1996 г. е президент на националния комитет на Международния институт за средиземноморски театър.   От 1988 г. е преподавател по актьорско майсторство в НАТФИЗ, става доцент през 1996 г., професор през 1999 г. Обучава 8 випуска – повече от 250 актьори за драматична сцена.    Министър на културата на България в периода 2005-2009 г.    Народен представител в XXXIX, XL, XLI, XLII, XLIII и XLIV народно събрание.    ", "date": "2019.11.27", "title": "Напусна ни Стефан Данаилов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402638-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%BD%D0%B5-%D0%B7%D0%BD%D0%B0%D0%B5%D0%BB,-%D1%87%D0%B5-%D0%B2%D0%B7%D0%B8%D0%BC%D0%B0-%D1%81-40-%D0%BD%D0%B0%D0%B4-%D0%B7%D0%B0%D0%BF%D0%BB%D0%B0%D1%82%D0%B0%D1%82%D0%B0-%D1%81%D0%B8,-%D0%BD%D0%B0%D0%BB%D0%BE%D0%B6%D0%B8-%D1%81%D0%B8-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5", "text": "Истинският директор ръководи не с наказания, а с пример. Веднагически, след като разбрах това, си пуснах заповед и се самонаказах, като отрязах това увеличение. Не съм видял, че взимам пари отгоре, сега ще ги възстановя като няма да получавам известно вре Декември и януари няма да получавам заплата, първо да ми дойде акъла. Това обяви генералният директор на БНТ Емил Кошлуков в студиото на \"Още от деня\". Той обясни, че без да се усети, е получавал с 40% повече, тъй като от предходното ръководство останала такава заповед. По този начин в продължение на пет месеца взимал отгоре върху възнаграждението си.   ,,Истинският директор ръководи не с наказания, а с пример. Веднагически, след като разбрах това, си пуснах заповед и се самонаказах, като отрязах това увеличение. Не съм видял, че взимам пари отгоре, сега ще ги възстановя като няма да получавам известно време. Това, че съм взимал е напълно законно, но и напълно неморално. Извинявам се на колегите, че понеже съм напълно нехаен и небрежен, съм взимал една торба пари повече'', отсече Кошлуков.    ", "date": "2019.11.27", "title": "Кошлуков не знаел, че взима с 40% над заплатата си, наложи си наказание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402639-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B2-%D0%B5%D0%BF-%D1%86%D0%B5%D0%BB%D1%82%D0%B0-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B5-%D0%B4%D0%B0-%D1%80%D0%B0%D0%B7%D1%80%D1%83%D1%88%D0%B8-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%BE%D1%82%D0%BE-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE", "text": "Насилието над жени трябва да бъде осъждано и наказвано възможно най-строго, но документи като конвенцията нямат такава цел, изтъква той Насилието над жени трябва да бъде осъждано и наказвано възможно най-строго. Документи като Истанбулската конвенция обаче нямат за цел да предотвратят насилието над жените.  Това заяви в изказване в Европейския парламент българският представител и заместник-председател на ВМРО Ангел Джамбазки. Коментарът е по повод международния ден за борба с насилието над жени, който се отбелязва на 25 ноември. Денят бе повод да се разисква за пореден път темата с приемането на Истанбулската конвенция, която България по настояване на ВМРО отказа да ратифицира.  Личното ми мнение е, че мъж, който посегне на жена, е негодник, каза Джамбазки.  Българският евродепутат каза, че е в ЕП са изчетени имена на жертви на домашно насилие, но отбеляза, че всички те са от страни, които са ратифицирали Истанбулската конвенция. С какво тя ги защити, запита риторично той.  Ангел Джамбазки е категоричен, че целта на документи като т.нар Истанбулска конвенция е съвсем различна - да бъде разрушено християнското семейство с традиционни ценности, което се състои от мъж, жена и техните деца. Всичко останало е извращение на джендър пропагандата, смята той.  Все още има държави в Европа, в които хората смятат, че семейството е доброволен брак между мъж и жена и техните деца. Аз съм от България, ние сме против Истанбулската конвенция, не сме я подписали и няма да го направим, заключи Джамбазки.                ", "date": "2019.11.27", "title": "Джамбазки в ЕП: Целта на Истанбулската конвенция е да разруши традиционното християнско семейство"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/402640-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%89%D0%B5-%D0%BD%D0%B5-%D1%81%D0%B0-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D0%BB%D0%B8-%D0%B4%D0%BE-%D0%BF%D1%80%D0%B5%D0%B4%D0%BA%D1%80%D0%B8%D0%B7%D0%B8%D1%81%D0%BD%D0%B8%D1%82%D0%B5-%D0%BD%D0%B8%D0%B2%D0%B0", "text": "България е една от единайсетте държави в Европейския съюз (ЕС), в които инвестициите още не са се възстановили до предкризисните им нива. Това констатира Европейската инвестиционна банка (ЕИБ) в годишния си доклад за инвестициите, който обобщава резултатите от годишното проучване сред 12 500 предприятия в Европа. По-голямо изоставане се отчита само в Гърция. Другите държави, в които инвестициите буксуват, са Словения, Румъния, Кипър, Португалия, Испания, Латвия, Финландия, Хърватия, Литва – т.е. повечето страни от Източна и Южна Европа. На фона на данните, че 85% от фирмите в ЕС правят инвестиции, като делът им достига 95% във Финландия и Словения, в България този дял е най-нисък в ЕС – 67%, сочат още данните Същевременно се очаква България да е сред страните в ЕС, в които държавните инвестиции ще засилват значението си в националните бюджети. През 2019 г. и 2020 г. капиталовите разходи ще представляват по-голям дял от правителствените бюджети в повечето страни от ЕС в сравнение с периода 2015-2018 г. Публичните инвестиции ще се увеличат по-осезаемо в страните от Южна Европа в средносрочен план, посочва още ЕИБ. Същевременно се очаква намаляване на публичните инвестиции в някои държави от Централна и Източна Европа. В средносрочна перспектива все пак се предвижда държавните инвестиции да останат под средното ниво в дългосрочен план, пише в документа. Програмите за стабилност и конвергенция, представени по време на Европейския семестър през 2019 г., показват, че перспективите пред държавните инвестиции са стабилни в средносрочен план. Бюджетните планове показват, че инвестициите се колебаят около 2,9-3% от европейския брутен вътрешен продукт (БВП), което е под дългосрочна средна стойност от 3,2%. В очакване на забавянето Инвестиционната активност в ЕС като цяло се е възстановила от рецесията, като инвестициите възлизат на близо 21,5% от БВП на блока, отбелязвайки по-бърз ръст от икономиката от 2013 г. насам, показват данните на ЕИБ. Това е с 0,5 процентни пункта над дългосрочното средно ниво. Фирмите, обаче, са песимистично настроени по отношение на политическата и регулаторна среда и сега очакват макроикономическият климат да се влоши на фона на спадащото търсене на европейския износ и отслабващото производство. Търговските войни и Brexit също допринасят за изострянето на напрежението. Така броят на фирмите в ЕС, които планират да намалят инвестициите, се увеличава за първи път от четири години. Песимизмът сред бизнеса в ЕС е по-разпространен, отколкото в САЩ, което предполага доста крехка инвестиционна среда в бъдеще, заключават от ЕИБ. Един от основните изводи в документа е, че Европа не успява да се възползва достатъчно от дигиталните технологии, а цифровото разделение сред фирмите се засилва. Дигиталните фирми са склонни да инвестират повече, да внедряват повече иновации и да се развиват по-бързо. В Европа, обаче, само 58% от фирмите са дигитални в сравнение с 69% в САЩ. Особено силна е пропастта в сектора на услугите – 40% срещу 61%. Почти една трета от по-старите и установени фирми в ЕС – създадени преди повече от 10 години, са трайно недигитални, показват още данните. В доклада си ЕИБ залага като основна препоръка ЕС да се възползва от рекордно ниските лихви, да увеличи публичните инвестиции, да катализира частните инвестиции и да насърчи ефективно финансово посредничество за справяне със забавянето на икономиката. „Европа не може да чака безучастно настъпването на друг цикличен спад. След изгубеното десетилетие на слаби инвестиции и политики, фокусирани върху кризисния мениджмънт в краткосрочен план, трябва да се предприемат спешни действия на няколко структурни фронта“, призовава ЕИБ. Това са дигиталната революция, климатичните промени и преминаването към независима от въглеводороди икономика и социалната кохезия.   , редактор ", "date": "2019.11.27", "title": "Инвестициите в България още не са се възстановили до предкризисните нива"}
{"url": "http://www.classa.bg/%D1%81%D0%B2%D1%8F%D1%82/item/402641-cnn-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%B2-%D1%80%D0%B0%D0%B7%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%89%D0%B0%D1%82%D0%B8", "text": "Кристин Барабаш, жител на Тексас, е щастливо омъжена от 50 години - и през по-голямата част от това време тя и съпругът ѝ са в политически синхрон.  Но тогава настъпва 2016 година. Тя подкрепя Хилари Клинтън; съпругът ѝ гласува за Доналд Тръмп. Една от причините, според които тя и съпругът ѝ са се разминавали политически: различните им навици за информация в медиите. Тя предпочита да гледа NBC, докато той сега слуша Ръш Лимбо и чете The Drudge Report. Следствието, пише тя, е, че те „са напълно неспособни да обсъждат заедно нищо политическо“. Кристин е една от многото ни читатели, която ни каза, че възходът на десните медии е виновен за състоянието на политическото разделение днес. Но много консерватори смятат, че масовите медии са ги изоставили, създавайки празнота, която по-късно е била запълнена от партийни медии. Това е ключова част от пътя към днешните „Разединени американски щати.“ Но нещата са по-сложни от това. Американците са се разделили в предимно либерални и консервативни анклави. Социалните медии подчертават партийното разделение и позволяват на екстремистите да изразят възгледите си. А политическата система е подкрепила разцеплението, като е очертала линиите на електоралните общини по начини, които насърчават членовете на Конгреса да се противопоставят на компромисите.     Виждаме резултатите в днешните дебати за импийчмънт, но както посочва висшият политически анализатор на CNN Джон Авлон, разделение е съществувало преди президентството на Доналд Тръмп - и според изследователския център Pew, почти две трети от американците смятат, че ще продължи дълго след него. Обвинявайте нашата психология Макар че днес има много фактори, които участват в разделението, най-простият може да бъде човешката психология. Изследванията показват, че често не правим изводи, основаващи се на задълбочено проучване на фактите. По-скоро стигаме до заключение, основаващо се на нашите предишни убеждения - и след това избирателно представяме доказателства в подкрепа на това. Както ученият Мартин Бисгаард обяснява: „По отношение на политиката това означава, че партиите искат да потвърдят съществуващите ни убеждения по политически въпроси и да получат подкрепа от тези убеждения.“ И какъв по-добър пример от разследването на импийчмънта срещу Тръмп. За повечето демократи стенограмите на телефонния разговор на Тръмп с украинския президент Владимир Зеленски, текстовите съобщения между висши американски дипломати и публичните показания пред Комитета за разузнаване на Камарата потвърждават това, което вече смятат за истина - че Тръмп представлява заплаха за американския народ и поставя собствените му интереси пред всички и всичко останало. За много републиканци телефонните стенограми, текстовите съобщения и публичните показания доказват точно обратното - че президентът просто моли чужд съюзник да съдейства за разследване на потенциална корупция от водещ кандидат за президент от Демократическата партия. И докато през последните няколко седмици анкетите за импийчмънт варираха, едно нещо остава ясно: големи мнозинства от демократи продължават да подкрепят импийчмънта (и отстраняването), а голяма част от републиканците продължават да му се противопоставят. И двете групи вероятно са си изградили мнението много преди да започне разследването - и използват събраните от тях доказателства, за да потвърдят съществуващите си политически възгледи. Няма ли да ми бъдеш съсед! Но не става въпрос само за психология - това също е въпрос на избор. Когато журналистът Бил Бишъп напуска крайно-демократическия си хипи анклав на Остин, Тексас, той го прави, защото искаше да живее там, където е своеобразната столица на неговото хоби - танцуването на полка - град Ла Грейндж в Тексас. Това му струва лична цена. На шестдесет и пет мили югоизточно той преминава в друг политически свят, в който Тръмп е възлюбен, а Клинтън се презира. Той и съпругата му ходят на уроци по полка достатъчно дълго, за да знаят, че преместването е необичайно. И дори е написал книга за географското саморазпределяне, отбелязвайки засилването на разделението между селото и града през последните четири десетилетия. Но като се премества в крайна сметка, той е принуден да се изправи срещу жестоката реалност: Неговият квартал в град Остин е невероятно монолитен и вместо да го накара да постави под въпрос мирогледа си, той го затвърждава отново и отново. Но като прескача от един окръг на Тексас в друг, Бишъп отново намира вдъхновение. Разбира се, казва той, „Няма етиопски ресторант и киносалон.“ Но той и съпругата му са намерили нова църква, присъединили са се към хор и с радост се радват на лесния си достъп до полката. Повечето от нас обаче не са Бишъп . Ние сме удобно сгушени в нашите до голяма степен сини или червени райони, все повече заобиколени от съмишленици. Партийната оръжейна надпревара в медиите Разбира се, не всички сме виновни - партийните медии и федералното правителство носят част от отговорността за разделението днес. Преди 1987 г. новините се управляват от доктрината за справедливост. Тази доктрина „има за цел да осигури баланс чрез излъчване едновременно на противоположни политическите възгледи“, обяснява Авлон. И докато това е така, трите основни телевизионни новинарски мрежи - ABC, CBS и NBC - са длъжни да отделят време за различни гледни точки по въпроси от обществено значение. Но FCC отменя доктрината по време на втория мандат на президента Роналд Рейгън, като се аргументира, че много мрежи, вместо да представят всички страни на провокативни политически въпроси, изобщо не обсъждат тези проблеми. Това противоречиво решение проправи пътя на процъфтяването на партийните медии. И те процъфтяват. Радиовълните, които бяха доминирани от музика, внезапно направиха място за консервативното публицистично радио - Ръш Лимбо влезе в националния ефир през 1988 г. Няколко години по-късно, през 1996 г., и Fox News, и MSNBC направиха премиера. Основателят директор на Fox, Роджър Айлс, бивш съветник по медиите на Ричард Никсън, помогна да превърне мрежата в бастион на консервативна идеология. И MSNBC с времето се превърна във водеща платформа за либерални коментари. Тогава, в началото на средата на първото десетилетие на века, либерални новинарски сайтове като Daily Kos и Raw Story и консервативни новинарски сайтове като Breitbart и Gateway Pundit влязоха в политически сблъсък. Както пише Авлон, „Партийната оръжейна надпревара в медиите продължава. Но това, което е добре за рейтингите, може да бъде лошо за страната. \" Изход към социалните медии Тази партийна медийна надпревара стана по-сложна с изгрева на новите медии в средата до края на 2000-те. Докато телевизионните новини остават водещ източник на новини за повечето американци - 49% от американците съобщават, че получават своите новини от телевизията - потреблението на цифрови новини (33%) и потреблението от социални медии (20%) отбелязват ръст през последните години, според Pew Research център. Фил Л., демократ в Пенсилвания, коментира, че социалните медии в частност усложняват политическия дискурс. „В миналото нашите политически наклонности бяха сравнително лично дело. Поне в смисъл, че не изповядвахме своята вярност към партията в голяма групова обстановка. Но сега толкова много хора са се „настанили” в социалните медии, създавайки и подсилвайки манталитета “ние-срещу-тях”. И съдържанието на стената във “Фейсбук” на Фил подкрепя тези нови изследвания. Според Кристофър Бейл, директор на лабораторията за поляризацията в университета “Дюк” и други изследователи, хората са станали толкова вкоренени в политическите си възгледи, особено в “Туитър”, че много малко неща могат да променят политическите им възгледи. Дори когато са изложени на противоречиви политически мнения, те са склонни да се придържат към тези, които вече имат. Това, отбелязва Бейл, е по-силно изразено сред консерваторите, които, той изтъква, „поддържат ценности, които дават приоритет на сигурността и традицията, докато либералите ценят промяната и разнообразието“. Но не можем да обвиняваме кабелната телевизия и “Туитър” за всичко Тук си струва да попитате: гледате ли новини по кабелна телевизия всяка вечер? Всеки ден ли туитвате политическите си възгледи? Краткият отговор и на двете е: вероятно не. Докато зрителската аудитория варира, новините показаха в средна аудитория от малко 2 милиона през октомври, според данните на “Нилсен”. А средната възраст на тяхната аудитория в праймтайма е над 60 години. А какво ще кажете за средата на “Туитър”? Според проучване на Pew през 2019 г. само 22% от американците съобщават, че използват платформата. А от тези, които я използват, едва 42% казват, че си проверяват профила веднъж или повече на ден. С други думи, голяма част от ефирните и социалните медии се консумират от малък сегмент от населението, който изследванията сочат, че може би вече е по-политически повлиян в нагласите си. Така че растежът на тези мрежи може да активира само най-поляризираните сред нас, докато останалата част от населението просто превключва канала или скролва към следващия туит. Черното изкуство на рисуване на политически карти За да влошат нещата, много политици измислиха как да извлекат полза от тези разделения. Авторът Дейвид Дейли обяснява, че “геримандерингът” , „мрачното изкуство да се съставят политически карти в полза на една партия“, допринася за „епидемия от управление на малцинствата в цялата страна“. И докато “геримандерингът” е част от политиката на САЩ от доста време насам, Дейли твърди, че Републиканците са победили демократите на изборите през 2010 г. именно защото печелят обратно законодателни органи от Охайо до Северна Каролина. Това им дава възможност да преначертаят електоралните окръзи през следващата година и допринася за придобиването на 33 места в долната камара на Конгреса през изборния цикъл 2012 г. (Демократите през последните години са съставили и внедрили подобен план за преразпределение в щата Мериленд.) Днес, според анализа на Бишъп, мнозинството от американците гласуват в неконкурентоспособни окръзи, където резултатът е предопределен от поляризираните крайности. И победителите в тези окръзи са мотивирани да продължат да експлоатират проблемите, които ни разделят най-много. Защо? Както Елизабет Спиърс, която ръководи прогресивна фирма за дигитални стратегии, заяви пред The New York Times, посланията за единство просто не мотивират избирателите в деня на изборите. „Никой няма да си вземе отпуск, няма да се качи в колата си и няма да кара до урните, за да гласува специално за това“, добавя тя. Америка, която искаме Въпреки че лидерите на нашата страна може да имат малък стимул за насърчаване на единството и хармонията, те не са единствените с влияние. Ние също имаме такова и както коментира един от нашите читатели - Майкъл Л. от Мейн: „Ако искате да излекувате разделението, дайте на хората, които обичате, предимство пред политиката. Любовта и уважението ще ви отдалечат от епидемията от личностни нападки в днешната политическа среда”. Но любовта сама по себе си може да не успее да преодолее институционализираните форми на разделение, поразили Америка днес.    ", "date": "2019.11.27", "title": "CNN: Добре дошли в Разединените американски щати"}
{"url": "http://www.classa.bg/%D1%81%D0%B2%D1%8F%D1%82/item/402642-faz-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B8%D1%81%D0%BA%D0%B0%D1%82-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%8F%D0%B4%D1%80%D0%B5%D0%BD-%D1%89%D0%B8%D1%82", "text": "Повечето германски граждани смятат, че Германия трябва да се съсредоточи върху ядрената защита, осигурена от Франция и Великобритания, пише Frankfurter Allgemeine, позовавайки се на резултатите от скорошно проучване. Само 22% от анкетираните подкрепиха използването на американския ядрен щит: според изследването германците вече не смятат САЩ за най-важния си съюзник. 30 години след падането на Берлинската стена мнозинството от германското население вярва, че ядреното възпиране отново е необходимо, пише Frankfurter Allgemeine, позовавайки се на данни от скорошно проучване. Въз основа на резултатите от него над две трети от германците се застъпват за защитата на Германия от ядрен щит. Има различни възгледи за това как тази идея може да бъде реализирана. Класическият вариант - използването на американския ядрен щит - се предпочита само от 22% от анкетираните. Европейската опция се оказа най-популярна, като Франция и Великобритания са гаранти. 40% от анкетираните смятат, че Берлин трябва да се ръководи от ядрената отбрана именно на тези две държави, въпреки факта, че техният ядрен арсенал е значително по-нисък от този на САЩ. Само 7% от анкетираните смятат, че Германия трябва да се защити и да създаде собствено ядрено оръжие. Според проучване, в очите на германските граждани САЩ вече нямат статут на основен съюзник, отбелязва изданието. На първо място в списъка на важните съюзници е Франция, след това САЩ, Китай и Русия. В същото време почти две трети от анкетираните нарекоха германско-американските отношения  Повечето германци смятат положението на страната си   (14%) или   (62%), пише Frankfurter Allgemeine. Германските граждани виждат сътрудничеството с важни държави като Франция, Япония, Русия, Полша, Италия и Китай като основна посока на външната политика на Германия", "date": "2019.11.27", "title": "FAZ: Германските граждани искат за европейски \"ядрен щит\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402643-%D0%BD%D0%BE%D0%B2%D0%B8%D1%82%D0%B5-%D0%B1%D0%BE%D0%B9%D0%BD%D0%B8-%D0%BC%D0%B0%D1%88%D0%B8%D0%BD%D0%B8-%D0%BD%D0%B0-%D0%BF%D0%B5%D1%85%D0%BE%D1%82%D0%B0%D1%82%D0%B0-%D0%B5%D0%B2%D1%82%D0%B8%D0%BD%D0%BE%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D1%81%D0%BA%D1%8A%D0%BF%D0%BE", "text": "Според него и останалите възможности на машините ще бъдат изпитани, макар и да не разкри как точно ще стане това.еличков заяви, че “целта на инвестиционния проект не е да се спестят пари, а в рамките на тези 1,24 млрд лв. (без ДДС) да накараме изпълнителите на поръчката да дадат повече способности. Не да намалим цените за сметка на загуба на способности, а в обратния смисъл - да изпълним целия финансов ресурс с повече способности”. Величков обясни още, че поддръжката на машините след изтичане на гаранцията им ще бъде възложена на държавните заводи от групата ТЕРЕМСпоред няколко политически източници и представители на фирмите участници в процедурата, лобитата в управлението на проекта от Сухопътни войски и Министерството на отбраната вече са се насочили конкретно към коя машина да бъде придобита. Изглежда, че покупката ще бъде най-лошият възможен вариант, тъй като ще се придобие евтино военно изделие, което няма да бъде подложено на реални сериозни изпитания, но пък поддръжката му занапред ще бъде скъпа за армията, след като премине гаранционният срок и следователно машините за милиарди ще стоят на трупчета .     Компаниите и машините Стратезите на МО и Сухопътните войски определиха 4 големи чуждестранни компании като потенциално най-перспективни за проекта на база на предварително изпратените запитвания за информация – на този етап от процедурата късата листа се състои от ARTEC GmbH (Германия), Patria (Финландия), NEXTER Group (Франция) и General Dynamics European Land System – MOWAG (Швейцария).     ARTEC  предлагат машината  Boxer , която според експерти е най-добрият вариант, но и най-скъпият, поради което вероятно опцията няма да бъде предпочетена. Макар машината да е известна с добри способности, заделеният бюджет за българската поръчка и самият начин, по който процедурата е структурирана, вероятно няма да позволят на работната група да класира германската оферта на първо място. Patria  ще даде конкретна оферта за  Patria AMV.  Моделът е модулен и може да бъде конфигуриран според нуждите на армията. Финландската държавна компания предлага машините да се произвеждат в България. Patria AMV е сочен за един от фаворитите към момента. General Dynamics European Land System – MOWAG  (Швейцария) предлагат  PIRANHA IFV.  В момента компанията изпълнява големи поръчки в Испания и Румъния, което би й позволило да предложи ниска цена, тъй като има готова производствена линия. Компанията обещава голяма част от работите по машината да се изпълняват у нас. GDELS среща сериозна подкрепа в България, като от години се носят слухове, че именно тази компания ще е предизвестеният победител в конкурса. NEXTER  Group – Франция предлага  VBCI 2  с 8x8 задвижване и  Titus  с колесна формула 6х6 за спомагателните машини. Също предлага съвместни действия с български компании. Французите също изглеждат като сериозен играч, като при официалната визита на френския президент Макрон представители на компанията бях част от бизнес делегацията, която го придружи. Експерти счетоха това като важен знак, който може да говори, че френското предложение към България може да разчита на подкрепа на най-високо ниво, а това може да се окаже решителен фактор на финалната права на проекта.     Какви ще са куполите? Тъй като офертите за цялото оборудване се искат от компаниите, произвеждащи бойни машини, куполите и оръжейните системи реално ще се изберат от тях, а не от българската страна. Този подход обаче води до логичен риск – производителите на шасита вероятно ще се обърнат към компании, които предлагат по-евтини продукти за сметка на способностите, за да генерират повече печалба за себе си. Интересно е решението на МО да не постави по-конкретни изисквания за това какво да е въоръжението на пехотата за следващите 40 г. или директно да направи този избор в отделна процедура, тъй като на всеки експерт от сектор отбрана е ясно, че оръжията и системите, интегрирани в машините, са онова, което в действителност определя бойните способности на новата техника. До тук четири компании, които произвеждат и предлагат куполи и оръжейни системи, официално са заявили, че искат да се борят за спечелване на конкурса за превъоръжаване на българската пехота. Това са израелските компании Rafael и Elbit, норвежката фирма Kongsberg и белгийците John Cockerill Defense. Изборът е решаващ за способностите, които армията ни ще има в следващите десетилетия, като това ще определи как пехотата ще може да изпълнява мисиите си у нас и зад граница. Едно от големите неизвестни тук е дали куполът, с който ще разполагат Сухопътните войски до няколко години, ще бъде автоматичен или с екипаж. МО не е посочило ясно какво точно иска – за купол с мерач се присъждат точки в системата за оценка, докато за купол без мерач – не. Въпреки това обаче ведомството не е заявило категорично, че не иска новите куполи на армията да са автоматични – всеки производител на машини трябва сам да реши какво да предложи и дали може да си позволи да загуби точки според решението си. Интересен детайл е, че фирмите нямат право да предлагат няколко варианта, от които България да избира, което драстично намалява собствените ни възможности да изберем от повече и по-добри предложения. Норвежците от Kongsberg се ползват с добра репутация в бранша, като способностите, които биха осигурили на пехотата ни, далеч не са за подценяване. Те обаче произвеждат само автоматични куполи без мерач, което може би ще бъде сериозен фактор да не се окажат фаворит при крайния избор на производителите на бронирани машини. Другият сериозен играч при куполите – John Cockerill Defense – вече обяви, че води разговори за участие в процедурата с Patria и NEXTER. Белгийците твърдят, че куполите и оръжейните им системи са съвместими с машините на всички четири производители на шасита. Основното предимство, което от компанията изтъкват, е, че техните куполи са модулни и въоръжението им може лесно и бързо да се надгражда и променя според различните нужди на армията. От компанията твърдят, че това е по-финансово изгодно в дългосрочен план и обещават сериозни възможности за работа с местния бизнес и износ навън. Двете израелски компании, които участват в надпреварата при въоръжението, са познати на пазара отдавна, включително и у нас. Те вече са интегрирани с машините на някои от участниците в други държави и вероятно ще се опитат да участват и у нас в подобни конфигурации. Elbit Systems имат опит при интеграцията с Piranha V в Румъния, а Rafael – с германските Boxer в Литва. Rafael имаха огневи демонстрации и с Patria в България, използвайки 30-милиметровото американско оръдие Bushmaster II, което е със стандартен натовски боеприпас. То изглежда ще е предпочитаният избор от армията ни. Френското предложение на NEXTER за 40 мм оръдие, което дава много по-добри резултати, не е взето под внимание от Сухопътните войски. Тъй като критерият най-ниска цена ще бъде водещ при избора на нови бойни машини за пехотата, изглежда, че заради куполите фаворити ще са офертите на GDELS и Patria, ако изберат отново да играят с израелските доставчици на куполи - Rafael и Elbit. И двете фирми обаче имат зад гърба си проблеми при изпитания на стрелби. Експерти предупреждават и за друг риск, свързан с бизнес модела на двете израелски компании – сериозни скрити разходи при експлоатацията на техниката, доста високи цени за поддръжка, ремонт и резервни части. В подобен сценарии България би рискувала евтиното решение днес да се окаже доста по-скъпо и натежаващо на държавния бюджет утре. В Румъния, където в експлоатация е Piranha V, машината е интегрирана с купол на Elbit. Израелската компания се провали при първоначалните стрелкови изпитания и ги издържа успешно чак при повторни изпитания в Норвегия през март тази година. Наскоро обаче министерството на отбраната в Румъния поиска 8.5 млн. евро неустойка от компанията GDELS заради забавена доставка на Piranha V за румънската армия. Договорът за доставката на 227 бронирани машини Piranha V бе подписан през януари 2018 г. - той е на стойност 895 млн. евро. Първите машини трябваше да бъдат доставени в началото на 2019 година, но това така и не се е случило. Освен това, според румънското военно министерство, бронираните превозни средства не отговарят на минималните изисквания и спецификации. Според договора 197 от 227-те машини трябва да бъдат сглобени в Машиностроителния завод в Букурещ. България също има лош спомен от работата си с Elbit. През 2007 г. беше прекратена сделка за над 57 милиона евро за модернизация на на хеликоптерите МИ-24 и МИ-17, след като две години по нея не се направи нищо, тъй като се оказа, че Elbit нямат лиценз от Русия, но израелската компания прибра 9 млн. лв В МО още помнят тази случка и нагласите за този ключов проект по-скоро не са в полза на компанията. Другата израелска фирма, която също е сериозен претендент за осигуряване на новите куполи за българските машини, също среща сериозни предизвикателства в настоящите си проекти. Rafael има сключен договор в Чехия, където за момента не се представя особено убедително. Само преди десетина дни чешкото Министерството на отбраната призна за проблем с резервните части за купола с дистанционно управление на Rafael (RCWS), който е монтиран на машина Pandur с 30 мм оръдие. “Нямаме достатъчно пари за ремонти на Pandur II, има дългогодишен недостиг”, каза генерал Алеш Опата, цитиран от специализираните издания. В чешкия парламент имаше и парламентарни питания, тъй като голяма част от чешките Pandur-и са неизползваеми заради липсата на резервни части. Оказва се, че Rafael бави изключително много доставките на части за ремонт, като средният период на чакане достига до цели 18 месеца. Подобна ситуация в България би имала изключително тежки последици върху боеспособността на пехотата – предвид факта, че България ще разполага само с 90 бойни машини, те ще са основната бойна сила на Сухопътните войски при мисии и у нас, и зад граница. От тяхната изправност зависи дали България ще изпълни единственият си ангажимент към НАТО - 3 батальонни бойни групи. Това обаче би било невъзможно, ако всеки ремонт ще отнема средно година и половина. В официален отговор на Rafael се казва, че забавянето е заради спецфичното оборудване на чешките машини. Рискове дебнат отвсякъде Рисковете пред успешния избор на качествена нова техника за пехотата не са малко. Предвид факта, че този проект се бави и подготвя от години, би било редно военното ведомство да прецени и разпише доста по-внимателно изискванията и правилата, при които да се случи финалният избор за нова техника. Макар процесът вече да е в доста напреднал етап, военното ведомство има още възможности да напасне процедурата така, че Сухопътните войски да се сдобият с наистина модерно, надеждно и ефективно оборудване, без самият процес да се бави повече. Самите пехотинци също вече губят търпение – преди броени дни по време на официалните чествания на празника на Сухопътните войски командирът им ген.-лейтенант Михаил Попов държа необичайно остра реч, пълна с горчивина, която бе изпълнена с критики именно за отношението към СВ и към процеса по модернизацията им. \"Когато очаквах високо технологичното обновление на Сухопътните войски, в средата на годината виждах светлина в тунела. Оказа се, че светлина им, но не бе тази, която очаквахме. И сега пак сме в тунела, светим си с газения фенер и се надяваме. Надеждата на СВ е като котката с девет живота дано да ни стигнат, че не останаха много\", посочи ген. Михаил Попов. Предстои да видим дали МО ще смени газения фенер с нещо по-сигурно и съвременно, което да освети ярко пътя на пехотата към 21-ви век.", "date": "2019.11.27", "title": "Новите бойни машини на пехотата - евтиното може да излезе скъпо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402644-%D0%BA%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B1%D0%BE%D0%BB%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BD%D0%B5-%D1%81%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8", "text": "С освирквания и с развяване на българския трибагреник десетки представители на синдикалната организация КТ \"Подкрепа\" се събраха на протестен национален митинг на столичния площад \"Княз Александър I Батенберг\". Демонстрантите организират шествие, което ще премине покрай Народното събрание, след което отново ще се върнат на площад \"княз Александър I Батенберг\". Протестът се провежда под наслов \"Болните работници не са престъпници\". Хората настояват предложението, отправено след Коалиционния съвет между ГЕРБ и Обединени патриоти - първият ден от болничния да е за сметка на работника, да бъде върнато с решение на Националния съвет за тристранно сътрудничество (НСТС). Демонстрацията се провежда при засилено полицейско присъствие. Протестиращите издигнаха и плакати с надписи: \"Работодателите да плащат първите 5 дни от болничните\" и \"Не се правя на болен, за да не работя\". Във връзка с основното искане на синдикалната организация - първите пет дни от болничния да се заплащат от работодателите пред медиите говори президентът на КТ \"Подкрепа\" Димитър Манолов. Той обясни, че причините за протеста се коренят в сбъркания здравен модел, в работодателите, които карат работниците да излизат в болнични и настоя истината да излезе наяве. \"Темата е голяма, голяма, голяма. Изключително сериозен проблем е и сумираното изчисляване на работното време, което разболява хората, които трябва да търсят други изходи, за да си почиват\", подчерта Манолов. \"Лавина е работата, която се струпа от една снежна топка, от няколко глупости, казани от некомпетентни хора по телевизиите\", отсече шефът на КТ \"Подкрепа\". Протестиращите ще отидат и пред централата на Асоциацията на индустриалния капитал в България (АИКБ), за да предявят исканията си. Гневът да си отива при адресатите, настоя шефът на синдикалната организация и допълни, че той като работодател на 100 души например иска да плаща 5 дни болнични. Димитър Манолов иска властта също да чуе исканията на протестиращите. Другите искания на протестиращите са отпадане на данъка върху минималната работна заплата, спешна актуализация на добавката за нощен труд, ограничаване на извънредния труд и прилагане на сумирано изчисляване на работа време само в непрекъсваеми производства. От своя страна Тодор Качков, главен експерт по европейски програми и проекти на КТ \"Подкрепа\" коментира пред news.bg, че основните искания на протестиращите са за заплащането на болничните и заплащането на ненормирания труд, сумарното изчисляване на работно време да бъде само спрямо определени производствени процеси. Той отчете, че 100% справедливост трудно се постига и на територията на Европейския съюз се прилагат различни системи. Според Качков трябва да бъде намерен баланс между работещите и работодателите. Този баланс обаче трябва да бъде в полза на работниците. Тодор Качков изтъкна и че работниците в България се поставят в неблагоприятно положение, но след това дълго се дискутира темата за трудовата миграция. Качков се надява да бъде окончателно отменено предложението първият ден от болничните да бъде за сметка на работника. Работодателите също имат своето право да търсят отмяната на трите дни болнични да бъде за сметка на тях, призна обаче Качков. Той е категоричен и че допълнително натоварване на наистина болните хора не може и трябва да бъде допуснато. Според Качков е възможен коментар по исканията им, но протестиращите няма да се откажат. Всичко е въпрос на продължаващ диалог, допълни той.", "date": "2019.11.27", "title": "КТ \"Подкрепа\": Болните работници не са престъпници"}
{"url": "http://www.classa.bg/%D1%81%D0%B2%D1%8F%D1%82/item/402645-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B1%D0%B8-%D0%B7%D0%B0%D0%B3%D1%83%D0%B1%D0%B8%D0%BB%D0%B0-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D1%81-%D1%80%D1%83%D1%81%D0%B8%D1%8F", "text": "Противниковият огън би надделял над британските сухопътни сили при хипотетичен конфликт с Русия в Източна Европа. Това сочи доклад на Кралския обединен институт за изследвания в отбраната - основан през 1831 г. мозъчен тръст, базиран в Лондон и оглавяван от принц Едуард, херцог на Кент. Текстът предстои да бъде публикуван на 29 ноември, преди срещата на върха на НАТО в Лондон другата седмица за 70-ата годишнина от основаването на алианса, но Би Би Си цитира части от него. Армията, както и съюзниците ѝ от НАТО, страдат от \"критичен недостиг\" на артилерийски снаряди и муниции и не биха могли да удържат защитна позиция. Позицията на министерството на отбраната в Лондон е, че Великобритания работи с НАТО и е \"добре оборудвана, за да поеме водеща роля\". В \"необичайния\" контекст на \"конфликт с висока интензивност между НАТО и Русия\" има \"риск Великобритания... да бъде надвита\" от други сили. Би Би Си отбелязва, че през 2014 г. руската артилерия и ракетни батареи, унищожавайки два украински батальона, са доказали, че са достатъчно мощни. Преди по-малко от три седмици френският президент Еманюел Макрон провокира спорове с коментара си за \"мозъчна смърт\" на НАТО и предупреди за опасността от отслабване на ангажимента на основния гарант на алианса - САЩ. През август министерството на отбраната публикува данни, сочещи, че за девета поредна година числеността на въоръжените сили намалява, а половин година по-рано комисия, наблюдаваща разходите на Камарата на общините, обяви, че в десетгодишен план за превъоръжаване на военните има \"черна дупка\" от поне 7 млрд. лири.  ", "date": "2019.11.27", "title": "Британската армия би загубила в конфликт с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402646-%D0%B2-%D0%BF%D0%B8%D1%80%D0%BE%D0%B3%D0%BE%D0%B2-%D0%B5-%D0%B1%D0%B8%D0%BB%D0%BE-%D1%81%D1%82%D1%80%D0%B0%D1%88%D0%BD%D0%BE,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B1%D0%B8%D0%BB%D0%B0-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81-%D0%BC%D0%BD%D0%BE%D0%B3%D0%BE-%D0%B6%D0%B5%D1%80%D1%82%D0%B2%D0%B8-%D0%B2%D0%B8%D0%B4%D0%B5%D0%BE", "text": "България е била на косъм от национална трагедия с много жертви, невиждана досега. Това заяви на извънреден брифинг и. д. шефът на \"Пирогов\" проф. Николай Габровски. \r\n Тази информация бе потвърдена и от присъствалите на пресконференция министър на вътрешните работи Младен Маринов и здравният министър Кирил Ананиев. \r\n \"Пожарът възниква малко преди четири часа в една от стаите на второ вътрешно отделение, под опасност е бил животът на повече от 80. Загиналите са на 68 и 55 години, за останалите няма опасност за живота, уведомени са близките на починалите. \r\n 32 души са изведени, няма опасност за живота им. Искам да благодаря изключително много на екипа на \"Пирогов\". Обгазените са локализирани в други отделения, няма опасност за живота им, взети са всички необходими мерки, няма опасност за тях, дори след определени следствени действия ще бъдат върнати в стаите, където са били\", коментира Кирил Ананиев. \r\n \"Държа да подчертая бързите действия на екипа на \"Пирогов\", които са действали изключително бързо, докато дойдат 12-те пожарни коли. Близките на пострадалите са уведомени\", допълни той. \r\n \"Отново искам да подчертая, че незабавно след възникналия пожар са предприети необходимите мерки и то бързо, за да намалим щетите. \r\n В момента няма опасност за евакуираните, изключваме злонамерено действие, терористичен акт, в \"Пирогов\" съществува сериозна система за охрана. \r\n Работи се по версиите, в момента текат процесуално следствени действия под надзора на Софийска градска прокуратура. Работим по версия за използване на апаратура с повишено налягане, но това е работна версия и предстои, когато стане възможно да се влезе в помещението\", заяви Младен Маринов. \r\n \"Има и вторични щети, вследствие на взрива има паднала стена, затова все още е трудно следователите да влязат и да свършат работа. \r\n           Полицейският състав вече е намален, но организацията е създадена. Пак казвам, бързата намеса на екипа от \"Пирогов\", както и на пожарна и полиция са намалили до минимум щетите. Ще бъде направен и допълнителен оглед, за да се види дали няма структурни промени на сградата вследствие на взрива\", коментира още той. \r\n \"На място на инцидента е имало двама пациенти, единият от тях със сигурност е имал нужди от кислород поради тежко увреждане на белия дроб. За конкретни причини не мога нищо да кажа, ще има следствено процесуални действия. Специални благодарности на колегите, защото без тяхната смела реакция щяхме да говорим за инцидент от друг мащаб. \r\n   Специални благодарности на пожарните, които се бяха появили в изключително кратки срокове. Ако това не се беше случило, щяхме да говорим за национална трагедия. Всички пациенти са обгрижени, към момента нямаме данни за друг пациент, който да е пострадал, освен пациент, който е с леко обгазяване\", разкри проф. Николай Габровски. \r\n Той добави, че днес проблеми ще има единствено с работата в шокова зала. \"Пирогов\" отваря гореща линия, на която близките могат да се информират: 029154540. Молбата ми е да звънят само хора, притеснени за своите близки, които са били във второ вътрешно отделение, за да не се задръства линията. Организирали сме и екип от психолози\", добави още проф. Габровски. \r\n", "date": "2019.11.27", "title": "В \"Пирогов\" е било страшно, България е била на косъм от национална трагедия с много жертви (Видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402627-%D0%B5%D0%B5%D0%B5%D0%B5-%D0%B5%D0%B5%D0%B5-%D0%B5%D0%B5,-%D0%B8-%D0%B7%D0%B0%D0%BC%D0%B8%D1%80%D0%B8%D1%81%D0%B0-%D0%BD%D0%B0-%D0%BB%D0%BE%D0%B1%D0%B8%D0%B7%D1%8A%D0%BC", "text": "Икономиката на споделянето не е като да има големи фенове в България. След като преди няколко години изгонихме UBER заради неговите непрофесионални шофьори (официалната версия) и защото се бъркаше в интересите на някакви хора (реалната причина), сега на пангара е друго голямо приложение, доказало се като работещо в световен план - AirBnb. Управляващите, в лицето на Валери Симеонов и Менда Стоянова, са взели, че са се възмутили от това как разни хора си отдават апартаментите под наем подобно на хотелски стаи, без да плащат за това на държавата. И на всичкото отгоре разни хора предпочитат тази услуга, като по този начин създават неприятни емоции за хотелиерския бизнес. Да, за вас AirBnb, Booking.com и други подобни платформи може да са удобен и евтин начин да си направите малка почивка, но за управляващите те хем бъркат в неправилни джобове, хем и не си плащат на държавата за това удоволствие. В този поглед на нещата клиентът, който уж трябва да получи най-добрата възможна услуга (поне в едно демократично общество на пазарен принцип, каквото се предполага, че има в България)... образно казано кучета го яли. А онези, които предлагат имотите си - или се регистрират официално пред държавата, или рискуват глоба от 1000 до 10 000 лв. При системни нарушения платформите директно могат да бъдат забранени в България. Важното е, че бюджетът си взима своето, бизнесът - също. Факт, приложения като Uber и AirBnb имат своите проблеми. Някои от тях са даже доста мрачни и компаниите продължават да търсят решение. Нито един от тези проблеми обаче не беше цитиран в мотивите на вносителите. С други думи, тези изменения, прокарани тихомълком между първо и второ четене на промените в проекта за изменение и допълнение на Закона за туризма и които предстои да бъдат гласувани, не е като да целят сигурността или интересите на клиента. А в това май би трябвало да е смисълът. Проблемът е, че подобни услуги, както и цялата икономика на споделянето цели предимно да задоволи потребностите на клиентите. Реално, това е и основната й причина да съществува - да бъде алтернатива на вече съществуващите услуги, просто защото те не отговарят достатъчно на търсенето и нуждите на клиента. Тези услуги излизат извън обичайните отношения, в които неминуем участник е и държавата, и това определено дразни регулаторите. При тази икономика на споделянето гаранции се дават от приложението, през което се извършват сделките, или от самия пазар (когато говорим за предлагането в социалните мрежи) - ако не си коректен или предлагаш кофти услуга, просто в един момент никой вече няма да ти се върже. И този принцип устройва много от потребителите. В него клиентът усеща по-голяма свобода, удобство и контрол върху положението. В един момент обаче се намесва държавата. Обективно погледнато има причини от гледна точка на управляващите да се направи това предложение. Туризмът е важен клон от българската икономика, а хотелиерският бизнес създава множество работни места. В този смисъл удар по него е удар и за самата държава - както като данъци, така и като трудова заетост. Въпросът е: трябва ли да се спира прогресът и интересът на крайния потребител в името на това? И къде отива прогресът към по-добро в този случай? Каквото и да си говорим, светът се променя, а с него и вкусовете на хората. Ако влязат в сила законовите промени, те вероятно ще изгонят големите играчи, но по всяка вероятност предлагането ще остане. Просто защото ще остане и нуждата от подобен род услуги - от по-спокойна и не толкова стерилна среда за отсядане на почивка. От по-евтини алтернативи. От това някой да те хвърли от точка А до точка Б по възможно най-удобен за теб начин (на разумна цена)... В случая е безумно погрешно средата да се приспособява към предлагането, а предлагането да остава статично във времето (и нравите ала \"Балкантурист\"). Напротив, щом ще се прави това изменение в Закона за туризма, нека то да отразява именно търсенето на туристите и да се адаптира към него, вземайки своето. Защото останалото опасно много прилича на лобизъм в полза на твърде конкретни и твърде частни интереси.", "date": "2019.11.27", "title": "Ееее-еее-ее, и замириса на лобизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402628-5-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%BE%D1%81%D0%B2%D0%B5%D0%BD-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F", "text": "България се завръща с гръм, трясък и за момента без песен на песенния конкурс \"Евровизия\"! Виктория Георгиева (в X-Factor е била, как \"коя?\") е избрана да представлява страната ни на конкурса през 2020 г., след като тази година бяхме пас поради паричния недоимък в БНТ. Цялата работа е малко объркваща за свикналия с родните музикални конкурси зрител и малко срамна за обществената телевизия - за участието всъщност ще плащат #спонсори. Виктория не поема към Нидерландия след бясно хвърляне на sms-и на родна земя, а просто защото същите тези #спонсори са преценили, че е подходяща и достатъчно талантлива. Няма лошо, демокрацията е с пари, а БНТ такива няма. Който плаща, той поръчва музиката. Буквално. Иначе песен още няма. За създаването й тепърва ще се формират \"музикални лагери\" в София и Лондон. Ще да е някакъв епос, \"Властелинът на пръстените\" на попа, щом цели мозъчни тръстове от двата края на Европа ще се опитат да я изтръстят... * Парадоксът тук е, че БНТ символично изпраща Виктория на конкурс, който обаче хич не им се иска тя да спечели. Защото спечели ли го, през 2021 г. ще трябва да домакинстваме следващото издание на \"Евровизия\". А пари откъде? За здравето на Емил Кошлуков някой помисли ли? #Спонсори ще трябват, #спонсори! Ако ли не, \"Евровизия 2021\" може да мине под слогана \"Пари нема, действайте!\" и да е бюджетно издание. Къде? На стадион \"Васил Левски\", с един-два молебена против дъжд и с какъвто бенгалски огън е останал от Нова година вместо пиротехника. Осветлението - назаем от \"Седем осми ТВ\", че и без това им е в много. Озвучаването ще е на принципа на солидарността - публиката ще бъде помолена да е по-тиха, че да се чуват изпълнителите. Който чул - чул, който гласувал - гласувал. Накрая ще спечелят някои скандинавски металяги, че ще вдигат най-много джангър. Но да не се ограничаваме само до \"Евровизия\". Ако напук на беднотията ще се стремим към победи през 2020 г., да мислим по-мащабно. По този повод се замислихме кои са другите пет неща, които България може да спечели в следващите 12 месеца. Единственото, което ни трябва, са #спонсори. 1. Мис Свят Като филър без мяра може да дадем малко обем на този конкурс, че да има причина и него да обсъждат по няколко седмици. Все пак той се нуждае от малко корекцийки, пипане тук-там, че да стане по-пищен, по-желан. Плаче си български устни да се впият жадно в него. Вече е ясно, че красотата е субективно нещо. Ако спонсори не се намерят, за по-голям шанс за успех може да участваме със снимката на \"Мис България 1967\" - и без това вече почти всяка година се сещаме с носталгия за нея. 2. Първо място по свобода на пресата Или сме твърде големи оптимисти, а? Добре, де, ще сме първи отзад-напред. Готви се, Туркменистан! 180-а позиция в класацията на \"Репортери без граници\" е наша! И пак ще сме най-важни, защото без да има някой на дъното, няма как да има някой на върха. Нищо че няма да можем да го напишем. 3. Евро 2020 Ще шокираме света, нали? Ще се класираме малко със закъснение, ама от баражи да стигнеш до вдигане на трофея ще е повече от лъвски подвиг. Време ни е да забравим лятото на 94-а и да изпишем със златни букви в съзнанията си лятото на 2020-а. Футболът не е като косата – където е никнало, пак ще никне! Ако трябва, ще намерим #спонсори, за да купят трофея. Кой знае, може в БФС и да останат някакви пари след всичко случващо се там в момента... 4. Домакинство за Световното през 2030 г. Но защо да играем на дребно? Ясно е вече, че новият Балкански футболен съюз (България, Гърция, Сърбия и Румъния) ще се бори за домакинството на по-по-следващото световно. Ясно е и че ще го вземем! Катарците си купиха едно домакинство, ще си купим и ние. И да не сте казали нещо за липсваща инфраструктура! Мачовете ще се играят в градовете близо до линията София-Бургас, т.е. край магистрала \"Тракия\", която дотогава ще е изцяло реновирана – т.е. новият асфалт от кръпките тотално ще е заменил стария. Стадионът на пазарджишкия \"Хебър\" се нуждае само от още няколко трибуни и е идеален да приюти следващия сблъсък Германия-Бразилия. 5. Място в Шенген Това пусто Шенгенско пространство не иска да разтвори краката си за България, че да проникнем веднъж и завинаги там (а с нас и де що мигрант се намери). Дърпа се, не ни иска. Дотам стигнахме, че сами да се правим на незаинтересовани, че да вземе да клъвне. Изпитана стратегия! Но има и друга надежда – да се пусне една лотария за България, Кипър, Румъния и Хърватия, и да приемат победителя не по заслуги (като оградата на турската граница), а на късмет. В страната на лотарийните талончета, в която оставаш с впечатлението, че едва ли не който не е потъркал такова, той не е станал хилиярдер, е ясно, че този победител ще сме ние. --- \" \"", "date": "2019.11.27", "title": "5 неща, които България ще спечели освен \"Евровизия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402629-%D0%BD%D0%B8%D1%89%D0%BE-%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%BD%D1%8F%D0%BC%D0%B0%D1%88%D0%B5-%D1%81-%D1%80%D1%83%D1%81%D0%BA%D0%B8%D1%8F%D1%82-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B2-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC%E2%80%A6", "text": "ИЗOБЩO HE БEШE CЛУЧAЙHO, ЧE B БEЛИЯT ДOM ИMAШE PУCKИ ЖУPHAЛИCT KOЙTO ΠOΠИTA БOPИCOB ЗAЩO БЪЛГAPИЯ E KУΠИЛA TOЧHO AMEPИKAHCKИ ИЗTPEБИTEЛИ, A HE PУCKИ...       Pycĸo pecтo зa Бopиcoв щe имa и тoвa e яcнo нa вcичĸи, нaдaли шпиoнcĸият cĸaндaл щe мy ce paзминe бeз зa пopeдeн път дa cи пoдaдe ocтaвĸaтa, нeщo ĸoeтo тeпъpвa щe ce cлyчвa.   Bcичĸитe мy бpъщoлeвиния пo тeмитe cигypнocт, pycĸo влияниe, шпиoнcĸи cĸaндaли, гaзoви xъбчeтa, aмepиĸaнcĸи инвecтиции бяxa зapaди yплaxaтa oт изявaтa нa caмo eдин чoвeĸ, зa ĸoйтo нитo eднa мeдия в Бългapия нe пocмя дa cпoмeнe и peд, нo ce чyвa нa вcичĸи видea, ĸoитo ce пyблиĸyвaт oт Oвaлният ĸaбиинeт.   Taм eдин pycĸи жypнaлиcт, зaдaдe caмo eдин въпpoc нa Бopиcoв и тoй бeшe: Зaщo ĸyпиxтe aмepиĸaнcĸи изтpeбитeли, a нe pycĸи? B нaчaлoтo Бopиcoв ce cтъпиca pycĸa peч в Бeлият дoм в Oвaлният ĸaбинeт нa Tpъмп, нo ycпя няĸaĸ cи дa oтгoвopи, зaщoтo cмe в HATO, зaщoтo cмe в EC.   Ho тaм няĸъдe изpaжeниeтo мy ce cмeни, вeчe я нямaшe ycмивĸaтa нa лицeтo мy, a зaпoчнaxa дa гo пpиxвaщaт пaĸ нeгoвитe и aĸo дo тoзи мoмeнт вce oщe мoжeшe дa ce твъpди, чe e aдeĸвaтeн, тo oт тaм нaтaтъĸ ce нacлyшaxмe нa глyпocти. Pycия и CAЩ oтдaвнa ca ce paзбpaли, нo зapaди шoyтo вce oщe тъpпят тaĸивa ĸaтo Бopиcoв, нo тaĸa или инaчe, чoвeĸa вeчe paзбpa, чe пaĸ щe cи xoди, нo пoнe зaceгa ocъзнa, чe нямa дa e apecтyвaн или изxвъpлeн в няĸoя ĸaнaвĸa.   Ecтecтвeнo Πyтин нямa дa мy пpocтoтиитe c шпиoнcĸитe cĸaндaли, нo зaceгa явнo e ocтaвил Cъpбия дa ce зaбaвлявa c бeзпoмoщният Бopиcoв, ĸoйтo явнo мoжe дa пъчe мycĸyли caмo пpeд poднитe дpъжĸи нa миĸpoфoни.   И липcaтa нa външнaтa ни миниcтъpĸa в CAЩ нe ocтaнa нeзaбeлязaнa зa xopaтa oт пpoтoĸoлa нa мнoгo дъpжaви, ĸaтo вcичĸи ocтaxa oзaдaчeни, зaщo Бългapия нe e пpeдcтaвeнa и oт външният cи миниcтъp нa тaзи cpeщa c Tpъмп, тaĸa ĸaĸтo гo изиcĸвa мeждyнapoднaтa диплoмaция и пpoтoĸoл.   И вce пaĸ pycĸи жypнaлиcт в Бeлият дoм в Oвaлният ĸaбинeт пo вpeмe нa бългapcĸa визитa, cи бeшe cцeнa oт филм зa Джeймc Бoнд, ĸaĸтo oбичaт дa ĸaзвaт paзлични paзyзнaвaния пo cвeтa, ĸoитo яcнo пpиxвaнaxa cигнaлa. Haли нe cи миcлитe, чe в Бeлият дoм, ce влизa ĸaĸтo ce влизa в MOЛ Coфия.    ", "date": "2019.11.27", "title": "Нищо случайно нямаше с руският журналист в Белия дом..."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/402630-%D1%81%D0%B8%D0%BC%D0%B5%D0%BE%D0%BD-%D0%BD%D0%B8%D0%BA%D0%BE%D0%BB%D0%BE%D0%B2-%D0%BA%D0%B0%D0%BA%D0%B2%D0%BE-%D0%BF%D0%BE%D0%B4%D1%81%D0%BA%D0%B0%D0%B7%D0%B2%D0%B0-%D0%B8-%D0%BA%D0%B0%D0%BA%D0%B2%D0%BE-%D0%BD%D0%B5%D0%B4%D0%BE%D0%B8%D0%B7%D0%BA%D0%B0%D0%B7%D0%B2%D0%B0-%D1%82%D0%B5%D0%BA%D1%81%D1%82%D0%B0-%D0%BD%D0%B0-%D1%81%D1%8A%D0%B2%D0%BC%D0%B5%D1%81%D0%BD%D0%BD%D0%BE%D1%82%D0%BE-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5-%D1%82%D1%80%D1%8A%D0%BC%D0%BF%E2%80%93%D0%B1%D0%BE%D1%80%D0%B8%D1%81%D0%BE%D0%B2", "text": "  Резултатите от срещата между американския президент Доналд Тръмп и българския президент Бойко Борисов в голяма степен съответстват на предварителните ни публикувани очаквания и прогнози. За казаното от тях на четири очи разбира се трудно бихме могли да гадаем. В текста на изявлението има някои твърде общо формулирани позиции, зад които може да се крият различни практически стъпки, договорени между двамата. В този смисъл не всички от обявените в увода на общото изявление «мерки» всъщност са изложени в документа. В общ план обаче, темите от меморандума напълно съоветстват на предварително обявените от американска страна– сигурност, енергийна диверсификация, противодействие на зловредни влияния, разбирай Русия.  Потвърждаването на «главната цел»– укрепването на трансатлантическата общност, означава, че  на предстоящата среща на върха на НАТО на 03/04 декември в Лондон на фона на очерталите се противоречия България ще заеме страната на САЩ и на генералния секретар на НАТО Столтенберг  в противовес на предложения като преразглеждане на Вашингтонския договор, реформи н Алианса, автономна европейска отбрана и други.  На 100% се потвърди очакването за създаването на преден военно–морски координационен елемент на Военноморското командване на НАТО /MARCOM/ в рамките на адаптираното предно присъствие,  който е по–скоро център за наблюдение, а не военна база, защото това бе предварително съгласувано и желано от българското военно командване.  Общата фраза обаче за «засилване на отбранителните и възпиращи позиции включително и в Черно море» може да се тълкува от увеличаване на военноморските учения и присъствието на американски военни кораби до разполагане на ново въоръжение. Поне няма гаранция за противното.  По–инетресен и важен е текстът относно съвместните българо–американски военни съоръжения, въпреки че прогнозирахме натиск именно в тази област и евентуално желание за промяна на характера им или разширяване на използването им по примера с актуализираното и разширено споразумение между САЩ и Гърция от 04 октомври 2019 г. Тук очевидно е имало  несъгласие, защото е добавено намерението «да се проучат начини на по–нататъшно развитие на възможностите за съвместни учения в бъдеще.  Прави впечатление в предхождащия текст израза «и други начини на използване», въпреки че в Договора от 2006 г„ те са формулирани пределно ясно. Споменават се само две от съвместните съоръжения – учебния полигон «Ново село» и авиобаза «Граф Игнатиево». През 2016 г. обърнахме внимание на възможността за промяна преди изтичане на десетгодишния срок на договора поради изменения на обстановката в региона и в света и подходите на САЩ, но политиците подминаха тази възможност. Негативният момент е в това, че към Договора има 12 анекси, които са секретни и в следващи такива биха могли да се включат въпроси, които биха останали скрити за обществото. Трябва да се има предвид обаче, че както координационният център за ВМС, чийто щаб по думите на Бойко Борисов ще бъде в Румъния, така и съвместните българо–американски съоръжения по Договора за военно сътрудничество от 2006 година,  във военно време прерастват в по–висока степен на подразделения от общи военни структури. Така че те неизбежно стават цели на противников огън и няма защо да храним други илюзии. По отношение задълбочаването на партньорството в отбранителната индустрия и технологии е включен текст, който определено подсказва поемане на ангажимент от българска страна:  «България се ангажира да обмисли надлежно предложенията на американските компании, които желаят да се конкурират на българския пазар».  Това обяснява, защо бе отложен с цял месец срока за подаване на оферти от четирите избрани фирми, между които няма нито една 100% американска, с изключение на смесената швейцарско–американска MOWAG. /Останалите са от Германия, Франция и Финландия./ Това може да доведе дори до подновяване на процедурата или допускане на други фирми, които не се класираха сред първите четири, като например американската Textron, която през 2008 г. ни продаде 14 машини за нашия контингент в Ирак, които не притежаваше нито една друга страна–член на НАТО, защото се пласираха само в Африка и Азия. Не е изключено сред лансираните фирми да е и «Харис», която ни предлага комуникационна техника за българските въоръжени сили, включително и за новите бойни бронирани машини на пехотата. Втората възможност, която се крие в този текст е евентуално предложение за необходимите ни 3D-радари или системи за ПВО. Три-координатните радари, трябва да осигурят съвременни способности по придобиване, обработване и разпространение на надеждна информация в реално време, която да гарантира работата на системата за командване и управление и съответно да осигури оперативна съвместимост с нашите съюзници от НАТО. Колкото до ПВО, защо е необходимо обаче да купуваме американски „Пейтриът”, за които нямаме толкова финансови средства, а не изчакаме новата европейска /френско–италианско–турска/ система, подкрепяйки европейската оръжейна индустрия, както ни призовава Брюксел? Положително ще бъде, ако действително получим достъп до високотехнологични продукти, което до днес не бе за вярване. Няма изненада и в силната намеса в енергийния сектор. Не беше трудно да прогнозираме, че Тръмп ще иска увеличаване количествата на доставките на втечнен газ. С това обаче не можем да компенсираме в никакъв случай загубите от провала на «Южен поток», който ни предлагаше 64 млрд куб.м газ. Прави впечатление и текста за «реверсивния капацитет на Трансбалканския газопровод», което означава и доставки в обратна посока, тоест това, което се предлагаше и за Украйна след евентуалното прекъсване на руския газопровод от 2020 година. Намеренията за «експертно» включване в ядрената енергетика и в изграждането на газовия хъб на пръв поглед илюстрира поредни опити за изтласкване на Русия, а евентуален провал на АЕЦ Белене би ударило конкурентноспособността на бъдещата ни икономика и превърнало в купувач на по–скъпа електроенергия. Но ако наистина намерението е да включим САЩ с определена инвестиция, например с генератор, турбина и т.н., това би ни устройвало, стига Русия да се съгласи, защото без нея не можем да изградим Белене. По–тревожното е подновяването на предложението за доставка на американско ядрено гориво, защото отдавна беше проучено и доказано, че руските реактори не могат да работят с това гориво.  Да не говорим за Чехия и Финландия, които се убедиха сами в същото. А освен това, руската страна приемаше отработеното ядрено гориво,  докато САЩ няма как да го приемат, тоест ще трябва да изграждаме капацитет за вечното му съхраняване на българска територия. Тази част от разговорите изглежда най–наивната и неекспертна дискусия между политици. Прави впечатление, че нито веднъж не е споменато името на Русия, въпреки че някои текстове подсказват именно противопоставянето на тази страна от милитаризацията на Черно море, до ограничаването й в енергийната сфера с цел намаляване на влиянието й, което пък очевидно може би е  искане на Борисов срещу някои негови отстъпки в други области, но свидетелства и за готовността на Тръмп да смекчи антируския тон. В абсолютно всички теми, засегнати в съвместното изявление обаче, «зад кадър» присъства Русия, не само при мерките в отбраната и енергийната диверсификация, но и в споменатата инициатива «Триморие» и «зловредните влияния». /«Триморие» е стара полска инициатива за обединение на страните от Балтийско до Черно и Адриатическо море с цел противостоене най-вече на Русия, а днес рестартирана от САЩ с добавка за инфраструктурно-енергиен проект./ Желанието на САЩ да «защитят суверенитета» ни би трябвало да предизвика отговора, че сме суверенна и независима страна, с изключение на отдадения суверенитет по линия на членството ни в ЕС и НАТО. Корупцията и медийната свобода, макар и поставени на предпоследно място в съвместното изявление, не са с по–малко значение и едва ли са по вкуса на онези, които досега възразяваха ,че нямало ограничаване на медиите и не приемаха мястото на България в международната класация.  Като цяло може да се направи изводът, че САЩ задълбочават своята политика на сфери на влияние от Балтийските страни до България и Западните Балкани, в която водеща е тенденцията за превръщането им в фронтови пояс. Тук логично ще възникне въпросът, дали политиката на САЩ и ЕС към страните от този «пояс» или «сфера на влияние» ще остане еднинна или целите на едните ще влязат в колизия с целите на другите, до каква степен и доколко в полза на Балканите. Нашите запади партньори винаги са се интересували от мнението и оценките ни за региона, но то като че ли не се разбираше от политиците ни, които се вслушваха повече в това, какво се очаква от нас. Срещата с Тръмп, която изненадващо продължи необичайно дълго, показа че можем да бъдем полезни с наши анализи, оценки и идеи, стига да имаме самочувствмието за това и волята да ги превръщаме в политики.  Положителното за България е, че имаме перспектива за постоянен стратегически диалог с една велика сила, чрез който при разумен, своевременен и достоен подход бихме могли винаги да поставим въпрос в национален интерес.    ", "date": "2019.11.27", "title": "Симеон Николов: Какво подсказва и какво недоизказва текста на съвмеснното изявление Тръмп–Борисов?"}
{"url": "http://www.classa.bg/%D1%81%D0%B2%D1%8F%D1%82/item/402631-%D0%B8%D0%BC%D0%B0%D0%BD%D1%8F%D1%80%D0%B8-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B2%D0%B8%D0%BA%D0%B8%D0%BD%D0%B3%D1%81%D0%BA%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%B7%D0%B0-15-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0,-%D0%B0-%D1%81%D0%B5-%D0%BE%D0%BA%D0%B0%D0%B7%D0%B0%D1%85%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Съдът в Уорчестър в Обединеното кралство призна за виновни и осъди двама иманяри на няколко години затвор за това, че не са декларирали откриването на викингско съкровище, на повече от хиляда години и с многомилионна стойност, което те решили да продадат, съобщават местните вестници.   Джордж Пауъл, на 38, и Лейтън Дейвис, на 51 години, бяха признати за виновни за кражба, и получиха съответно 10 и 8,5 години затвор. През юни 2015 г. те изкопали съкровище в частна земеделска земя в окръг Херефордшир и не са информирали властите, както се изисква от законодателството на тази страна. Сред намерените предмети са златен пръстен от ІХ век, гривна, сребърен слитък, кристална висулка от V в. и около 300 монети, от които само 31 са възстановени. Прокурорите преценяват, че намерените от тях предмети имат обща стойност от 12 милиона лири стерлинги (15,4 милиона долара). Прокурорите определиха съкровището като \"носещо огромна археологическа, историческа и академична стойност\". Пет от монетите са наистина уникални и невиждани, тъй като на тях се появяват заедно двама царе от девети век: Алфредо Велики от Уесекс и Целулф II от Мерсия. Това предполага неизвестен дотогава съюз между двамата монарси, което предоставя нови данни за историята на Обединение на страната. Пауъл и Дейвис бяха осъдени заедно с още двама мъже, осъдени за заговор за укриване на находката.", "date": "2019.11.27", "title": "Иманяри намериха викингско съкровище за 15 милиона долара, а се оказаха в затвора"}
{"url": "http://www.classa.bg/%D1%81%D0%B2%D1%8F%D1%82/item/402632-%D0%B2%D0%BD%D0%BE%D1%81%D0%B8%D1%82%D0%B5%D0%BB%D1%8F%D1%82-%D0%BD%D0%B0-green-new-deal-%D0%B8%D1%81%D0%BA%D0%B0-%D0%B4%D0%B0-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0-%D1%81%D0%B2%D0%B5%D1%82%D0%B0-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BF%D0%BE-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0", "text": "Сенаторът – вносител на проектозакона Green New Deal, Ед Марки (демократ от Масачузетс) цели да разшири американските санкции съгласно глобалния закон Магнитски, върху чуждестранни лица и компании, участващи в „значими действия, които изострят изменението на климата\".   Докато демократите отхвърлиха плана на президента Доналд Тръмп да построи стена на южната граница на САЩ и да накара Мексико да плати за това, изглежда, предложението на Марки приема същия този подход и го прилага в целия свят, където имат връзка американските усилия за промяна на климата. „Докато се борим да приемем „Зелен нов курс\" тук у дома, трябва да използваме всички инструменти на външната си политика, за да променим поведението на компании и лица, които са най-отговорни за изострянето на кризата с климата\", каза Марки, обявявайки новия си законопроект. Законът Магнитски от 2012 г., разширен за цялото земно кълбо през 2016 г., позволява на правителството на САЩ да забрани всякаква търговия със - и да изземе имуществото на - хора и образувания, за които твърди, че нарушават правата на човека. Марки сега иска тези правомощия да бъдат наложени и срещу лицата, отговорни за изграждането на електроцентрали с въглища или за сеч в тропическите гори например. Подобни мерки „биха могли да помогнат да се гарантира, че усилията за справяне с изменението на климата не влошават глобалното неравенство\", се казва в проекта на законопроекта. Неговият проектозакон „ще доближи САЩ до цялостна глобална стратегия, която съответства на степента на климатичната криза\", добави сенаторът. Марки представи законопроекта заедно с конгресменката Александрия Окасио-Кортес (демократ от Ню Йорк) през февруари, само за да види как той се срина в Сената, когато републиканското мнозинство го подложи на гласуване. Въпреки че Окасио-Кортес беше много подигравана за предложението за забрана на самолети и „пърдящи крави\", платформата беше прегърната от няколко кандидати за президентската номинация на демократите през 2020 г., по-специално от Бърни Сандърс. Законопроектът за санкции на Марки е изправен пред еднакво минималните шансове да го прокара през Сената като и оригиналния Green New Deal. Множество американски медии - като HuffPost и The Hill - предполагат, че 73-годишният сенатор би могъл да го използва за привличане на подкрепа от страна на активистите по климата в предстоящата му първа битка срещу Джо Кенеди III (демократ от Масачузетс), 39-годишният представител на най-известната политическа династия.", "date": "2019.11.27", "title": "Вносителят на Green New Deal иска да санкционира света за престъпления по изменението на климата"}
{"url": "http://www.classa.bg/%D1%81%D0%B2%D1%8F%D1%82/item/402633-%E2%80%9E%D1%81%D1%8A%D0%B2%D1%8A%D1%80%D1%88%D0%B5%D0%BD%D0%B8%D1%8F%D1%82-%D1%80%D1%83%D1%81%D0%BA%D0%B8-%D1%81%D1%83-57-%D0%B8%D0%BC%D0%B0-%D0%BE%D0%B3%D1%80%D0%BE%D0%BC%D0%B5%D0%BD-%D0%B5%D0%BA%D1%81%D0%BF%D0%BE%D1%80%D1%82%D0%B5%D0%BD-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB-%D0%B8-%D0%BF%D1%80%D0%BE%D0%BF%D1%80%D0%B0%D0%B2%D1%8F-%D0%BF%D1%8A%D1%82%D1%8F-%D0%BD%D0%B0-%D1%88%D0%B5%D1%81%D1%82%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%E2%80%9C", "text": "Най-напредналият изтребител 5-то поколение от Русия, Су-57, ще се превърне не само в бъдещия гръбнак на националните военновъздушни сили, но и в хит на международния пазар. По време на въздушното изложение MAKS край Москва, Сухой рекламира за първи път експортната версия на своя водещ проект, Су-57. И през ноември се появиха снимки на руския самолет, който влиза в серийно производство - основен крайъгълен камък за всяка сложна оръжейна система. Експертът по отбрана Вадим Лукашевич - бивш самолетен инженер в Сухой - заяви, че самолетът има потенциал да стане основен хит на пазара. \"След като Су-57 достигне етапа, в който отговаря на всички изисквания за изтребител от 5-то поколение, потенциалът му за износ ще бъде наистина огромен\", каза той. Обхватът на потенциалните купувачи е голям, като се има предвид, че единствената конкурентна оферта в момента е Lockheed Martin F-35. САЩ са много ревниви на кой се съгласяват да продадат самолета, така че всяка страна с достатъчно дълбоки джобове, която не е в зеления списък на Вашингтон, е потенциален руски клиент. Това е особено вярно, тъй като отпадането от този списък изглежда много лесно в наши дни, както може да свидетелства членката на НАТО Турция. Анкара беше изгонена от програмата F-35 като наказание за закупуването на руската система за противовъздушна отбрана С-400. Списъкът на нациите, които могат да поискат модерните многоцелеви бойни самолети от Москва, преминава от традиционния оператор на руско оръжие Индия, до няколко нации в Латинска Америка, плюс Египет, ОАЕ, Пакистан и Индонезия. „На международния пазар може да бъде предложен малко по-опростен и по-евтин вариант\", прогнозира той. Сценарият се основава на предпоставката, че руското ръководство приоритизира да засили военната си способност, пред износа на оръжие. Но всяка следваща година преди масовото пускане на пазара на Су-57 е допълнителна година за конкуренцията. Китай вече разполага с два самолета от 5-то поколение, Chengdu J-20 и Shenyang FC-31, макар че страната трябва да преодолее много от същите предизвикателства като Русия, като започне от създаването на двигател, достатъчно добър за такива самолети. Няколко други държави като Индия, Пакистан и Турция имат свои собствени програми, макар че никоя не е толкова напреднала, колкото на тримата лидери. А на хоризонта се задава вече шестото поколение.", "date": "2019.11.27", "title": "„Съвършеният руски Су-57 има огромен експортен потенциал и проправя пътя на шесто поколение“"}
{"url": "http://www.classa.bg/%D1%81%D0%B2%D1%8F%D1%82/item/402634-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0%D1%89%D0%B8%D1%82%D0%B8-%D0%B2%D0%BA%D0%BB%D1%8E%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-huawei-%D0%B2-5g-%D0%BC%D1%80%D0%B5%D0%B6%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Немската телекомуникационна мрежа изостава от мрежите на много други европейски страни, а липсата на покритие е особено остра в селските райони. Huawei се разглежда като инструмент за справяне с проблема. И все пак Берлин е изправен пред натиск от Вашингтон, който твърди, че технологичният гигант има тесни връзки с китайското правителство и му помага да шпионира други държави. Huawei неведнъж е осмивал твърдението. Въпреки че няма пряка забрана в Германия, в самите САЩ на правителствените агенции и частният бизнес е забранено да работят както с Huawei и с ZTE - освен ако не им бъде предоставен специално разрешение. Министърът на икономиката Петер Алтмайер припомни по време на токшоу по германския обществен оператор ARD, че \" Берлин не е бойкотирал американските компании \", след като през 2013 г. беше установено, че Агенцията за национална сигурност (NSA) подслушва телефоните на канцлера Ангела Меркел и нейният предшественик Герхард Шрьодер. \"САЩ също така изискват от своите компании да предават определена информация, необходима за борбата с тероризма\", продължи Алтмайер, като изтъкна, че дори ако в крайна сметка Huawei предаде данни на Пекин, това няма да е нищо различно от това, което Вашингтон изисква от американските компании, работещи в Германия. Коментарите на министъра направо вбесиха посланика на САЩ в Германия Ричард Гренел, който беше един от най-строгите гласове, тласкащи Берлин към изгонване на Huawei от своите мрежи. Дипломатическата мисия издаде неясна, но заплашителна декларация: „Неотдавнашните твърдения на висши германски служители, че Съединените щати са еквивалентни на Китайската комунистическа партия, са обида за хилядите американски войски, които помагат да се гарантира сигурността на Германия\", казва Гренел в изявлението. Берлин бе предупреден за подслушването на НСА, когато бившият под-изпълнител на НСА Едуард Сноудън публикува куп от най-секретни документи. Изтичането им предизвика голям скандал. Разследването беше закрито през 2017 г. без обвинения.", "date": "2019.11.27", "title": "Германски министър защити включването на Huawei в 5G мрежата на страната"}
{"url": "http://www.classa.bg/%D1%81%D0%B2%D1%8F%D1%82/item/402635-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%B2-%D1%81%D0%B8%D1%80%D0%B8%D1%8F", "text": "Турция напълно се придържа към споразуменията, постигнати с Русия и САЩ по отношение на североизточна Сирия, и не възобновява военните си офанзиви, съобщи цитиран от Ройтерс източник по сигурността.   Анкара постигна отделни споразумения с Москва и Вашингтон миналия месец за премахване на кюрдските милиции YPG от обширна земя в североизточна Сирия, граничеща с Турция. В замяна Турция спря военната си офанзива срещу милициите.   Преди това Анкара заплаши, че ще започне нова операция, ако сделката не бъде спазена. Източникът от сигурността заяви, че Турция реагира само на атаки на YPG в региона, в рамките на самозащитата.", "date": "2019.11.27", "title": "Турция не възобновява военните операции в Сирия"}
{"url": "http://www.classa.bg/%D1%81%D0%B2%D1%8F%D1%82/item/402636-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%E2%80%9E%D0%B4%D0%B2%D1%83%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D1%81%D0%B0-%D0%BF%D0%BE-%D0%B2%D0%B0%D0%B6%D0%BD%D0%B8-%D0%B7%D0%B0-%D1%80%D1%83%D1%81%D0%B8%D1%8F,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%82%D0%B5%D0%B7%D0%B8-%D1%81-%D0%B5%D1%81%E2%80%9C", "text": "Премиерът на Русия Дмитрий Медведев заяви, че двустранните контакти с европейските държави вече са по-важни за Русия, отколкото отношенията с Европейския съюз. Той направи изявлението на среща с финландския си колега Анти Рин в Москва. Москва няма да бъде първата, която ще премахне ограниченията си, наложени в отговор на санкциите на ЕС срещу Русия, каза Медведев. Санкциите, които може да се запазят за дълго време, не затрудняват сътрудничеството с европейските държави поотделно, според премиера. Той добави, че редица руски компании не искат изобщо да бъдат премахнати ограничителните мерки на Москва, предаде РИА Новости.", "date": "2019.11.27", "title": "Медведев: „Двустранните отношения с европейските държави са по-важни за Русия, отколкото тези с ЕС“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402626-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D1%89%D0%B5-%D1%80%D0%B0%D0%B7%D0%B2%D0%B5%D0%BD%D1%87%D0%B0%D1%8F-%D0%BC%D0%B8%D1%82%D0%B0,-%D1%87%D0%B5-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B5-%D0%B2%D1%81%D0%B5%D0%B2%D0%BB%D0%B0%D1%81%D1%82%D0%B5%D0%BD-%D0%B8-%D0%B1%D0%B5%D0%B7%D0%BA%D0%BE%D0%BD%D1%82%D1%80%D0%BE%D0%BB%D0%B5%D0%BD", "text": "„Главният прокурор не е недосегаем и не решава всички проблеми в държавата. Смятам да развенчая мита, че главният прокурор е всевластна и безконтролна фигура. Това не е вярно. Главният прокурор не е пощенска кутия, за да приема сигнали от политици. Рационално е българските политици да внасят сигналите си в компетентната прокуратура. Те не трябва да използват главния прокурор за реклама и пощенска кутия\". Това заяви Иван Гешев, след като президентът Румен Радев обяви, че е подписал указа за назначаването му за главен прокурор, съобщава Нова телевизия. „Слушах изявлението на Радев. Аз съм с ясното разбиране, че прокуратурата трябва да е още по-активна и по-активно да отговори на очакванията на българските граждани за повече справедливост. Защото прокуратурата участва в процеса за даване на справедливост. Това, което каза президентът, в по-голямата си част, е очакване на повечето български граждани за повече справедливост. Съзнавам, че обществото очаква това и ще направя всичко възможно да оправдая обществените очаквания”, заяви Иван Гешев. Той добави, че има приоритети, но няма да ги коментира, преди да встъпи като главен прокурор. \"Пак ще кажа, че процедурата не е приключила. Аз не знам какво е мнението на президента какво е мястото на прокуратурата. Моето мнение е, че прокуратурата е част от съдебната власт и това е мнението на почти цялата магистратска общност. Президентът каза, че ще инициира дебат относно Конституцията, не съм чул нищо за това, какво Радев смята, че трябва да бъде променено, така че това, което аз чух, е широк дебат, в рамките на който всички участващи ще изкажат своето мнение\", допълни Гешев. „Моето мнение е, че прокуратурата е част и трябва да остане част от съдебната власт. Това е мнение на почти цялата магистратска общност. Ако сте чули правилно, президентът каза, че ще инициира дебат по темата за конституционните реформи. Не съм чул какво смята президентът, че трябва да бъде променено”, заяви още той. „Не смятам да споделям проблемите на прокуратурата, не сме безгрешни, но не сме виновни за всичко. Борбата за престъпността зависи от охранителните органи, прокуратурата и съда. Не може една система да не работи и за всичко да е виновна една структура. Резултатите на българската съдебна власт са нелоши”, допълни Гешев. „Не смятам, че съм работил селективно по делото КТБ, както екипа от следователи, прокурори и съдебни служители. Това ще стане ясно и в хода на съдебното производство”, коментира още Иван Гешев.", "date": "2019.11.27", "title": "Иван Гешев: Ще развенчая мита, че главният прокурор е всевластен и безконтролен"}
{"url": "http://www.classa.bg/%D1%81%D0%B2%D1%8F%D1%82/item/402617-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D0%BC%D0%B0%D0%BB%D0%BC%D1%8C%D0%BE", "text": "Дълго време Швеция бе смятана за пример за мирна и спокойна държава. Но в третия по големина град Малмьо престъпността е придобила невиждани размери. Редовно в града избухват престрелки и бомби. Какво се случва там?        На моменти изглежда, че Малмьо има повече общо с Багдад, отколкото с други европейски градове. От началото на годината общо 29 бомбени експлозии разтърсиха този шведски град с 317 хиляди души население, регистрирани са и 50 престрелки до края на октомври, по данни на полицията. Удивителен е фактът, че това се случва в страна, в която придобиването на законно оръжие е изключително трудно. Малмьо е бивш индустриален град, известен с корабостроенето си, който се преобразява значително след откриването през 2000 година на моста Йоресунд, свързващ го с датската столица Копенхаген. Със своя университет, привличащ студенти от цял свят, както и с редица водещи компании, като например. гигантите в света на компютърните игри Massive и King, третият по големина шведски град се превърна в център на науката и иновациите. Освен това Малмьо е най-интернационалният град в Швеция: почти всеки трети от неговите жители е с мигрантски корени. Когато убиват деца Жителите на Малмьо са свикнали с криминалната хроника - почти не минава ден без съобщение за извършено някакво престъпление. Миналата седмица държавната телевизия SVT съобщи, че членове на местна банда са принудили собственик на магазин за хранителни стоки да им позволи да съхранява наркотици в негов склад в центъра на града. Полицията се опитва да овладее  , занимаващи се с наркотици.     В началото на ноември при престрелка пред една пицария беше убито 15-годишно момче, а друго постъпи в болница с наранявания. След този инцидент към полицията беше създадена специална оперативна група за превенция на насилието. Местният криминален репортер Федерико Морено коментира така действията на властите: \"Време беше да се направи нещо. Трябва да реагираме, когато убиват деца. Важно е полицията, както и държавата да реагират адекватно и да изпратят ясен сигнал\", казва той.  Нерядко насилието взема и невинни жертви, какъвто е например случаят с 31-годишната лекарка Каролин Хаким. Жената беше застреляна посред бял ден на улицата с бебе на ръце.   Петра Мец, която преподава шведски език за възрастни   Фоси, е загрижена за случващото се в нейния град. Тя признава, че се страхува да се прибира след работа сама по тъмно, но най-много се притеснява за трите си деца на възраст от 13 до 18 години - особено след като през юни 2018 г. трима младежи бяха убити при стрелба в едно интернет кафе. “Ако се беше случило само месец по-рано, може би там щеше да седи и синът ми“, казва Мец, чието най-голямо дете преди прекарвало доста време във въпросното кафене.  Много хора обмислят да напуснат града Мец обмисляла дали да не се преместят да живеят на друго място, но си дала сметка за жертвата, която ще трябва да направят децата ѝ - да се разделят с приятелите си, училището и т.н. \"Отказах се. Реших, че децата ми скоро ще заминат да учат на друго място\", споделя тя. Но немалко нейни приятели с по-малки деца обмислят сериозно да напуснат Малмьо.  \"Обичам Малмьо\", казва Морено, който няма намерение да се мести на друго място - въпреки заплахите, които получава заради репортажите си за престъпността. Той казва, че в Мексико е видял как  . Но всичко това ни се отразява, добавя той. \"Говорил съм с хора, които признават, че си разменят стаите, за да не пострадат децата им в случай, че избухне бомба.    Като цяло престъпността намалява Статистиката отчита спад на престъпността в Малмьо спрямо 2017 г., когато в града са били регистрирани общо 58 бомбени експлозии и 81 престрелки. Но ще отнеме време преди градът да изчисти лошата си репутация на място с висока престъпност. \"В някакъв смисъл Малмьо е катастрофа\", казва Морено. Но Малмьо е също така и   от другите шведски градове - в положителния смисъл на това понятие, убеден е той.", "date": "2019.11.27", "title": "Какво се случва в Малмьо?"}
{"url": "http://www.classa.bg/%D1%81%D0%B2%D1%8F%D1%82/item/402618-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%B4%D1%8A%D1%80%D0%BF%D0%B0-%D0%BA%D0%BE%D0%BD%D1%86%D0%B8%D1%82%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD-%D0%BA%D0%BE%D0%B9-%D0%B5-%D0%B4%D0%BE%D0%BC%D0%B8%D0%BD%D0%B8%D0%BA-%D0%BA%D1%8A%D0%BC%D0%B8%D0%BD%D0%B3%D1%81", "text": "Почитател на авторитарни режими, безскрупулен кукловод, гениален тактик: Доминик Къмингс е \"архитект на Брекзита\". Неговите послания убедиха британците, че трябва да напуснат ЕС.  Какво се знае за сивия кардинал в Лондон?       Брекзит на всяка цена - тази цел преследваше Борис Джонсън още от деня, в който смени Тереза Мей на премиерския пост. Джонсън иска да изведе Великобритания от Европейския съюз - каквато и да е цената за това. Затова се бори с всички възможни средства - дори с такива, които доскоро не бяха смятани за израз на изискан политически стил.     Джонсън фиксира датата за Брекзит на 31 октомври, заявявайки, че страната ще излезе от Общността дори и да няма сделка с ЕС. Той изключи над 20 членове от фракцията на торите, защото те отказваха да подкрепят твърдия му курс за Брекзит. И изпрати парламента в принудителна ваканция, тъй като депутатите не му осигуряваха мнозинството, което му беше нужно. Безскрупулен кукловод?  Според много наблюдатели, „сивият кардинал\" на тази стратегия е Доминик Къмингс, близък съветник на Джонсън. Критиците му го смятат за безскрупулен кукловод, почитателите  - за гениален тактик. Джонсън избра 47-годишния Доминик Къмингс за свой стратегически съветник, след като пое премиерския пост през юли. Сътрудници от „Даунинг Стрийт\" твърдят, че Къмингс е наложил властта си „с терор\". Той освободи четири съветнички на премиера. Една от тях дори беше изведена с полиция от „Даунинг стрийт\". Къмингс е роден през 1971 в Дърам, Северна Англия. Следвал е история в Оксфорд. Негов близък от годините в университета го описва като „много по-умен от министър-председателя\". След края на следването си, Къмингс прекарва три години в Русия. Говори се, че е участвал в основаването на авиокомпания, която обаче така и не вижда бял свят. Завърнал се обратно във Великобритания той има повече успех: Участва в лобистка група срещу еврото и срещу присъединяването на страната към Еврозоната. \"Да си върнем контрола\" По време на кампанията за напускане на ЕС Къмингс се наложи като истински идеолог на Брекзита. Той създаде слогана „Да си върнем контрола\", с който на британците се внушаваше, че трябва да имат правото сами да решават вътрешните си въпроси. В името на тази кампания Къмингс съвсем съзнателно разпространяваше напълно фалшиви информации. Най-известният пример: автобус, облепен с надписа, че Великобритания плаща всяка седмица по 350 милиона паунда (410 милиона евро) на Брюксел. Пари, които можели да се вложат много по-смислено в британското здравеопазване. Това твърдение, също както и редица други от времето на кампанията, се оказа пълна лъжа. „Ясната цел на Къмингс е да печели политическите игри\", казва Тим Шипман, политически редактор на „Сънди Таймс\", който често е интервюирал съветника на премиера . Журналистът казва, че Къмингс е силно поляризираща фигура: „Хората или го обичат, или го мразят\". Къмингс не крие презрението си към политиците и държавните служители и ги обвинява в нарцисизъм. Той не храни топли чувства и към парламентарната демокрация, това показва възхищението му пред авторитарни режими - като този в Китай - заради „ефективното вземане на решения\". Излизането на Великобритания от Европейския съюз, според Къмингс, е ново начало, необходимо, за да промени из основи системата. То щяло да превърне Великобритания в по-ефективна и по-динамична страна. За целта бяха обявени и предсрочните избори на 12 декември, които Джонсън свика със стратегическата помощ на Къмингс. Идеята беше, че ако в бъдещия парламент има консервативно мнозинство, то ще може да гласува излизането на страната от ЕС. По време на предизборната кампания Къмингс, който е безпартиен, смята да остане встрани. Той предаде щафетата на Айзек Левидо – малко познат 35-годишен австралиец, който е помогнал за успеха на Либералната партия в родната си страна. Коригиране на консервативния курс Левидо се смята за пълна противоположност на Къмингс: мек в обноските си, предпазлив, екипно ориентиран. С негова помощ консерваторите ще се опитат да приобщават нови избиратели, вместо да ги отблъскват. Целта е да се достигне до максимално широк кръг от консервативно настроени избиратели, така че торите да имат мнозинство в бъдещия парламент. Такава е официалната версия на „Даунинг стрийт\". Въпреки това Къмингс вече е повлиял на кампанията: Неговата стратегия „People versus parliament\", с други думи - хората срещу парламента, който досега предотвратяваше Брекзита, се използва от Джонсън във всичките му публични прояви. Дори и в сянка, Къмингс ще продължава да дърпа конците като най-близък съветник на министър-председателя. Според наблюдатели, той очаква момента, в който Джонсън ще спечели изборите, за да доведе Брекзита до успешен край. Тогава Доминик Къмингс ще влезе в историята като архитект на Брекзита.", "date": "2019.11.27", "title": "Човекът, който дърпа конците в Лондон: кой е Доминик Къмингс?"}
{"url": "http://www.classa.bg/%D1%81%D0%B2%D1%8F%D1%82/item/402619-%D1%81%D0%B5%D1%80%D0%B8%D1%8F%D1%82%D0%B0-%D0%BE%D1%82-%D0%BF%D1%80%D0%BE%D0%B2%D0%B0%D0%BB%D0%B8-%D0%BD%D0%B0-%D1%80%D1%83%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%B5-%D0%BE%D1%87%D0%B5%D0%B2%D0%B8%D0%B4%D0%BD%D0%B0", "text": "В Сърбия се разрази огромен шпионски скандал. Той потвърждава, че Русия все още иска да влияе върху политическото развитие на Балканите. Руската редакция на ДВ разговаря с българския разследващ журналист Христо Грозев.       На 17 ноември в Youtube се появи анонимно видео, на което, както твърдят надписите, руският заместник-военен аташе Георгий Клебан предава пари на сръбски агент. По-късно сръбските служби потвърдиха автентичността на видеото. На 21 ноември президентът Александър Вучич свика по този повод извънредно заседание на Съвета за национална сигурност, след което даде заповед на спецслужбите да извършат официално разследване. Българският разследващ журналист Христо Грозев, сътрудник на групата \"Белингкат\", установява самоличността на Георгий Клебан чрез програмата за разпознаване на лица Microsoft Azure и пръв изказва предположението, че Клебан е агент на руското Главно разузнавателно управление (ГРУ). В интервю за руската редакция на ДВ Грозев говори за вероятните източници на появилия се видеозапис, за начините да бъде разпознат агент на ГРУ, както и за последствията, до които може да доведе разкриването на сътрудник на ГРУ в Сърбия. Христо Грозев:  Трябва да добавим още една дата - датата на вероятното отпътуване от Белград на обекта, присъстващ във видеото - подполковника от ГРУ Георгий Клебан. Това става някъде през май-юни тази година. Клебан си е заминал от страната доста преди да изтече предвидения срок за пребиваването му на поста (заместник-военен аташе - б.ред): публикациите във Фейсбук на членовете на неговото семейство говорят, че те са напуснали страната неочаквано. Нашата хипотеза е, че Клебан е бил отпратен или отзован заради случилия се през декември инцидент. Затова е закономерно да се запита защо видеото се появява шест месеца след внезапното отпътуване на руския заместник-военен аташе? Според мен, най-вероятното обяснение е, че видеото е било заснето от сръбската Агенция за разузнаване и сигурност (BIA) и поради някакви причини в началото е било решено тази информация да не се оповестява. Но - може би някой от BIA е решил, че тази ситуация не ги устройва, и видеото излиза в Youtube, а линкът към него е изпратен на много медии. Христо Грозев:  Отдавна не е новина това, че руското разузнаване използва сръбската столица като място  за подготовката на много спецоперации. Първите информации за недоволство в средите на BIA се появиха в края на 2016-а: тогава сръбските спецслужби и президентът Вучич бяха крайно разтревожени от данните, че именно в Белград ГРУ е готвило неуспешния преврат в съседна Черна гора. Според друга хипотеза, в BIA са недоволни от голямото количество радикални сръбски националисти, които се връщат от Донбас, където са ги обучавали инструктори на ГРУ. Така че BIA има достатъчно причини за раздразнение от действията на руските спецслужби на сръбска територия. Мисля, че появата на това видео в YouTube е сигнал за това, че те повече не възнамеряват да се примиряват. Христо Грозев:  Може би са решили да го пуснат в навечерието на предстоящата среща на Вучич с Путин (на 4 декември - б.ред.). Но има и още една версия. На 15 септември на сайта armswatch.com се появи информация за това, че сръбски производители на оръжие са доставяли въоръжение на въстаниците в Йемен, и може би дори на \"Ислямска държава\". Официалният издател на сайта е български журналист, но е известно, че този сайт е свързан с руското Министерство на отбраната и често публикува информации в интерес на Кремъл. След тази публикация в Сърбия се разрази голям корупционен скандал. И президентът Вучич бе много недоволен от това, че свързват страната с въстаниците в Йемен и с \"Ислямска държава\". Затова не е изключено публикуването на видеото, на което е заснет подполковникът от ГРУ Клебан да е било съгласувано със самия Вучич и да е отговор на публикацията в сайта armswatch.com. При всички случаи това е било планирано изтичане на информация, което, за съжаление, имаше не особено приятни последствия и лично за мен. Аз по никакъв начин не съм свързан с публикуването на видеото. Но руските медии разпространиха абсолютно лъжливата информация за това, че именно аз съм публикувал видеото, след което започнах да получавам заплахи. Христо Грозев:  Сред сътрудниците на военното представителство на всяка дипломатическа мисия на Русия има реални военни аташета и техни заместници, сред чиито задачи е установяването на връзка с военни от други държави, а има и един-двама от ГРУ. Тяхното разкриване не е сложно. Агентите на ГРУ обикновено преминават продължителна подготовка, а и още постъпвайки във Военната академия те знаят, че един ден ще работят под дипломатическо прикритие, затова оформяйки регистрацията си по местожителство, те не посочват адреси, свързани с ГРУ. Но някъде преди година ние забелязахме, че тези мерки за сигурност не са взети по отношение на членовете на семейството. Затова първото, което проверяваме, са адресите на съпругите. И често се оказва, че по време на обучението на мъжете си жените са регистрирани на адреси, свързани с академията на ГРУ. Случаят с подполковник с подполковник Клебан е точно такъв: съпругата му била регистрирана във военната част на Москва, която е част от базата на спецназ-а (за специално предназначение – б.ред.)´Оттам може да се направи извода, че този офицер е свързан със спецназ-а, който работи под егидата на ГРУ. Христо Грозев:  Те правят това и в страните, с които Русия има повече или по-малко нормални отношения: България, Австрия.. Мисля, че това е техният метод на действия: те работят без да се доверяват на официалните канали и искат да получат допълнителна информация. И това е правилно от гледна точка на спецслужбите: те трябва да са сигурни, че данните от официалните източници се потвърждават от информацията, която те получават от своите агенти срещу заплащане. Христо Грозев: Ние не знаем нищо за неговите успехи, но в същото време е очевидна серията от провали. А неуспехите по отношение на близки съюзници се усещат най-болезнено. Затова считам, че това е началото на един наистина лош сезон за ГРУ.", "date": "2019.11.27", "title": "Серията от провали на руското разузнаване е очевидна"}
{"url": "http://www.classa.bg/%D1%81%D0%B2%D1%8F%D1%82/item/402620-%D0%BA%D1%8A%D0%BC-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%BA%D0%B0%D0%BA%D0%B2%D0%B8-%D1%81%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B5%D1%82%D0%B0%D0%BF%D0%B8", "text": "След две седмици публични изслушвания демократите може скоро да прехвърлят процедурата по импийчмънт в правната комисия на Камарата на представителите. Те придвижват нещата „експедитивно“, както ги инструктира председателката на Камарата Нанси Пелоси. По някое време в следващите седмици комисията за разузнаване на Камарата ще връчи доклад на правната комисия, след което демократите ще обмислят изготвянето на законови основания за импийчмънт заради отношенията на президента Доналд Тръмп с Украйна и опитите на администрацията да блокира разследването. Тези основания ще обхващат въпроси извън опитите на Тръмп да накара Украйна да разследва демократи, включително разследването на специалния прокурор Робърт Мълър, но решения не са взети. По този път може да има няколко етапа, включително гласуване в юридическата комисия, гласуване на цялата Камара на представителите и накрая съдебен процес в Сената. Какво следва в импийчмънта: РАЗУЗНАВАТЕЛНАТА КОМИСИЯ ПРИКЛЮЧВА РАБОТАТА СИ Демократите в разузнавателната комисия на Камарата на представителите смятат, че имат достатъчно доказателства да изготвят доклад и да продължат нататък. Още не е ясно обаче дали ще изслушат други свидетелски показания в последния момент. Председателят демократ на разузнавателната комисия на Камарата Адам Шиф заяви в неделя, че няма да изключи възможността комисията му да изслуша още показания в разследването за импийчмънт на президента Доналд Тръмп. Шиф заяви по Си Ен Ен, че комисията му продължава да извършва дейности по разследването, но че няма да допусне администрацията на Тръмп да бави процедурата. Служители на Шиф и други хора събират изводите на комисията, за да бъдат предадени на юридическата комисия на камарата на представителите, от която се очаква да започне свои изслушвания, за да прецени дали да изготви законови основания за импийчмънт и официална препоръка да се повдигнат обвинения. Той каза, че може да се наложи комисията му да включи анекси към доклада си, за да може правната комисия да продължи нататък. „Разследването няма да свърши“, каза Шиф. До момента няколко потенциални ключови свидетели отказват да дадат показания или документи по нареждане на Тръмп. Сред тях са бившият съветник за националната сигурност Джон Болтън, и.д. началник на канцеларията на Белия дом Мик Мълвейни, министърът на енергетиката Рик Пери и държавният секретар Майк Помпейо. Демократите казват, че не искат да губят време в дълги съдебни битки, за да принудят тези свидетели да окажат съдействие чрез призовки. Те обаче все още могат да изслушат показания, ако някой от тези свидетели промени решението си или ако се появят други ключови свидетели. „Чухме и видяхме убедителни доказателства, че президентът е извършил сериозни нарушения. Има други свидетели, включително някои главни свидетели, които ни се искаше да изслушаме, но има доста изобличаващи доказателства, че президентът е извършил заслужаващо импийчмънт деяние“, каза членът на разузнавателната комисия Хоакин Кастро. Времето започва да не достига, ако Камарата на представителите иска да гласува за импийчмънт преди Коледа, каквато е целта, както довериха демократи в частни разговори. Очаква се разузнавателната комисия да прекара тази седмица в изготвяне и може би дори завършване на доклад за доказателствата, които са събрани през повече от шестте седмици показания на закрити врата и публични изслушвания. Щом докладът бъде готов, комисията може да гласува предоставянето му на юридическата комисия на Камарата на представителите. Това може да стане още в първата седмица на декември, след като конгресмените се върнат от ваканцията за деня на благодарността. ЮРИДИЧЕСКАТА КОМИСИЯ ПОЕМА ПРОЦЕДУРАТА Пелоси е възложила на разузнавателната комисия, както и на други разследвали Тръмп комисии, да предоставят доказателствата си на юридическата комисия на Камарата. След това се очаква тази комисия да организира изслушвания и да гласува законови основания за импийчмънт. Тази процедура може да отнеме първите две седмици на декември. Очаква се основанията за импийчмънт да наблегнат предимно на Украйна, въпреки че обсъжданията продължават. Демократите обмислят общо основание за „злоупотреба със служебно положение“ срещу Тръмп, което може да се раздели на категории като подкуп и изнудване. Основанието ще се съсредоточи върху твърдението на демократите, опиращо се на свидетелски показания, че Тръмп е използвал служебното си положение, за да окаже натиск на Украйна да извърши политически мотивирани разследвания. Други основания за импийчмънт може да включват възпрепятстване на работата на Конгреса и възпрепятстване на правосъдието. Второто може да включва доказателства от доклада на Мълър. ГЛАСУВАНЕ НА ПЛЕНАРНО ЗАСЕДАНИЕ НА КАМАРАТА НА ПРЕДСТАВИТЕЛИТЕ На правната комисия може да са нужни няколко дни да обсъди законовите основания за импийчмънт и да гласува по тях, с което ще прехвърли процедурата по импийчмънт в пленарна зала, където цялата Камара на представителите да гласува по тях. Дебатите по импийчмънта ще преминат като за всеки друг закон или резолюция. Ако процедурата стигне до пленарна зала, демократите ще се стремят да привлекат на своя страна някои републиканци, за да може приемането на текста да е двупартийно. До момента обаче изглежда, че малцина републиканци или дори никой от тях биха се отцепили. Нито един републиканец не подкрепи резолюцията, с която се задействаха изслушванията за импийчмънт. След приключването на гласуване за импийчмънт демократите ще назначат свои представители за процес в Сената. ПРОЦЕС В СЕНАТА Демократите от Камарата на представителите се надяват да приключат с гласуването за импийчмънт преди Коледа и да изпратят основанията си на контролирания от републиканците Сенат за процес през 2020 г. Освен ако няма промяна на политическата динамика, се очаква Тръмп да бъде подкрепен от контролирания от републиканците Сенат и да бъде признат за невинен. Все още не е ясно колко дълго би продължил такъв процес, как би изглеждал или кои свидетели може да бъдат призовани. Високопоставени представители на Белия дом се срещнаха в четвъртък със сенатори републиканци за обсъждане на стратегията, но не взеха решение за времетраенето на евентуален процес, нито за други тактически въпроси, казаха двама източници. Участниците в срещата изразили повече интерес да гласуват веднага щом съберат нужните за оневиняване на Тръмп 51 гласа, отколкото да изготвят конкретен график за процедурата, каза сътрудник на републикански сенатор. Този сътрудник и един представител на Белия дом казаха, че е бил обсъден двуседмичен процес, но не е било постигнато съгласие за такова времетраене.    ", "date": "2019.11.27", "title": "Към импийчмънт на Тръмп: какви са следващите етапи"}
{"url": "http://www.classa.bg/%D1%81%D0%B2%D1%8F%D1%82/item/402621-%D0%B3%D1%80%D1%83%D0%B7%D0%B8%D1%8F-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%BF%D0%B5%D1%82%D0%B8-%E2%80%9E%D0%BC%D0%B5%D1%81%D0%B8%D1%8F%E2%80%9C", "text": "Управляващата партия „Грузинска мечта“ начело с олигарха Бидзина Иванишвили се озова в крайно трудно положение – в Тбилиси не стихват директно насочени срещу нея митинги с искания за предсрочни парламентарни избори по чисто пропорционална система. И протестът се подкрепя не само от радикалната опозиция, отъждествявана пряко или косвено с бившия президент Михаил Саакашвили и неговото „Единно национално движение“, но и от категорични противници на предишната власт в Грузия, включително т. нар. проруски партии. „Мечтателите“ сами насочиха огъня срещу себе си. През лятото, докато продължаваха митингите заради постъпката на руския парламентарист Сергей Гаврилов, седнал в „погрешното“ кресло *, Иванишвили обеща следващите законодатели да бъдат избрани по пропорционалната система, и то с нулева (!) бариера. Но щом се стигна до гласуване за промени в конституцията, то бе провалено – някои депутати на „Мечтата“ се отрекоха от партията на олигарха и нещата загрубяха: протестни акции край парламента и други държавни учреждения, палатки на бул. „Руставели“ и т. н. Всичко това напомня прелюдията към „революцията на розите“ от ноември 2003 г. Тогава обаче за символ служеха главно цветя, а днес – катинари, с които опозицията заплашва „да заключи“ опонентите си. И за разлика отпреди 16 години този път чуждестранните „партньори“ не полагат много старания нито да подкрепят митингуващите, нито да насърчат властта. За начало обаче да видим дали Иванишвили и сие умишлено са изиграли всички – и защо. Нищо чудно „Грузинска мечта“ просто да се страхува от изборите догодина: въпреки изгледите да получи доста мандати в парламента те няма да й стигнат за конституционно мнозинство. „Мечтателите“ стремително губят електорат, а хората вече не виждат в Иванишвили нов месия. Докато смесената изборна система все пак им дава някакви надежди да разширят присъствието си в законодателния орган чрез „свои хора“ по места. Дори да не приключат с безспорна победа за сегашната власт, изборите ще й оставят шанс за решаващ глас при формирането на коалиционно правителство. Защо „Грузинска мечта“ се прости с някогашния си рейтинг и доверие? Първо, този политически субект бе поначало коалиционен, формиран от често пъти полярни сили, пълни с амбиция да доминират, но с обща задача за момента – да изтласкат Саакашвили и съратниците му от политическото поле. Не успяха напълно. Съвсем очаквано коалицията се разпадна. Второ, което май е най-важният фактор: не бяха изпълнени много от социално-икономическите обещания пред избирателите. Управляващите не можаха да превърнат Грузия в нормална европейска страна нито за четири, както бяха заявили, нито за седем години. Народът тъне в мизерия, националната валута е силно обезценена, безработицата и поскъпването са ужасяващи и светлина в тунела не се вижда. Сега историята се повтаря: опозицията, чието „сплотяване“ априори е обречено на провал – все заради несъвместимостта между прозападни сили, „агенти на Кремъл“ и евроскептици, ще разцепи още по-дълбоко грузинския политически спектър и обществото. Тя няма единна програма; всички обединени около общата цел да отстранят от власт Иванишвили и съратниците му бързо ще се изпокарат най-малкото заради външнополитическия курс: едни „гледат“ на Север, други на Запад, трети пък виждат Грузия неутрална. А в страната така и не се появи нова „прогрузинска“ сила, способна да изземе повечето гласове. И населението трябва да избира между застой и – фактически – Саакашвили и неговия екип. Кое ще надделее? Примирението със сегашните управляващи („от страх пред Миша“) или копнежът за „желязната ръка“ на експрезидента? Макар „есенното обостряне“ в Сакартвело ** да изглежда чисто вътрешнополитическо, събитията силно се отразяват и на външнополитическите теми, тъй като може да променят „експортната политика“ на официален Тбилиси с всички произтичащи оттук последици и реакции на ключовите играчи в Южен Кавказ. Основните са САЩ, Русия, НАТО и до известна степен – ЕС и Турция. Но ще припомним, че Западът не подкрепя никого в тази конфронтация. Както впрочем и Русия. Вероятно защото външните действащи лица с интереси в грузинското „пространство“ не виждат за себе си голяма разлика кой точно ще управлява Грузия. При всички обвинения срещу Иванишвили, че „прокарва интересите на Кремъл“, всъщност едва ли е така. Както и по времето на Саакашвили, Грузия провъзгласява за свой приоритет членството в НАТО и ЕС, макар че никой от двата блока не се е разбързал „да я приеме в семейството“. Наистина, идването на олигарха поизглади риториката спрямо Русия – тя вече не е тъй оскърбителна, но само толкова. И какво значение има за Русия и Запада кой управлява в Грузия, щом няма промени във външнополитическия й курс? Е, ако Сакартвело вземе, че тръгне към Евразийския съюз или Организацията на договора за колективна сигурност, тогава вече на Запад ще се вдигне шум заради нарушения на човешките права, корупция и т. н. Ако пък страната реално напредне към влизане в НАТО или Евросъюза, в битката ще се включи руската „тежка артилерия“. В най-близка перспектива обаче и едното, и другото е почти невероятно. Защо тогава Грузия все не може да се умири? Нека напомним, че властта тук само веднъж бе сменена легитимно, чрез избори. Може би защото манталитетът на грузинците е свързан с прекомерна нужда от месия? Отначало те припознаха като такъв първия президент на независима Грузия Звияд Гамсахурдия, но бързо го свалиха с помощта на оръжията. После в страната се върна Едуард Шеварднадзе – посрещнат бе с гигантски надежди, народът дори коленичеше публично и масово с молби да не го изоставя. Скоро обаче бе свален и той, сменен от нов месия – Михаил Саакашвили. Следващият бе Иванишвили – но хората пак не улучиха. Булевард „Руставели“ отново ври и кипи, столичният център се е превърнал в палатков „кондоминиум“, нощем тук палят огньове, танцуват и пеят, за да изтласкат Иванишвили от политиката под лозунга „Всички против един“. С една дума, пише се сценарий за революция. „Филмът“ по него надали ще бъде „заснет“ тази година, но е съвсем вероятно това да стане през 2020 г., покрай вота за парламент. Независимо от външната самоувереност и спокойствието на властите положението е незавидно за тях и най-важното – трагично за обикновените хора. „Когато атовете се ритат, магаретата теглят“. И „теглят“ вече 30 години. През това време Грузия, без да си създава кумири (включително външни), напълно можеше да стане нормална „средноевропейска“ държава – но не би. Месията всеки път е погрешен, всички „царе“ всъщност са голи, а страната се управлява „в ръчен режим“. БТА * Става дума за участието на депутата от Държавната дума Сергей Гаврилов във форум на Международната асамблея на православието през юни т. г. Той предизвика възмущение сред опозицията в Грузия, водейки заседанието от председателското кресло в грузинския парламент (б. пр.)   ** Името на страната на грузински (б. пр.)    ", "date": "2019.11.27", "title": "Грузия в очакване на пети „месия“"}
{"url": "http://www.classa.bg/%D1%81%D0%B2%D1%8F%D1%82/item/402622-frankfurter-allgemeine-%D0%B1%D0%BB%D0%B8%D0%B7%D0%BA%D0%B8%D1%8F%D1%82-%D0%B8%D0%B7%D1%82%D0%BE%D0%BA-%D0%B5-%D0%BE%D0%B1%D1%85%D0%B2%D0%B0%D0%BD%D0%B0%D1%82-%D0%BE%D1%82-%D0%BD%D0%BE%D0%B2-%D0%B5%D1%82%D0%B0%D0%BF-%D0%BD%D0%B0-%E2%80%9C%D0%B0%D1%80%D0%B0%D0%B1%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82%E2%80%9D", "text": "Политическите вълнения в Близкия Изток продължават отдавна, но „първият опит“ през 2011 г. се провали, пише Frankfurter Allgemeine. Ситуацията в резултат от „Арабската пролет“ изобщо не се подобри. В региона се провежда вторият етап на трансформацията. Както отбелязва изданието, сега протестиращите се идентифицират по-малко с помощта на религията, поставяйки на първо място националната принадлежност Близкият изток е обхванат от време на социални промени, пише Frankfurter Allgemeine. Политическите кризи в региона продължават отдавна, а последните протести в Ливан, Ирак, Алжир, Судан и Иран са само поредният етап от процеса на трансформация. 2011 г. беше крайъгълен камък, но първият опит се провали, пише изданието. Ситуацията всъщност не се е подобрила. Според Frankfurter Allgemeine, настоящите протестиращи са се поучили от тези грешки. Те са станали големи реалисти и са осъзнали, че за успешна промяна е необходимо да се убеди част от стария елит, че промяната е неизбежна.  Исканията на протестиращите в Ирак и Ливан са най-радикални: младите демонстранти коренно отхвърлят основите на предишните режими. Те вече не се идентифицират с помощта на религията, поставяйки националната принадлежност на първо място. Ценностите им са близки до приетите на Запад, казва Frankfurter Allgemeine. Настоящите демонстранти не използват празни лозунги, имат конкретни искания, твърди изданието. Ако искат дългосрочни промени, които трябва да доведат до фундаментална реформа на конституциите, която трябва да защитава правата на всеки.  Според Frankfurer Allgemeine Западът практически няма влияние върху настоящите събития. Парите, които Европа осигурява за региона, имат много малко въздействие. Междувременно европейците не са готови да предприемат стъпка, която наистина би могла да помогне: да отворят своите пазари. Европа е изправена пред дилема: страхува се, че ако движението се провали, бежанските потоци отново ще потеглят и ще се появи ново огнище на тероризма. Ето защо повечето европейски държави продължават да си сътрудничат с „автократите“ от Близкия Изток. Обществените процеси обаче не могат да бъдат сдържани, смята изданието. По-младото поколение изоставя стария ред и моралните стандарти. Това, което започна през 2011 г., все още не е приключило, обобщава Frankfurter Allgemeine.    ", "date": "2019.11.27", "title": "Frankfurter Allgemeine: Близкият изток е обхванат от нов етап на “арабската пролет”"}
{"url": "http://www.classa.bg/%D1%81%D0%B2%D1%8F%D1%82/item/402623-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D1%81%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D1%82-%D0%B4%D0%BE-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D1%81%D0%B4%D0%B5%D0%BB%D0%BA%D0%B0-%D0%BE%D1%82-%E2%80%9E%D0%BF%D1%8A%D1%80%D0%B2%D0%B0-%D1%84%D0%B0%D0%B7%D0%B0%E2%80%9C", "text": "САЩ и Китай са близо до подписване на търговско споразумение „първата фаза“, заяви съветникът на Белия дом Келиан Конуей във вторник, след като основните преговарящи от двете страни са провели телефонен разговор, съгласявайки се да продължат да работят по оставащите нерешени въпроси, съобщава Ройтерс.  Постоянният американски търговски представител Робърт Лайтайзър и министърът на финансите Стивън Манучин са разговаряли с вицепремиера на Китай Лю Хъ във вторник сутринта, информират от китайското министерство на търговията, тъй като двете най-големи икономики в света се опитват да постигнат междинно споразумение, с което окончателно да потушат напрежението, създадено от 16-месечна търговска война Преговарящите са обсъдили основни въпроси, свързани със сделката от първа фаза, споделят още от министерството. Приключването на „първа фаза“ на окончателната сделка се очакваше през ноември, но търговските експерти и хората, близки до Белия дом, заявиха, че нейното подписване може да бъде отложено за 2020 г., тъй като Пекин призовава за по-големи отстъпки по отношение на вече наложените американски мита върху вносни китайски стоки. Новината оказа положително влияние върху фондовите борси, като трите основни индекса на Wall Street се покачиха допълнително, увеличавайки своите рекордни стойности. Постигането на търговско споразумение с Китай е един от основните приоритети на президента на САЩ Доналд Тръмп. Конуей заяви пред Fox News, че САЩ и Китай се приближават да подписване на споразумението. Председателят на финансовия комитет на Сената Чък Грасли, републиканец от Айова, каза пред репортери във вторник, че първоначална търговска сделка с Китай може да бъде постигната преди края на годината. Той заяви, че Китай е поканил Лайтайзър и Манучин да посетят Пекин и да разговарят с китайските преговарящи, ако видят „реален шанс за постигане на окончателно споразумение“. През октомври Тръмп заяви, че очаква двете страни бързо да се насочат към втората фаза на преговорите, след като завърши „първа фаза“.  ", "date": "2019.11.27", "title": "Вашингтон: САЩ и Китай се приближават до търговска сделка от „първа фаза“"}
{"url": "http://www.classa.bg/%D1%81%D0%B2%D1%8F%D1%82/item/402624-washington-post-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%BD%D0%B0%D0%BA%D0%B0%D0%B7%D0%B0%D0%BD%D0%B8-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D0%BD%D1%86%D0%B8%D1%82%D0%B5,-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D1%89%D0%B8-%C2%AB%D1%80%D1%83%D1%81%D0%BA%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0%C2%BB", "text": "Републиканците, заседаващи в Конгреса на САЩ, трябва да бъдат подведени под отговорност за нарушаване на клетвата, защото те не само не подкрепят импийчмънта на Доналд Тръмп, но и разпространяват \"руската пропаганда\", пише журналистката на The Washington Post Дженифър Рубин. Освен това, според автора, те „умишлено помагат на Русия в нейната пропагандна операция“. Републиканците в Конгреса на САЩ нарушават клетвата, която са положили при встъпването си в длъжност, защото не подкрепят импийчмънта на президента на САЩ Доналд Тръмп, който може да е извършил по-сериозни   и подкупи от всичките му предшественици взети заедно, твърди наблюдателката на The Washington Post Дженифър Рубин. Американският лидер е неверен на своята страна - не само когато подкрепя Русия в нейната  , но и когато се занимава с разпространение на пропаганда. И републиканците са виновни за това в същата степен. Фиона Хил, уважаван познавач на Русия и бивш служител на Белия дом, наскоро критикува най-пламенните защитници на Тръмп в конгреса на САЩ. По-специално тя заяви, че подобни законодатели повтарят  , която най-вероятно са създали руските разузнавателни агенции. Това обаче не се отрази на републиканците, оплаква се авторът. „ , убедена е Рубин. Служители на американското разузнаване наскоро казаха на сенаторите и техните помощници, че Москва в течение на една година води кампания, за да подложи под удар Украйна и да я представи като отговорна за руските хакерски атаки през 2016 г. „ , сигурна е Рубин. Според нея републиканците трябва да носят пълна отговорност за използването на фалшивите твърдения, които Тръмп използва за защита и които са в полза на Русия. Американският президент трябва да бъде привлечен под отговорност за неспособността си да защити националната сигурност на САЩ поради неговата податливост към руската пропаганда. „ , обобщава в статията си за The Washington Post Дженифър Рубин.   Превод: М.Желязкова", "date": "2019.11.27", "title": "Washington Post призовава да бъдат наказани републиканците, разпространяващи «руска пропаганда»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402625-%D0%B1%D0%BE%D1%82%D0%B0%D0%BD%D0%B8%D0%BA%D0%B0-%D0%BB%D0%BE%D0%B7%D0%B5%D0%BD-%D0%B8%D0%BB%D0%B8-%D0%B7%D0%B0%D1%89%D0%BE-%D0%BC%D0%BE%D0%B6%D0%B5%D0%BC-%D0%B4%D0%B0-%D0%B6%D0%B8%D0%B2%D0%B5%D0%B5%D0%BC-%D0%BF%D0%BE-%D0%B4%D0%BE%D0%B1%D1%80%D0%B5-%D0%B8%D0%B7%D0%B2%D1%8A%D0%BD-%D0%B3%D1%80%D0%B0%D0%B4%D0%B0", "text": "\" \" е концептуално нов тип жилищен проект за българския пазар. Това е най-големият проект на Arco Vara в България, като в завършен вид ще се простира на площ от над 120 дка и ще осигури дом на над 1500 души. Разположен е непосредствено преди с. Лозен, на 3 км. от София, в подножието на защитената по \"Натура 2000\" Лозенска планина. От екологична гледна точка това е една от най-чистите локации в района на София. Според възложени от компанията екологични проучвания районът на Лозен предлага чист въздух, чисти почви, нисък шумов фон, липса на електромагнитни лъчения от далекопроводи, базови станции, радари и тн, липса на свлачищни и срутищни процеси, богата растителност, дълготрайно слънцегреене предвид ниската Лозенска планина и полегатия склон, липса на тежка индустрия в близост (мини, кариери, химически заводи и други подобни), както и липса на интензивен автомобилен трафик, който способства за замърсяването на въздуха допълнително. Достъпът до ключови точки в столицата е бърз: 2 мин. до Околовръстния път на София, 3 мин. до магистрала \"Тракия\", 8-10 мин. до магистрала \"Хемус\", 14-16 мин. до Орлов мост, летище София и \"Бизнес парк София\", 7-9 мин. до най-близката спирка на метрото до 7-и километър. \"Ботаника Лозен\" е проект, който се фокусира върху околна среда, активния и зелен начин на живот.  Проектът ще включва над 150 различни растителни вида, групирани в 15 тематични ботанически градини. Централната \"Алея на розите\" ще е обществено достъпна - изградена и аранжирана по подобие на известни такива в старите европейски столици, осигуряваща места за отдих и разходка. Покрай нея изкуствено изградена река, завършваща с фонтан в зоната за обществено обслужване, ще допълва пейзажа и ще допринася за микро климата в \"Ботаника Лозен\".     За да е в унисон с природата е предвидено засаждане на над 2000 нови дървета от всякакви видове и монтиране на хранилки и къщички за птици, които осигуряват чист въздух и естествено продължение на горската местност. За привържениците на активния начин на живот централната алея и дългата вътрешна пешеходна мрежа предоставят възможност за джогинг, разходка и отдих. Спортният комплекс осигурява игрища и зали за различните предпочитания на жителите. А ако паркът и алеята не са достатъчни, около проекта има множество екопътеки и веломаршрути в Лозенската планина. Поддръжката и правилата за вътрешния ред са от съществено значение, като целят осигуряване на спокойствие, сигурност и комфорт на жителите. Поддръжката ще бъде възложена на специализирана компания с международен опит, която ще се грижи за ежедневните технически въпроси, сметоизвозването, снегопочистването, денонощната охрана, озеленяването. Стриктни правила относно замърсяване, паркиране, шум, увреждане и/или експлоатация на общи части и други ще са насочени към поддържането на високо качество на живот и по-благоприятна среда за всеки обитател.  ще е с контролиран достъп и разнообразни типове жилища и квадратури. Ще предлага апартаменти с 1 до 4 спални, партерни апартаменти с частни дворове, редови къщи с 3 и 4 спални, индивидуални къщи с 4 спални, както и апартаменти с панорамни гледки.     Предвидени са зони за обществено обслужване, състоящи се от супермаркет, специализирани магазини (химическо, аптека, салон за красота, магазин за биопродукти и т.н.), ресторанти, частна детска градина, детски площадки, автомивка, спортен център с тенис кортове и футболни игрища, детски площадки, закрит и открит фитнес. Едно от най-елитните частни училища в града - Американо-английската академия, се намира непосредствено до проекта. \"Ботаника Лозен\" ще бъде изграден от висококачествени строителни материали и техники, базирайки се на ефективни и икономични решения за фасади, дограми и прозорци, асансьори, интериорни материали, парково, сградно и улично осветление, топло- и хидроизолация, автоматика, измервателни уреди, шумоизолация в подове и стени и много други. Подовото отопление е посредством индивидуални котлета на природен газ. Фотоволтаични и соларни инсталации ще осигуряват битова топла вода и електроенергия от слънцето. Като част от инициативата си да следва новите тенденции, строителният инвеститор Arco Vara подкрепя събитието Investor Finance Forum, което обсъжда всички нови трендове в света на инвестициите. То ще се проведе на 29.11 в Inter Expo Center и е организирано от Investor.bg. На място може да бъде видян макет на проекта и да се получи повече информация от експерти от компанията.  ", "date": "2019.11.27", "title": "\"Ботаника Лозен\" или защо можем да живеем по-добре извън града"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402612-%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D0%B2%D1%80%D1%8A%D1%89%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82-%D1%81%D0%B0%D1%89", "text": "Симпатии - много. Резултати от усилията на Борисов - малко. Така можем да обобщим визитата на българския премиер в Белия дом. Какво точно си казаха Борисов и Тръмп?         Срещата на премиера Борисов с Доналд Тръмп бе предназначена основно за вътрешна употреба. Последната покана, която Борисов получи от американски президент, беше през далечната 2012 година, когато бе приет от Барак Обама. Това, както и фактът, че беше останал сред малцината източноевропейски лидери, които Тръмп не е канил в Белия дом, никак не се вписва в амбициите на Борисов за грандиозни дипломатически успехи. Затова премиерът и неговите пиари държаха да покажат - най-вече пред родната публика, че Борисов се ползва с подкрепата и симпатиите на американския президент. Но само едната симпатия ли бе резултатът от срещата? \" Вие тука си се карайте \" Сериозният тон е всъщност задължителен за визита от такъв ранг и при толкова значими теми: националната ни сигурност е пряко обвързана с най-мощната страна в НАТО, за което свидетелстват и закупените наскоро изтребители; прокламираният от Борисов стремеж към енергийна независимост преминава и през американски доставки на втечнен природен газ; САЩ са шестият най-голям инвеститор в България. И така нататък.     „Пристигането в Америка” бе съпроводено обаче от цунами от карикатури и колажи, осмиващи българската делегация. Хляб на хумористите даде не само вдъхновението от едноименната комедия с Еди Мърфи, но и поведението на високите гости. Така например министърът на отбраната Каракачанов слезе от самолета, стиснал притеснено куфарчето си. А премиерът Борисов остана верен на характерния си непринуден стил. „Демократите и републиканците сте ни еднакво близки. (…) Вие тука си се карайте, ха-ха!”, заяви премиерът пред вицепрезидентката на Националния демократически институт (NDI). А на влизане в институцията Борисов представи българската делегация с думите „Това е цялото кралско войнство”. И отново се изсмя на остроумието си. По-важен от тези шегички беше фактът, че българската делегация бе посрещната твърде скромно на летището - главно от българи, работещи в посолството ни в САЩ. Съвсем очаквано, програмата на американския президент беше много натоварена. След като Тръмп се снима с бойното куче Конан, ранено в операцията, при която бе убит лидерът на ИД Ал-Багдади, дойде ред и на българския премиер. След като научи от госта си, че (в резултат от сделката за изтребителите) България заделя 3% от БВП за отбрана, Тръмп многозначително заяви: „Можете да кажете това на Германия” (Федералната република харчи за отбрана по-малко от изискваните 2%). При тези думи Борисов се усмихна притеснено. Може би защото знае, че като изключим тази година, от 2014 насам България не е изпълнила нито веднъж въпросния ангажимент. След това американският президент направи показателен лапсус: говорейки пред журналисти в Белия дом, Тръмп каза, че България е закупила самолети F-35 - свръхмодерна машина, която е на въоръжение в САЩ от 2015 година. За разлика от F-16, чието първо поколение е въведено през далечната 1974. Разликата между двете машини - и като възможности, и като цена - е огромна. Въпреки че закупуването на американска военна техника безспорно направи добро впечатление на Тръмп, българската висша дипломация за пореден път изглеждаше оплетена в своята наивност. Затрогващото откровение на Борисов за широкото българско сърце, в което имало място и за демократите, и за републиканците, е разбираемо на фона на силното противоборство между тях. Но опитът за „баланс” между задълженията ни към НАТО и стремежа да не се дразни Кремъл изглежда непохватен. На път за Вашингтон Борисов недвусмислено заяви, че няма да допусне военноморска база на НАТО на територията на България. Защото държи на позицията си „Черно море да остане място за платноходки\". И още нещо: Борисов не успя да убеди американския президент, че в българската съдебна система няма опасни влияния и подводни течения. Причината - издаденото от съда разрешение   да посети Русия. Нищо, че е обвинен в шпионаж в полза на същата тази Русия. „За службите и МВР отговарям аз, но съдебната система си е самостоятелна. Всичко това е направило голямо впечатление”, опита да се оправдае Борисов. Да, знаем за ролята на ДПС в съдебната система, но нима ГЕРБ не кадруват в нея, нима процесите там не се случват с мълчаливото одобрение на Борисов? И още: как службите проспаха опитите за покушение срещу Гебрев, за които се смята, че са дело на ГРУ? Някой друг път Всъщност това, което можем да откроим като развитие в българо-американските отношения през последните дни, се дължи не толкова на усилията на Борисов, колкото на дипломатичната критика, отправена от американската посланичка Херо Мустафа, която заговори за нуждата от ефективна борба срещу корупцията и за жизнената необходимост от независими медии. От значение е и ангажиментът, потвърден и от Тръмп, САЩ да изпратят свои ядрени експерти, които да оценят инфраструктурата в Белене и в Козлодуй. А иначе, по думите на Борисов, американският президент бил схванал колко добър проект е АЕЦ „Белене”. А визите? Съвсем очаквано те не отпаднаха. Но Борисов се надява, че това ще се случи при евентуалното посещение на Тръмп в България. Тоест, въпросът за отмяната на визите остана за някой друг път.   Изобщо: много симпатии, но малко резултати от усилията на Борисов.", "date": "2019.11.27", "title": "С какво се връща Борисов от САЩ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402613-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%8F%D0%BA%D0%BE%D0%B2-%D0%BF%D0%B5%D1%80%D1%81%D0%B8%D0%B5%D1%86", "text": "  При персийския цар Издегерд живял един добър християнин на име Яков. Той бил богат и знатен и заемал важна длъжност при двора на царя, който много го обичал. Но ето изведнъж Издегерд взел жестоко да преследва християните, като искал да се отрекат от Христа. Яков не устоял срещу заплахите и опасенията да се лиши от всички свои предимства и се съгласил да извърши езическите обряди, искани от царя. Когато за това узнали майката и жената на Яков, дълбоко се огорчили, понеже и двете били ревностни християнки. Те му написали писмо, в което строго го укорили за отстъпничеството: \"Как можа ти да отстъпиш от небесния Цар заради светски почести, да изгубиш безсмъртния живот, да оставиш истината заради лъжата, заради земни изгоди да станеш недостоен за Божията любов? Със сълзи те молим, покай се и се обърни към милосърдния Бог! Ако ли не съзнаеш греха си, то ние не искаме да те видим, не искаме да имаме нищо общо с тебе!\"     Това писмо силно развълнувало Яков: \"Ако майка ми и жена ми се отвръщават от мене, какво ще стане с мене, когато Господ ще дойде да съди живи и умрели и ще въздаде всекиму според делата?\" Разкаяние и дълбоко съкрушение се пробудили в душата на отстъпника. Той проливал горещи сълзи и все си мислел как да заглади престъплението си. Надеждата му била в милосърдието на Господа, Който не се отвръща от каещия се грешник: \"Ще тропам на вратите на Божието милосърдие, докато те ми бъдат отворени. Господ е благ и милостив. Той не иска смъртта на грешника и с радост приема каещия се\". Постоянната молитва и надеждата на Господа ободрили Якова, и когато след известно време царят го попитал за вярата, той с твърдост отговорил, че вярва в Христа. Царят го заплашвал със смърт. \"Това не ме плаши, отговорил християнинът. Смъртта е само временен сън, от който всички ще възкръснат\". Царят употребил всички усилия да склони Якова към второ отстъпничество, но накрай се убедил в неговата непреклонност и го осъдил на жестока смърт. Заповядал да отрежат всички членове на тялото му един след друг. Тая страшна присъда не разколебала твърдостта на Яков. Той се радвал, че Господ му дава възможност поне донякъде да заплати греха на своето отстъпничество и молил Бога само за търпение: Господи Боже мой, чуй ме, Твоя раб! Погледни на мене от висотата на Твоята светия, дай ми сила да изтърпя страданията и да се отплатя с кръвта си за моето престъпление! Изповядвам Твоето свято име, Боже мой, и полагам живота си за Тебе. Започнало се страшно мъчение, от което потреперили всички присъстващи. На мъченика отрязали един след друг пръстите на едната ръка, после на другата; на единия крак, после на другия; след това ръцете и краката; той само славословил Господа и не обръщал внимание на увещанието на приятелите, които го молели да спаси живота си. Мъчението продължило дълго, но твърдостта на мъченика нито за миг не се поколебала. Вече едва жив, той намирал сили да слави Бога: \"Свят, свят, свят си, Боже Вседържителю, възхвалян от небесните сили! Погледни на мене, Боже на живи и мъртви, и чуй молението ми! Вече ми са отнети всички членове и тялото ми е почти мъртво, нямам крака да застана пред Тебе; нямам ръце да ги подигна към Тебе, нямам колене да падна и да Ти се поклоня; аз съм повален пред Тебе, Владико мой, като дом разрушен и дърво без клони. Моля Те, не ме оставяй докрай и милостиво изведи душата ми из тъмницата!\" Едва той свършил молитвата си и му отсекли главата. Християните благоговейно погребали тялото на светия мъченик.", "date": "2019.11.27", "title": "Св. великомъченик Яков Персиец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402614-27-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 176 г. Марк Аврелий назначава сина си Комод за съимператор, с което прекъсва системата на осиновените императори в Римската империя.    През 1095 г. папа Урбан II благославя по време на събора в Клермон провеждането на Първия кръстоносен поход.    През 1705 г. Петър I създава морска пехота в Русия.    През 1895 г. Алфред Нобел прави завещание, с което дарява цялото си състояние във фонд за Нобелова награда.    През 1916 г. по време на Първата световна война Първа софийска дивизия овладява румънския град Гюргево.    През 1918 г. е създадена Украинска академия на науките под ръководството на Владимир Вернадски.    През 1919 г. министър-председателят на България Александър Стамболийски подписва Ньойския договор.    През 1971 г. космическият апарат Марс 2 на СССР достига повърхността на Марс, но не успява да кацне на планетата, а пада на повърхността й.    През 2005 г. във Франция е извършена първата трансплантация на части от лицето.  ", "date": "2019.11.27", "title": "27 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402615-%D1%86%D1%8F%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BA%D0%B0%D1%82%D0%BE-%D0%BF%D0%B5%D1%80%D0%BD%D0%B8%D0%BA", "text": "Сега на перничани им остава само едно: да се молят за дъжд и сняг. Но Перник не е някакъв самотен пресъхнал остров. Тамошната водна криза като огледало отразява проблемите на цялата държава.  Не само с водата.         Някои силно се изненадаха от загубата на управляващата партия на кметските избори в Перник, други - не толкова. И за едните, и за другите обаче голямата изненада дойде три дни след изборите, когато се разбра, че язовир „Студена“ някакси се е изпарил и за пръв път от 1993 година 100 хиляди души в града и околните селища минават на воден режим. Разбира се, неколцина отдавна са знаели накъде отива работата, но са си мълчали. Което в България не е никаква изненада. И изведнъж всички се разтичаха Щом отминаха изборите, истината лъсна и изведнъж всички се разтичаха. Всякакви институции започнаха да проверяват и разследват, директорът на местното ВиК изгърмя като бушон, населението се сети да протестира, а новоизбраният кмет тръгна да обикаля телевизионните студия и най-високите инстанции. Естествено, старият и новият главен прокурор също не пропуснаха да се снимат с него, надянали опечалени физиономии. А премиерът веднага „даде“ 2,7 милиона за спешни нужди. Както се казва, след дъжд качулка. И 270 милиона да беше дал, все тая. Градът не разполага с никакви алтернативни водоизточници, тъй че вода няма и няма и да има (поне до април). На хората им остава само да се молят за дъжд и сняг. Кой е виновен Докато се надяват на природата, замесените в сюжета местни управници се опитват да стоварят върху нея цялата отговорност: \"Единствената причина е сушата\", \"2019-а е най-сухата година от десетилетия\". Фактите обаче казват друго: годината е по-скоро нормална, отколкото суха, а в далеч по-сухи години не се е стигало до режим на водата. По-сушави са били само септември и октомври, но тогава кризата вече е била факт. С други думи: режимът на водата се дължи не толкова на природата, колкото на човешките действия и бездействия.     В началото на годината язовирът е по-пълен, отколкото в предишните две години. После обаче нивото рязко спада и в края на юни се оказва с над 35% по-ниско. Затова някои подозират, че язовирът е тайно източен, за да може стената му да бъде ремонтирана не от водолази (както е било по проект), а на сухо, което е по-лесно и по-евтино. Дали това е така или не - засега не е ясно. Съвсем ясно е обаче, че през цялата година, чак до началото на ноември, огромно количество вода отива за нуждите на две големи индустриални предприятия, въпреки че те си имат свои собствени водоизточници. С други думи: ако това източване бе спряно по-рано, а населението бе предупредено навреме за задаващата  се опасност, режимът на водата може би щеше да бъде избегнат или поне щеше бъде много по-щадящ от сегашния. Но две министерства, областният управител, общинският съвет, бившият кмет и шефът на ВиК (който се оказа кумец на кмета) са се изхитрили (по думите на министър-председателя) и са предпочели да си мълчат и кротуват, докато минат изборите. Кръгът на отговорните обаче е по-голям, защото има и една системна причина за режима, която е резултат от действия и бездействия далеч назад във времето. Между 75 и 80 процента от водата, която тръгва от язовира, изтича в земята заради полуразрушена водопреносна мрежа. В огромната си част тя е строена през 60-те и 70-те години на миналия век (има и водопроводи, строени през 1936 година). Именно заради нея се стига до режима на водата през 1993-та, който продължава почти две години. Оттогава не се е променило нищо, освен че авариите и загубите на вода нарастват. В периода 2007-2013 година общината проваля проект за обновяване на мрежата. Чак през август тази година, в самия край на новия програмен период, е сключила договор за нов проект с европейски средства. Все още обаче няма нито обявени обществени поръчки, нито яснота откъде ще се намерят средства за собственото ѝ финансово участие. Перник не е изключение При това Перник не е някакъв самотен остров на безводието. В днешната му криза като в огледало се отразяват проблемите на цялата държава, и то не само в т.нар. воден сектор. Последните известни официални данни са за 2017 година, но оттогава не са настъпили някакви революционни промени. Според тях загубите по водопреносната мрежа в България са средно над 60%. Годишно на всеки сто километра от тази мрежа стават по 85 аварии, като повечето ВиК оператори дори няма как бързо да установят къде точно са течовете. Половината водомери са извън техническа годност и вероятно са неизправни. За да се промени тази картина, има нужда от огромни инвестиции, основният източник за които е ЕС. Но достъпът до европейското финансиране е свързан с изискване за точно определени реформи. В продължение на много години обаче тези реформи се отлагат и влачат, поради което и еврофондовете неведнъж бяха спирани. Когато пък се стигне до конкретни проекти, те попадат в омагьосания кръг на волно или неволно обърканите обществени поръчки, проточват се до безкрайност, а накрая често се провалят. Изпълнението и на настоящата оперативна програма е отчайващо. Да не говорим за поддържането и управлението на   - за безводие или за наводнение. Да не дава Господ … От своя страна водният сектор също не е изключение. Горе-долу същото е положението и във всяка друга публична сфера. Нещата се променят толкова бавно, че преди да са дали ефект, вложените средства и усилия изтичат като водата от допотопните водопроводи - заради липса на воля и визия, заради партийни назначения, безхаберие, некомпетентност, кражби и лъжи. Сега на перничани им остава само едно: да се молят за дъжд и сняг. Но за молитва са и много други неща в България - да не дава Господ да опреш до здравеопазването, полицията или съдебната система.  ", "date": "2019.11.27", "title": "Цяла България е като Перник"}
{"url": "http://www.classa.bg/%D1%81%D0%B2%D1%8F%D1%82/item/402616-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5-%D0%BF%D0%BE%D0%B7%D0%BD%D0%B0%D0%B2%D0%B0%D1%82%D0%B5-%D0%BB%D0%B8-%D1%80%D0%B8%D1%81%D0%BA%D0%BE%D0%B2%D0%B5%D1%82%D0%B5", "text": "Лечението с антибиотик крие и рискове. Погрешното им прилагане води до опасна резистентност. А когато антибиотиците спрат да действат, животът на някои пациенти може да се окаже в опасност.       Антибиотиците унищожават бактерии и други микроорганизми, респективно предотвратяват по-нататъшното им размножаване. Антибиотиците са естествен продукт от обмяната на веществата на различни бактерии и гъби, например пеницилин. Някои плесенни гъби, например, произвеждат пеницилин, за да се защитават от бактерии. Други антибиотици се произвеждат в лаборатории и чрез химически изменения. Антибиотиците унищожават бактериите или забавят растежа им, като по този начин укрепват съпротивителната сили на тялото. Те атакуват главно клетъчните стени или обмяната на веществата на тези микроорганизми. Пеницилините например възпрепятстват създаването на клетъчната стена на бактериите. А когато тази клетъчна стена е пропусклива, причинителите на зарази не могат да оцелеят. Други медикаменти пречат на едноклетъчните организми да произвеждат белтъчини, които са им крайно необходими. В трети случаи субстанциите блокират транспортните механизми на клетъчната стена. Така естественото равновесие на клетките се нарушава и те загиват. Кога да се използват антибиотици? Хрема, кашлица, болки в гърлото и висока температура: тъй като симптомите на заболяването често са сходни, в началото е трудно да се установи дали става въпрос за бактериална или за вирусна инфекция. Повечето заболявания, свързани с истинка, както и грипът се причиняват от вируси, срещу които антибиотиците изобщо не действат. Затова пък е уместно е да се приемат антибиотици, щом се окаже, че бактерии вече са проникнали и се размножават в човешкото тяло. Това може да предизвика тежки възпаления и да доведе до трайно увреждане на някои вътрешни органи. Възпаления на белите дробове, на сливиците и на пикочния мехур най-често се предизвикват от бактерии. В такива случаи е правилно да се използват антибиотици. За да се избегне резистентност към антибиотиците, те трябва да се използват, само когато е абсолютно наложително. Лечението не бива да се прекъсва преждевременно, защото в такъв случай оцелелите бактерии ще развият резистентност към съответния антибиотик.     При бактериална инфекция най-често се предписва антибиотик. Поради масовата употреба обаче тези медикаменти често не действат, тъй като бактериите твърде бързо се приспособяват към антибиотика и развиват защитни механизми срещу антибиотиците. Когато дадена бактерия развие такъв механизъм, при контакт тя предава променената си наследствена маса на всички следващи бактерии. По такъв начин резистентността се разпространява все повече. Понякога бактериите са резистентни едновременно срещу няколко антибиотика. По данни на Световната здравна организация, вследствие на резистентност към антибиотиците в света годишно умират близо 700 000 души. Защо не се разработват нови антибиотици? Единствената възможност да се противодейства на резистентността в дългосрочен план е да се разработват нови лекарствени средства, които бактериите все още не разпознават. Само че фармацевтичните фирми междувременно инвестират все по-малко средства в разработването на нови антибиотици. Това е така, защото става дума за извънредно скъпа и трудоемка дейност - разработването на нов антибиотик струва стотици милиони евро. А ако медикаментът бъде допуснат до пазара, към тези средства  се прибавят също и разходите за производството, разпространението и продажбата му. Антибиотикът се приема от пациентите обикновено само в течение на няколко дни, а новите антибиотици, които играят ролята на резервни средства, се прилагат само в крайни случаи, когато никое друго лекарство не показва ефект. Поради тази причина фармацевтичните концерни печелят твърде малко от новите си разработки. Дори за големите концерни много по-печеливши се оказват други сфери - например производството на медикаменти срещу ракови или срещу хронични заболявания.   ", "date": "2019.11.27", "title": "Антибиотиците: познавате ли рисковете?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402607-%D0%BA%D1%8A%D0%B4%D0%B5-%D0%BF%D0%BB%D0%B0%D1%89%D0%B0%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B5", "text": "В кои сектори на руската икономика топ мениджърите могат да претендират за най-високо възнаграждение? През 2019 г. повече от всякъде другаде плащат на ръководителите в нефтено-газовите компании, в тежката индустрия и телекомуникациите. Руското издание на бизнес списанието Forbes анализира заплатите на топ мениджърите от 2006 г. насам. Взимат се най-големите компании от различни сектори на икономиката и се вижда колко печелят средно ръководителите в тези дружества. В резултат се прави рейтинг от 12 отрасли, в които шефовете печелят най-много според средното възнаграждение на топ мениджърите. Рекордът за този рейтинг принадлежи на петролната индустрия - през 2013 г. средното годишно възнаграждение на президентите на нефтените и газовите компании възлиза на 3,77 млн. долара. През 2019 г. шефовете в петролния сектор все още остават на първо място, но средното възнаграждение на лидерите в нефтената и газовата е \"само\" 3,28 милиона долара. Само веднъж в цялата история на класацията на петролните босове бяха изпреварени от инвестиционните банкери: през 2007 г., благодарение на бума на IPO и транзакции с M&A, инвестиционните банки започнаха да печелят огромни пари и да плащат многомилионни бонуси. Средната компенсация за лидерите в отрасъла по това време възлиза на 3 милиона долара, в петролната промишленост - 2,4 милиона долара. Днес ръководителите на инвестиционни банки печелят средно по 1,2 милиона долара годишно - това ги поставя на четвърто място в класацията. Те са изпреварени от шефовете на компании от сектора на тежката индустрия (средната заплата на мениджърите е 1,78 милиона долара, 2-ро място) и телекомуникациите (1,29 милиона долара, 3-то място). Затварят първата петица ръководителите на търговските банки (1,09 милиона долара годишно). На шесто място са търговските вериги (970 хил. долара), на седмо - транспортните компании (920 хил. долара), на осмо - компаниите за строителство и развитие (710 хил. долара). Ръководителите на застрахователните компании през 2019 г. получават средно 670 хиляди долара, топ мениджърите на производители на потребителски стоки - 590 хиляди долара, земеделските стопанства - 520 хиляди долара. На последно място са фармацевтичните компании - 400 хиляди долара годишно. Най-голямото увеличение на средното възнаграждение на висшите мениджъри е констатирано в транспорта (49%), нефт и газ (45%), строителните компании (39%) и търговските вериги (24%).", "date": "2019.11.27", "title": "Къде плащат най-добре?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402608-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%B2%D0%B5%D0%BB%D0%BA%D0%BE-%D0%BA%D1%8A%D0%BD%D0%B5%D0%B2-%D0%B2-%D0%BB%D1%8E%D1%82%D0%B0-%D0%B1%D0%B8%D1%82%D0%BA%D0%B0", "text": "Вдовицата на Велко Кънев - Дора, е забранила на колегите му от \"Клуб НЛО\" Георги Мамалев и Антон Радичев да споменават името му на предстоящия концерт \"Спомен НЛО\" на 20 декември в зала 1 на НДК.    Това разкри актьорът Павел Поппандов, който е имал идеята за подобно шоу, с което да почетат паметта на колегата си още преди няколко години, но тогава те не реагирали. Той останал близък с Дора Кънева и сега двамата са решили да бойкотират изявата на другите.     Ябълката на раздора обаче станала преди 2 г. , когато Мамалев заедно с автора на текстове на повечето песни  на НЛО Живко Колев издали сборен диск с избрани хитове. \"За мен той е пиратски, защото нито съм давал разрешение, нито са ме питали. Същото важи и за Дора. Тогава намерих издателя и той обясни, че Мамалев му е казал, че всичко е уредено.      После отидох и в Министерството на културата, отдел Авторско право, където ми обещаха, че ще намерят и накажат виновника, но накрая нищо не се  случи. А на всичкото отгоре , в деня, в който с Дора правехме панахида на гроба на Велко за 6 г. от смъртта му, никой от колегите не дойде, а Мамалев си рекламираше диска по телевизията в този момент. Затова оттогава не му говоря\", споделя в ефир Павел Поппандов. Той споменава още, че вдовицата на Кънев се е обадила на Мамалев и му е заявила, че не желае да се споменава името на мъжа й на концерта.   А идеята за \"Спомен за НЛО\" се е родила на юбилейния концерт на композитора Стефан Данаилов през април.", "date": "2019.11.27", "title": "Вдовицата на Велко Кънев в люта битка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402609-%D0%B7%D0%BB%D0%B0%D1%82%D0%BA%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D1%82%D0%BE%D0%BF%D0%BB%D0%B5%D1%81", "text": "Разхайтеното поведение на Златка Димитрова в последно време прави впечатление дори на най-близките й. Плеймейтката съвсем го удари на разврат след раздялата с бащата на детето й.    Димитрова сподели снимка от последния си масаж, на който лежи топлес и по прашки върху кошетката за масажи.       Пищните форми на Златка не останаха незабелязани от нейните последователи. За ниого не е тайна, че от няколко месеца Димитрова не излиза от фитнес залата и провежда ", "date": "2019.11.27", "title": "Златка Димитрова се пусна топлес"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402610-%D0%B3%D0%B5%D1%80%D0%B8-%D0%B4%D0%BE%D0%BD%D1%87%D0%B5%D0%B2%D0%B0-%D1%81%D1%82%D0%BE%D0%BF%D0%BB%D0%B8-%D0%BC%D1%8A%D0%B6%D0%B5%D1%82%D0%B5", "text": "Зимата вече чука на вратата, студ скова цялата страна, само Гери Дончева е все още на лятна вълна. И с провокативните снимки, които споделя, успява да стопли сърцата и на голяма част от последователите си от мъжки пол.     Красивата Дончева, която има повече професии отколкото са пръстите на двете й ръце, реши да сподели доста еротичен фотос и за нула време профилът й бе запълнен с положителни коментари и най-различни оферти от загорели мъже.     \"Дори и най-далечният ручей рано или късно се съединява с откритото море - Горан Петрович\", написа Гери под снимката по бански. Най-вероятно кадърът е стар, но лятото никой не обръща чак такова внимание на снимките по бански. В студеното време ефектът е поразяващ.", "date": "2019.11.27", "title": "Гери Дончева стопли мъжете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402611-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%BD%D0%BE%D0%B5%D0%BC%D0%B2%D1%80%D0%B8", "text": "Ще бъдете засипани с бизнес предложения, като от рог на изобилието. Не сте мислили, че сте толкова популярни и търсени. Е, помислете за всяко от тях и избере най-достойното и изгодно. Креативните може да разчитат на нови проекти и продажба на своите шедьоври. Вечерта е възможно спешно бизнес пътуване. Не ви очаква безоблачен ден, защото ще трябва да решавате както стари, така и нови проблеми. Но колкото по-ясно виждате пред себе си целта, толкова по-бързо, ще се реализира. За напредък в кариерата денят не е подходящ, но в любовта всичко ще бъде идеално. И най-накрая, ще получите отговор на въпроса, който отдавна ви мъчи. Трябва да се проявите като щедър и трудолюбив човек. Тези качества, ще открият нови начини за вътрешно развитие и постигане на целите. Финансите трябва да управлявате пестеливо и разумно, така че да имате пари в портфейла си дълго време. В любовта, не насилвайте нещата, а по-скоро се насладете на това, което имате сега.   Оставете за десерт, любовните дела, а в ранните сутрешни часове, активно се заемете с решаването на проблемите и търсене на още един източник на доходи. Особено ако сте затънали в кредити и едвам си поемате дъх. Денят е добър, за анализ на това, което вече се е случило. Това няма да ви позволи да направите нови и големи грешки. Трябва да станете олицетворение на позитивност, любов и безкористност. Ако се противопоставяте на такива съвети, ще влезте в конфликти и непредсказуеми ситуации. Възможно е не само снижение на настроението, но и на кръвното. Да обвинявате за всичко времето, не трябва. Ако не предприемете действия на време, може да стигнете до болница. Препоръчително е да се заемете с благотворителност, да демонстрирате щедрост и да излъчвате оптимистично настроение. Ще успеете, вярвайте в себе си. Революциите и митингите не са за вас, затова бъдете миролюбиви. Особено, ако трябва да говорите с досадни роднини или завистлив приятел. Вечерта прекарайте със семейството. Основната тема на деня, ще бъде любовта. Търсихте я дълго време и сега се е случило чудото. Нов, красив роман, ще запълни цялото ви душевно пространство. От финансови подвизи, ще ви предпази близък приятел. Но ако не послушате съветите, тогава ще загубите всичко, което сте пестили толкова дълго. Бъдете благоразумни. Препоръчително е, да си съставите програма за отдих, която ще ви помогне да се отпуснете и срещнете с приятни хора. Дори ако компанията се окаже шумна, все пак ще получите заряд от положителни емоции и енергия. Един добър ден, да си починете и релаксирате в домашна обстановка. Не пречи, да започнете да се обичате повече.   Ще е добре да откриете истинските си чувства на човек, към когото отдавна изпитвате симпатия. И не се страхувайте, че няма да ви разберат или чуят. Напротив, всичко ще бъде по-добре, отколкото очаквате. Успех очаква онези от вас, ангажирани в семеен бизнес. Ще получите печалба, от нещо което преди това не сте могли да реализирате или продадете. Препоръчително е днес, строго да контролирате поведението си. Вие сте толкова безразсъдни и темпераментни, че може да си създадете много неприятности. Проблемите във финансовата сфера са разрешими, така че не драматизирайте ситуацията. Още повече, че ще ви върнат стар дълг или ще получите аванс. Бъдете внимателни, при разходки на безлюдни места. Ще е добре да се погрижите за репутацията си, а също и да станете по-сериозни в любовните дела. Затънали сте в лекомислени романи, за които вече знае целия град. Възможностите ви за пари са безгранични, така че, по-добре се заемете с домакински, битови дела или си купете почивка на планина, за да си отдъхнете добре. Тези, който имат свой бизнес, ги очакват печеливши договори и сътрудничество с нови партньори. Само внимателно подписвайте документите и изчислявайте печалбата. В противен случай, от най-малката грешка, всичко може да се провали. Необвързаните е добре, да заложат на романтиката. Особено, ако вашите отношения с избраника, са започнали наскоро.", "date": "2019.11.27", "title": "Дневен хороскоп 27 ноември"}
