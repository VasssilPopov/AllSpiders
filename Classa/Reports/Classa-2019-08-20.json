{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399046-%D0%BF%D1%83%D1%88%D0%B5%D0%BA-%D0%B8-%D1%81%D0%BC%D1%80%D0%B0%D0%B4-%D0%BE%D1%82-%D1%82%D1%80%D1%83%D0%BF%D0%BE%D0%B2%D0%B5-%D1%82%D0%B0%D0%BA%D0%B0-%D0%BC%D0%B8%D1%80%D0%B8%D1%88%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Речни корита и долчинки са затлачени от боклуци. Канавки и паркове са осеяни с кенчета, кофички и торбички. Мръсните пейзажи на България са признак както за некадърността на властите, така и за културата на нацията.         Ако някой иска да знае как мирише България това лято, отговорът гласи: на пушек и смрад. Пушек от димящите законни и незаконни сметища. И смрад от разлагащи се свински трупове. Боклуците са навсякъде, а мостът на магистрала “Струма”, сериозно повреден заради нерегламентирано депо за отпадъци, за кратко освети проблема - всеки хвърля и складира боклуци където си иска и никой никому не търси отговорност. Нито пък разчиства боклука. Много боклучава работа Мостът на недостроената “Струма” бе опожарен заради струпани под него боклуци, които не бива да са там - по всякакви писани закони. Но се трупат отдавна - по неписаните. На това място години наред се складират отпадъци, но нито община Дупница, нито Агенция “Пътна инфраструктура” (АПИ), нито Регионалната инспекция по опазване на околната среда (РИОСВ) са се погрижили да ги премахнат от района, който по-късно попада в сервитута на магистралата. Всяка от тях публично си намери някакво оправдание. А фирмата, на която е незаконното депо, е с изтекло разрешително за работа. Но въпреки това е горяла отпадъците в ТЕЦ, която пък няма оценка за въздействие върху околната среда (ОВОС) и замърсява въздуха.      “Собственикът на склада за отпадъци, който се запали под виадукта, заяви, че тоновете пластмаса били само временно там, защото ТЕЦ “Бобов дол” спрял да ги приема. А кой разреши без ОВОС “Бобов дол” да гори отпадъци? Ако беше проведена процедура по ОВОС, не мисля, че щяхте да видите тонове пластмасови отпадъци под магистрала “Струма”, нито вагони с италиански отпадъци край Дупница”, коментира екологът Тома Белев. Точно преди една година, след срутилия се мост в италианския град Генуа, премиерът Бойко Борисов разпореди проверки на всички мостове в страната. Те се извършват от Областните пътни управления и АПИ. Сега същата тази АПИ ще прави проверки има ли сметища и под другите мостове и виадукти. Явно при предишните обследвания, ако е имало такива, не са сметнали наличието им за застрашаващо конструкциите. А боклукът се трупа И тази година депото за твърди битови отпадъци в село Шишманци горя. Но за първи път Районната прокуратура в Пловдив се самосезира и ще разследва дали е извършено престъпление, довело до вредни последици за околната среда. Вероятно защото този път димът от пожара стана твърде видим и задушлив, а местните хора с протести настояват инсталацията за преработка на отпадъци да спре работа. Гръмко нареченият Завод за преработка на твърди битови отпадъци бе сред първите, на които Борисов резна лентата в първия си мандат - още през октомври 2009 година. Проектът за предприятието, заченат при Тройната коалиция и лансиран от изчезналата вече “царска” партия, е свързан с оръжейния бос Николай Гигов, близък до президента Георги Първанов. Въпреки скандалите и обвиненията в корупция и източване на европейски пари, заводът, изграден със средства на българските и европейските данъкоплатци и управляван от частен оператор, си работи. Сметището в Свищов, което също горя, би трябвало да не е в експлоатация от 2016 година, когато е закрито. Но анкети и телевизионни кадри показаха точно обратното - че тук продължава да се изхвърля боклук. В същото време такса смет в община Свищов бе повишена, тъй като отпадъците на домакинствата де юре се возят до никополското село Санадиново. На близо 50 декара в свищовската местност Ненова шатра са депонирани над 350 000 куб. м. отпадъци. През декември м.г. Предприятието за управление на дейностите по опазване на околната среда (ПУДООС) към екоминистерството одобрява 4 милиона лева за техническа рекултивация на депото в Свищов. Както и при други проекти, биологичната ще е за сметка на общината. През март местните власти получиха 3,1 милиона лева, а изпълнителят тепърва ще започва работа по закриване на сметището. А боклукът се трупа - на уж закритите сметища и на всякакви други места. По-рано през годината министърът на околната среда Нено Димов заяви в парламента, че в момента нерегламентираните сметища в България са над 100, но нямало ресурс за рекултивацията на всичките едновременно. “Над 100” си е евфемизъм, защото край всяко селце има поне едно. В малките населени места контейнерите за боклук не достигат и хората хвърлят където сварят. Така в дере край сливенското село Гавраилово бе открита карантия от убити заради африканската чума домашни прасета. Мръсно и миризливо Речни корита и долчинки са затлачени от всякакви боклуци, крайпътни канавки, паркове и улици са осеяни с кенчета, цигарени кутии, пластмасови кофички, найлонови торбички, хартии и какво ли не още. Да се преброят местата в България, където се изхвърлят боклуци, е работа за цялата национална статистика. Тези мръсни и миризливи ландшафти са илюстрация на некадърността и безсилието на властите - и белег за културата на нацията. Европейската комисия вече осъди държавата заради незакрити общински сметища. 113 такива места трябваше да бъдат затворени до 2009 година. След като България, в лицето на Тройната коалиция, не се справи, Брюксел определи нова дата - 1 януари 2018 година. Но не се справиха и правителствата на Борисов, а за 2019 година за целта са предвидени 70 милиона лева. Докато си чака парите за рекултивация, сметището край Ихтиман например на няколко пъти горя, като при един от пожарите димът предизвика верижна катастрофа по магистрала “Тракия”, при която сериозно пострадаха хора. Кого трябваше да осъдят ранените: държавата, екоминистерството, управата в Ихтиман, АПИ - или всички накуп? Боклукът превзема България.    ", "date": "2019.08.20", "title": "Пушек и смрад от трупове: така мирише България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399047-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D1%81%D0%B0%D0%BC%D1%83%D0%B8%D0%BB", "text": "  В онова време, когато израилтяните се управлявали от съдии, а не от царе, живял в гр. Рама или Ариматея един благочестив човек на име Елкана от Левиевото коляно. Той имал две жени – Ана и Фенана. Любимата му жена Ана била бездетна. А у израилтяните бездетството се считало за знак на Божия немилост. Затова Ана тъгувала много, пък и познайниците й странели от нея и дори я презирали. Елкана изпълнявал усърдно всички наредби на закона. На всички големи празници ходел със семейството си в Силом, гдето тогава се намирала скинията, за да принесе жертва Богу. Веднъж след жертвоприношение той седнал да обядва със семейството си. Само Ана едничка не могла нищо да яде: сърцето й било пълно с тъга и тя пак отишла в скинията да се моли. Дълго се молила и плакала. Тя молила Бога да й даде син и обещала, че ако той й окаже тая милост, тя ще Му го посвети. Първосвещеник Илий, който седял при входа на скинията, я гледал с учудване. Тя била твърде много развълнувана, не произнасяла гласно ни една дума, но устните й се движели, като произнасяли вътрешна молитва. Като видял нейното извънредно вълнение, Илий си помислил, че тя е пияна, и й казал: - Как си могла ти в такъв вид да дойдеш в Дома Господен? Излез оттук и отрезви се! Ана смирено отговорила на първосвещеника:     - Не съм пияна, но изливам пред Господа скръбта на душата си. Моля те, не ме презирай! На Илий му станало мъчно, че оскърбил нещастната жена. Той благословил Ана и й казал: - Иди си смиром и Израилевият Бог да изпълни просбата ти! Ана се върнала при мъжа си, утешена и укрепена от молитвата. Милосърдният Бог изпълнил нейната просба: тя родила син и го нарекла Самуил, което значи \"измолен от Бога\". Родителите твърде много се зарадвали, че си имат вече младенец. И двамата били съгласни да го посветят на Господа, затова щом Самуил навършил три години, Ана го отнесла в Силом при първосвещеника Илий и му казала: - Аз съм същата жена, която преди три години молех Бога да ми дарува син. Бог изпълни молбата ми и аз Му отдавам своето дете. Нека то Му служи през цял живот. И като влязла в храма, Ана поблагодарила на Господа с пламенна молитва: \"Зарадва се сърцето ми в Господа, въздигна се силата ми чрез моя Бог! Никой не е тъй свет като Господа и няма твърдина като нашия Бог! Господ умъртвява и съживява. Господ прави човека сиромах и богат, унижава го и го въздига. От праха Той подига бедния, от калта възвишава сиромаха. Той изпълнява молитвата на молещия се и благославя дните на праведника, защото не със своята мощ е силен човек. Господ е свет. Да се не хвали мъдрият с мъдростта си, да не се хвали силният със силата си, да не се хвалят богатите с богатството си, но който желае да се хвали, нека се хвали с това, че разбира и познава Господа.\" След молитвата Ана се върнала у дома, като оставила детето на грижите на първосвещеника Илий. На всеки празник обаче тя ходела в Силом да се види със сина си и му донасяла дрешки. Майката се радвала, като чувала от Илий, че синът й е кротък, послушен и ревностно се учил на закона Господен. Радвала се, като видяла младото момче да служи на храма в сфод (ленена дрешка, каквато носели служителите на олтара). Илий твърде обикнал доброто и кротко момче и казвал на родителите му: \"Да ви благослови Бог за дара, който Му поднесохте!\" И Бог проявил милост към Ана: дарувал й още три сина и две дъщери. Първосвещеникът Илий бил в същото време и съдия на израилския народ. Той бил добър човек, изпълнен с вяра и благочестие. Но с едно нещо заслужил Божия гняв: бил твърде снизходителен към децата си, не ги наказвал за техните постъпки и затова синовете му Офни и Финес станали много лоши и развратни люде. Те двамата били свещеници, но не почитали Бога и не изпълнявали своите длъжности, както трябва. Вземали в своя полза част от пожертвованията, принасяни Богу, и с това отклонявали народа от жертвоприношения. Често Илий чувал оплаквания против синовете си и тогава им казвал: - Деца мои, защо така постъпвате? Вие грешите тежко пред Господа, като отклонявате народа от изпълнение на Неговите повели. Не е хубаво това, що чувам за вас. Но Офни и Финес никак не се вслушвали в кротките увещания на баща си и продължавали да живеят нечестиво. Като съдия израилски, Илий бил длъжен да уволни синовете си и да ги накаже. Но той не се решил да прибегне до строгост. Бог му казал чрез едного от пророците Си, че Той ще го накаже за лошото поведение на синовете му, \"защото – казал Господ чрез устата на пророка – Аз прославям тия, които Ме прославят, а които Ме презират, ще бъдат в безчестие.\" Нататък пророкът предвестил на Илий, че двамата негови синове ще умрат в един ден и Господ ще си определи верен свещеник, който ще изпълнява волята Му и ще Му служи усърдно. Между това момчето Самуил растяло и било едничка утеха на Илий. Скоро станало явно, че то е угодно Богу, че Бог му е пратил Своята благодат и чрез него ще възвестява Своята воля. Веднъж дванадесетгодишното момче, което спяло всяка нощ в скинията (храма Божи), било пробудено от глас, който го викал. Като мислело, че го вика Илий, то бърже станало и отишло в предверието, гдето първосвещеникът спял при вратите на храма. - Ти ли ме вика, отче? – казало то на Илий. - Не, чедо – отговорил той, - аз не съм те викал. Иди си легни! Но току-що момчето заспало, същият глас отново извикал: \"Самуиле, Самуиле!\" Момчето станало пак и пак отишло при първосвещеника. Три пъти Самуил бил събуждан и отивал при Илий. Тогава Илий разбрал, че Господ вика момчето и му казал: - Ако пак чуеш, че те викат, кажи: \"Говори, Господи, понеже Твоят раб слуша!\" Действително Самуил чул четвърти път същия глас и отговорил: \"Говори, Господи, понеже Твоят раб слуша!\" И Господ заговорил на Самуил и му възвестил, че ще накаже Илий, загдето той не обуздал синовете си в техните беззакония. Самуил станал сутринта, отворил вратите на храма, но се боял да обади на първосвещеника това, което Бог му казал за него. Обаче Илий го повикал и поискал да му разкаже всичко. Като чул Господните думи, Илий казал: \"Той е Господ, каквото Му е угодно, това ще направи.\" Господ благословил Самуил и оттогава често възвестявал чрез него Своята воля. Всички в Израил разбрали, че на момъка почива Духът Господен и го почитали като пророк. В това време израилтяните били твърде развратни и непокорни Богу. Те забравили благодеянията, които Господ им оказвал, и постоянно се отклонявали от Него. Само външно изпълнявали обредите на закона, а сърцата им били далеч от Бога. И Бог ги наказал. Филистимците, съседен народ, нападнали израилтяните. В сражение ги разбили и убили около 4000 души. Израилските началници и старейшини в ужас говорили един другиму: \"Защо Господ ни порази с такова бедствие?\" Тям на ум не дошло, че Господ ги наказва за греховете им и че само истинското тяхно разкаяние може да умилостиви Бога. Но те казали: \"Да донесем тук ковчега Господен! Неговото присъствие ще ни спаси от ръката на враговете ни.\" Действително, пратили в Силом за свещения ковчег и го донесли на бойното поле. Те мислели, че видимото присъствие на светинята ще спаси израилтяните. Но Господ, Който вижда в сърцата, помага само на тия, които искрено Го обичат и Му служат, а не суеверно само се покланят на светинята. Присъствието на ковчега не спасило израилтяните. Те били съвършено разбити, свещеният ковчег бил пленен от враговете, а Офни и Финес загинали. Илий седял при вратата на храма, гледал по пътя и очаквал с нетърпение известия за сражението. Изведнъж чул вик и плач: войникът който се бил спасил от поражението, известил на жителите на Силом за победата на враговете. Когато Илий чул, че ковчегът Божи е взет от враговете и че синовете му са убити, паднал възнак, строшил си гръбнака и умрял. Той бил на 98 години, а четиридесет години управлявал Израиля. Като пленили ковчега, филистимците го поставили в капището на своя идол Дагон. На другия ден обаче жреците намерили техния идол да лежи ничком на земята пред ковчега Божи. Те го дигнали, но на следния ден го намерили пак да лежи на пода разбит. При това в града и околностите му се явили страшни болести. Тогава теизпратили ковчега в друг град, но и там се явили страшни болести. Същото станало и в трети град. Изплашени, филистимците разбрали, че на израилския Бог не е угодно тая светиня да се намира в ръце на инопленници. Затова, обзети от голям страх, те върнали на израилтяните свещения ковчег. Цели 20 години израилтяните били под филистимско робство. Едва тогава започнали да разбират, че съгрешили пред Бога и справедливо са наказани за своите грехове и идолопоклонството. Самуил се стараел да възбуди у тях чувства на разкаяние и съкрушение. - Обърнете се с цялото си сърце към Бога – казвал той, - отхвърлете кумирите, на които се покланяте, а служете на единия Бог и Той ще ви окаже милост! Те послушали Самуила и си го избрали за съдия и началник. Веднъж Самуил събрал целия народ, наложил му пост и принесъл агне в жертва Богу. Дълго и пламенно той се молил, а целият народ повтарял след него: \"Съгрешихме пред Господа!\" В това време филистимците узнали за тоя събор и нападнали израилтяните. Ужасен от страх, народът казвал на Самуил: \"Не преставай да молиш Бога за нас!\" Самуил ги ободрявал, като им обещавал Божията помощ. Още не била изгорена жертвата, когато сражението започнало. Господ помогнал на разкаялия се Свой народ – неприятелят бил съвършено разбит и обърнат в бягство. Израилтяните се избавили от тежкото робство, филистимците им върнали взетите градове и вече не ги тревожили през всичкото време на Самуиловото управление. Израил се радвал на пълно спокойствие. Самуил мъдро управлявал народа, посещавал всички израилски градове, навсякъде съдел справедливо, без да взима никакви дарове за своя труд, и непрестанно благодарял на Господа за Неговата милост. Когато Самуил остарял, отстъпил на синовете си част от властта и ги поставил съдии, като се надявал да намери в тях свои помощници. Но синовете му не следвали неговия пример. Те били алчни и несправедливи. Недоволни от тях, народните старейшини дошли да молят Самуил да им избере цар. Никога дотогава израилтяните не били имали цар. Откак Бог ги извел от Египет, Той Сам ги управлявал чрез избрани мъже, на които откривал Своята воля. Затова желанието на израилтяните било неугодно Бог: \"Те не тебе оскърбиха, а Мене – казал Бог на Самуил. – Но ако искат това, постави им цар!\" И Господ посочил за цар Саул, син на Кис, виден човек от Вениаминовото коляно. Случило се, че в това време на Кис се изгубили ослиците. Някой го посъветвал да попита за тях пророк Самуил. При пророка отишъл Саул. Като го видял, Самуил му открил волята Божия и излял на главата му свещен елей в знак, че го помазва за цар. Над Саул слязъл Божия Дух, сърцето му се изменило, той започнал да пророчества и приел с голямо смирение вестта, че ще бъде цар израилски. Самуил събрал народа и заповядал да хвърлят жребий, кой ще бъде цар. Жребият се паднал на Вениаминовото коляно, а от това коляно – на Саул, Кисовия син, вече посочен от Бога и помазан от Самуил. Дълго не могли да намерят Саула. Считайки себе си недостоен за великия и труден сан, Саул се скрил. Най-после го намерили и Самуил го представил на народа. Саул бил красив, представителен и от рамената си нагоре по-висок от всички. Целият народ радостно извикал: \"Да живее царят!\" Някои обаче били недоволни и го презирали, но Саул не искал да знае за тях. След това Саул удържал голяма победа над амонитяните и тогава целият народ му говорел: \"Посочи ни тия, които не те искаха за цар! Ние ще ги убием!\" Но Саул забранил да ги преследват. Всички обикнали храбрия и великодушен цар. След избиране на царя, Самуил свикал народа и с висок глас му казал: - Вие пожелах цар и аз изпълних вашето желание. Аз дълго ви управлявах. Кажета пред Бога: притеснил ли съм някого от вас, обидил ли съм някого, взел ли съм дар от някого? Говорете смело! Ако някой има оплакване против мене, аз съм готов да го удовлетворя и ако нещо съм взел, ще го върна. Целият народ единодушно отговорил: - Ти не си ни обиждал, нито си ни притеснявал и от никого нищо не си взел. Бог е свидетел, че ние сме доволни от тебе! Самуил дълго наставлявал народа да пази Божиите заповеди и да служи на Господа усърдно: - Аз никога не ще престана да моля за вас Бога и да ви посочвам истинския път. Служете на Бога истински и той няма да ви остави! Но ако вършите зло, ще загинете заедно с вашия цар! В началото на своето царуване Саул бил изпълнен със смирение и благочестие. Господ го благословил и му дарувал успех в делата му. Но властта развратила царя. Той престанал да се вслушва в добрите съвети на Самуил, нерядко постъпвал дори противно на Божиите повели, станал горд и самонадеян. Тогава Господ отнел от него Своята милост. Амаликитяните, съседи на израилтяните, прогневили Бога със своите престъпления. Чрез пророк Самуил Господ заповядал на Саул да им обяви война, да убие царя им и да предаде на изтребление всичкото им имущество. Саул удържал победа над амаликитяните, но от корист запазил за себе си по-добрите техни стада. А когато после видял Самуила, казал му, че изпълнил Божията повеля. - А що значи това блеене на овци и рев на бикове, каквото чувам оттук? – го запитал пророкът. - Аз запазил по-добрите амаликитски стада, за да ги принеса в жертва Богу – отговорил Саул. - Не жертви и не всесъжения е искал от тебе Господ, а покорност – възразил Самуил. – Послушанието е по-приятно Нему от жертвоприношението. А непокорството е такъв също грях, както и идолопоклонството. След това пророкът обявил на Саул, че Господ го е отхвърлил и дава другиму неговия престол. Той бил получил за това откровение от Бога. Самуил обаче жалел за Саул и често молел Бога да отвърне Своя гняв от него. Но Господ веднъж му казал: \"Докога ще плачеш за Саула? Аз го отхвърлих. Вземи елей и иди във Витлеем при Йесей. Един от синовете му ще бъде цар на Израиля. Аз ще ти покажа тоя, когото съм избрал.\" Самуил изпълнил Божията повеля, взел съд със свещен елей и отишъл във Витлеем. Като устроил жертвоприношение, той повекал на жертвения обед Йесея, който живеел там, и синовете му. Като видял най-големия Йесеев син – Елиав, който имал висок ръст и прекрасна външност, Самуил помислил: \"Ето, тоя вероятно е избран от Бога!\" Но Господ казал на пророка: \"Не гледай нито на ръста, нито на красотата му, защото не него съм избрал за цар. Господ не съди така, както съди човек, защото човек вижда само външността, а Господ вижда и сърцето.\" Седемте сина на Йесей били един след друг представени на Самуил, но нито един от тях не бил избран от Бога. Тогава Самуил попитал Йесей: - Всичките ти ли деца са тука? – Имам още един, най-малкия, който пасе стадото – отговорил Йесей. - Прати за него! – казал пророкът. Довели най-малкия син на име Давид, и Господ казал на Самуил: \"Това е той, стани и го помажи!\" Самуил помазал Давида със свещен елей. От тоя ден и насетне Дух Господен бил върху помазания. Давид, укрепен от Бога, извършил много славни дела: победил враговете на Израиля и по-късно станал цар. След като помазал Давида, Самуил се върнал у дома си в Рама, гдето живял заедно с двама пророци. Славните дале на Давид възбудили завист у Саул, който започнал да го преследва. Но Давид намерил покровителството на Самуил. Светият пророк Самуил умрял в дълбока старост и целият народ жалил за него. Погребали го в Рама. Между това Саул продължил да се отдалечава от Бога и се предавал на злобата и гордостта. Не много преди неговата смърт му се явил умрелият пророк Самуил и му повторил, че Бог отнема от него царството и го предава на Давид.", "date": "2019.08.20", "title": "Св. пророк Самуил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399048-20-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "636 г. - Между Византия и Арабския халифат се състои битка при Ярмук.   917 г. - Българо-византийски войни: Българските войски, водени от цар Симеон I, разбиват войските на Византия в Битката при Ахелой.   1634 г. - В Москва е издаден първият руски буквар.   1741 г. - Руският мореплавател от датски произход Витус Беринг открива Аляска.   1829 г. - По време на Руско-турската война (1828-1829) руски части влизат в Одрин.   1876 г. - В Османската империя започват масови погроми над арменците.   1892 г. - По време на Втория си конгрес БСДП окончателно се разцепва на БСДП начело с Димитър Благоев и БСДС начело с Янко Сакъзов.   1914 г. - Първата световна война: Германски войски превземат Брюксел.   1918 г. - Латвия, Литва и Естония са признати за самостоятелни държави от страните на Антантата.   1925 г. - Открита е първата линия на Римското метро.   1931 г. - Открито е 23 Обикновено Народно събрание с председател Стефан Стефанов, председател на Съюза на българските индустриалци.   1940 г. - По заповед на Йосиф Сталин агенти на КГБ извършват атентат срещу Лев Троцки, емигрант в Мексико, който на следващия ден умира.   1943 г. - Втората световна война: Извършена е англо-американска бомбардировка над Исперихско и Пордим, Плевенско.   1945 г. - В СССР е създаден свръхсекретен комитет за разработване на атомна бомба.   1960 г. - Сенегал напуска Федерация Мали и се обявява за независима самостоятелна република.   1968 г. - На 20 срещу 21 август е извършена интервенция на държавите от Варшавския договор в Чехословакия за ликвидиране на Пражката пролет.   1977 г. - Програма Вояджър: От авиобазата Кейп Канаверал във Флорида е изстрелян космическия апарат на НАСА Вояджър 2, чиято цел е изследването на външните планети на Слънчевата система.   1980 г. - В Евксиноград, Тодор Живков връчва орден \"Кирил и Методий\" - I степен на гръцкия композитор Микис Теодоракис за неговите творчески постижения.   1988 г. - Приключва Ирано-иракската война.   1991 г. - Естония обявява независимост от СССР.   1998 г. - САЩ нанасят въздушни удари с крилати ракети срещу предполагаеми бази на Осама бин Ладен в Афганистан и химическа лаборатория в Судан, в отговор на атентатите срещу американските посолства в Кения и Танзания от 7 август.   2006 г. - Рожерио Сени подобрява рекорда на Хосе Луис Чилаверт за вратар с най-много отбелязани голове.   2006 г. - Националната инициатива \"Първанов - президент\" за издигането на сегашния президент на България за втори мандат е подкрепена от 172 български кмета.  ", "date": "2019.08.20", "title": "20 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399049-%D0%BC%D1%83%D1%81%D1%82%D0%B0%D1%86%D0%B8,-%D0%BA%D0%B8%D1%82%D0%B0%D1%80%D0%B0-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%88%D0%BE%D1%83-%D0%BD%D0%B0-%D0%B6%D0%BE%D1%80%D0%B6", "text": "Скандали за корупция, тонове популизъм, ДС минало - въпреки всичко това, на човек му става тъжно за високия, мустакат Жорж с китарата и политическото шоу. Във времената, когато Слави Трифонов беше още само \"един от Ку-Ку\" и пееше \"Рокенрол на падащите бабички\", никой още не беше чувал за Бареков, а политическата кариера на Веселин Марешки беше само далечен блян, хвърлящ отражение по ланеца му, Жорж Ганчев беше този, на който се пада да представи в България идеята за политиката като развлечение. Той е забавният човек от екрана, който на изборите за президент през 1992 и 1996 г. успя да убеди близо 1 млн. избиратели да му поваряват, че с връзките си с Холивуд, с резкия си тон и с колоритните си изказвания може да \"оправи\" държавата по западен тертип. Днес с тези гласове една партия може да претендира за първа политическа сила. Но днес също така той е и само цветен спомен от прехода. Жорж Ганчев е герой на своето време, който успя да остави своя неотменен отпечатък - и като участие в парламента, и като начин, по който у нас възприемаме политиката. Във времето, в което се появи на сцената, нещата вече приличаха на цирк. Жорж бе този, който взе ролята на конферансие, което да приведе нещата в истинско шоу с гръмки и крилати фрази, звучни обиди и забавни епитети спрямо колегите политици. Да, той не се свенеше да унижава и партньори, и опоненти от други партии... От телевизора той говореше на зрителите/избирателите не толкова на техния език, колкото с реч, която не бяха свикнали да чуват от политици - смесица от звезден блясък и махленски бабаитлък. И претенции за холивудска школовка. Неговите коментари и остри реплики спрямо останалите политици се възприемаха от мнозина като един вирнат среден пръст към цялата политическа класа, нищо, че Жорж си беше част от нея. Всичко това печелеше доверие точно както и днес популисти с гръмки обещания и рязък тон продължават да печелят гласове. Просто никой от тях не го прави с онзи финес, присъщ на Жорж Ганчев. Той почина внезапно на 79-годишна възраст, а ние го изпращаме с усмивка, като част от един доста див период от близкото минало. Нека си припомним някои от крилатите му фрази по адрес на колеги политици. Относно гледането на българина: - \"Не ме гледай умно, българино!\" - \"Не ме гледай така, българино!\" - \"Не се пули, българино!\" \"Тъй като ако през 1991 г. комунистите си бяха оттеглили неизбираемия кандидат Велко Вълканов, в тази държава щеше да се краде толкова по-малко, колкото Вие не можете да си представите. Толкова мръсници щяха да лежат в затвора - и червени, и сини, колкото Вие никога не можете да си представите.\" - относно корупцията в парламента. \"Ха сега, кажи си приказката, Бероне!\" - давайки думата на кандидата му за вицепрезидент д-р Петър Берон по време на кампанията. Относно президента Петър Стоянов: \"Фернандел от Филипополис\" \"На президентските избори ще кандидатстваме Сульо, Пульо, Атанас и аз.\" - относно предизборната кампания за президент през 1996 г. \"Мърльо, ще те забия като пирон в земята!\" - обръщение към колега депутат. Реплики към председателя на Народното събрание Йордан Соколов: - \"Човек като мен, който има всичко, не е длъжен да бъде в една петокласна, разбита от вас държава.\" - \"Аз съм човек с 23 процента от народния вот, а Вие сте мистър Никой от утре, ако паднете от власт...\" - \"Тихо - само на детето си, не на мен!\" - по време на изказване от парламентарната трибуна. \"Някои господа от големи държави са казали на господин Костов: хвани това робско племе за гушата, един милиард годишно обратно връщайте дълга, ще си обърнем главата за демокрацията и правнуци ще плащат заемите, които ще ви даваме сега, за да ви държим на власт. Това е схемата.\" - относно премиера Иван Костов. \"Сладур, ти си цвят за живота ми! Цвят за живота ми!\" - относно депутата от СДС Александър Йорданов. \"Не ме иронизирай, момченце!\" - към министъра на регионалното развитие и благоустройството Евгений Бакърджиев, който преди това е коментирал за Ганчев: \"Господин Ганчев, никой не Ви прави на луд. Аз мисля, че това е естественото Ви състояние.\" \"Цветан беше физкултурник, талантлив, прекрасно атлетче, преместваше хартийки отляво надясно в полицията дълго време. Прекрасно, нищо лошо!\" - относно Цветан Цветанов. \"Трябва да се уважават институциите, иначе ще настъпи анархия, ще дойдат Ичо, Гичо, Атанас и Спас, и ще ни превземат без нито един изстрел. А иначе от Бойко, Цецо и Мецо няма смисъл. Те трябва да си ходят и да отговарят пред народа. Всички политици трябва да бъдат изметени.\" - относно политическата справедливост и управлението на ГЕРБ в първия мандат на Бойко Борисов. \"Той е момченце, което го пощипва Бойко Методиев Борисов по бузката и го удря по тумбата. Такива хора, които приемат такова третиране от големия бос, аз не признавам\" - относно Росен Плевнелиев. \"Кадрите не се купуват от \"Плод-зеленчук\", кадрите се създават с много грижи, със страхотно съблюдаване на развитието им, за да бъдат качествени. В момента това, което наблюдавам, не е от първо качество според моите представи.\" - в коментар за политическата класа през 2006 г. пред сп. \"Тема\". \"Жак Ширак от четвъртия път стана президент, тъй че не се тревожи за моята възраст. Усмихвай се!\" - относно поредният му опит да спечели президентския пост през 2016 г. Отново неуспешен.", "date": "2019.08.20", "title": "Мустаци, китара и политическото шоу на Жорж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399050-%D0%B4%D0%B0%D0%BD%D1%81-%D0%B7%D0%B0-%D0%BD%D0%B0%D1%88%D0%B8%D1%82%D0%B5-%D0%B4%D0%B5%D1%86%D0%B0", "text": "Ако сте следили внимателно новините в края на миналата седмица, няма как един въпрос да не ви е минал през главите: За какво, по дяволите, им е на ДАНС постоянен достъп до данните на децата от предучилищните занимални? Че децата в тази възраст могат да бъдат и много зли, знае всеки, който като малък е бил шишкав или със смешно име. И все пак за агенцията за национална сигурност такива информации едва ли представляват чак толкова голям интерес, че да искат достъп 24/7 до базите данни на МОН. От ДАНС са прави, че борбата с тероризма не се води от понеделник до петък в работно време. Но това достатъчен аргумент ли е, за да се осигури на служителите им непрекъснат достъп до всичките автоматизирани информационни фондове на образователното министерство? Предложението агентите на Държавната агенция за национална сигурност да имат достъп до толкова широка база данни за всички студенти, гимназисти, ученици и деца в предучилищни групи определено не е тема, по която лесно може да се постигне съгласие, колкото и пъти да се спомене думата \"тероризъм\". Самата идея най-силната в момента от службите у нас да има толкова информация за децата в държавата звучи притеснително, независимо с какво обществено доверие се ползва тя. Когато става въпрос за деца, ситуацията става много пипкава и изисква много повече аргументи от заявените добри намерения за борба с лошите. Поне за момента нито МОН, нито ДАНС са направили достатъчното, за да ни убедят в тази нужда. От образователното министерство сами си казаха, че дори и сега от ДАНС получават пълни справки при поискване. В мотивите за промяната се посочва, че целият процес за получаване на информация ще стане централизиран и ще преминава през вече съществуващите системи, а не както досега - със свободни запитвания на ДАНС към министерството или дори директо към училищата. Позитивният ефект, на теория, би се изразил във възможността да се проследява кой, кога и какви търсения прави в регистрите на МОН. Дори и да пропуснем факта, че контролът, що се отнася до личните данни и тяхната защита, у нас не е на най-високо ниво, както се видя в последните седмици, едва ли има някой, който да смята, че от служителите на МОН ще следят редовно кога и какви данни търсят ДАНС. Какво обаче могат да видят от агенцията във въпросните фондове на МОН? Това са данните за всички документи за завършено образование - от начално до магистърска и докторска степен, информация за училището, в което учи съответното търсено дете, за паралелката, в която се намира, за персонала на учебното заведение и т.н. Както обясняват от МОН, информацията се ползва и в някои случаи за проверка на чуждестранни студенти или за радикализация на деца, която често вече става и около 12-годишна възраст. Как точно всичко това може да помогне за превенция на тероризма, не се знае точно. Освен може би за намиране на бърз достъп до детето, къде учи то, какво учи и кой му преподава, което може да е от полза, ако се развие сценарий като от роман на Том Кланси или на Джеймс Патерсън с отвличания и опасни престъпници. Само от ДАНС могат да кажат. Видяхме обаче, че и без непрестанен достъп случаят от Пловдив, при който един 16-годишен ученик подготвяше бомби с цел взривяването им (според данните на прокуратурата) в името на \"Ислямска държава\", ситуацията може да бъде решена успешно. Още повече - голяма част от информацията, която би могла да е полезна на агентите, вече е била налице при подаването на сигнала от негови близки. Т ази работа на ДАНС, макар и не съвсем рутинна, спокойно може да се извършва и чрез запитвания към МОН (при условие, че от МОН си вършат работата и не предоставят информацията чак след дни), както досега. Или просто при подобрена комуникация между двете институции. Все пак видяхме, че в случая от Пловдив нещата сработиха достатъчно добре и по този начин. Един непрекъснат достъп до базите данни на МОН може и да мине за улеснение за работата на българските агенти, но това е ненужно улеснение, което отваря вратата за възможност за сериозни злоупотреби с най-милото на всеки - децата. А такива, за жалост, са възможни, особено на фона на съществуващото вече положение в Наказателния кодекс деца да могат да бъдат задържани за 24 часа без знанието на родителите им. Никой не може да твърди, че злоупотреби неминуемо ще има. Никой не казва и да не се дава информация на ДАНС, когато по конкретен случай тя е необходима. Проблемът идва от безконтролната свобода на достъпа, който дава възможност на онзи, който преследва лични, а не държавни интереси, да изнудва набелязани противници със \"Знам къде учи детето ти\". Именно затова цената на подобно удобство е твърде висока. И не съществува толкова високо доверие в службите ни, което да оправдае такъв риск.  ", "date": "2019.08.20", "title": "ДАНС за нашите деца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399051-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%81%D0%B8%D1%87%D0%BA%D0%BE-%D0%B5-%D0%BF%D0%BE%D0%B7%D0%B2%D0%BE%D0%BB%D0%B5%D0%BD%D0%BE-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B7%D0%B0-%D0%B4%D0%B2%D0%B5%D1%82%D0%B5-%D0%BB%D0%B8%D1%86%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC", "text": "От \"Златните\" и Албена до Пловдив и Столипиново - документален филм на германската телевизия WDR пита: Как се справя България като туристическа страна? Ето впечатленията на авторите му:       Как се справя България като туристическа страна? На този въпрос, който задават още в началото на филма си, авторите се опитват да отговорят в продължение на 43 минути, след като са пропътували голяма част от Черноморието и са посетили Пловдив. Заключенията им не са еднозначни и в обобщение гласят: справя се горе-долу, но може и по-добре. \"В България всичко е позволено!\" Документалният филм на Никол Конерт и Даниел Розенкранц от поредицата на германската телевизия WDR „Да пътуваш с взискателност\" започва с едно не особено привлекателно лице на българския туризъм: превъзбудени младежи, които още на летището в Баден-Баден са изпили безчет бири като старт към купона на Златни пясъци. „Майорка беше вчера, днес е България\" - приблизително така може да се преведе мотото, под което хиляди германски купонджии поемат към българския черноморски курорт. Във филма отчетливо изкристализират и двата главни мотива за този избор: евтиният алкохол и, цитат, „В България всичко е позволено!\". Клубове по кегли, местни футболни отбори, абитуриентски класове - главно такава е германската публика, която поема към Златните. Във филма виждаме как младежите смучат със сламки алкохол от колективна кофа, как танцуват край басейна, подгрявани от треторазредни германски звезди и как накрая си татуират за спомен „Буле\" (съкратено за България).      Главният организатор на групата от Баден-Баден, нещо като диджей с артистичен псевдоним Ике, не пести похвалите за Златни пясъци: \"Те копират Майорка, но не се изхвърлят и си знаят мярката\", казва той. Авторите на филма невинаги уцелват най-верния тон, но се стремят да бъдат обективни. Зрителят остава с впечатлението, че черноморският туризъм в България процъфтява, а плажовете са пълни, като в същото време вижда и цената: ниско заплащане на обслужващия персонал, който е принуден да живее в лоши условия, и презастрояване на крайбрежието. Проблемите със строителството на Алепу и Корал, „мъртвият град\" край Царево, изоставен в недостроено състояние от избягали руски инвеститори, трудната борба за опазване на екологичното равновесие - зрителите могат да си създадат доста обективна картина за всичко това, включително и с помощта на български събеседници: еколожката Мирослава Петрова и разследващия журналист Асен Йорданов. И най-вероятно в съзнанието на всеки, гледал филма, ще останат такива фрази като: „Незаконното строителство е масово\" и „Според Трансперънси, България е най-корумпираната страна в ЕС\".С противоречиви чувства авторите на документалния филм разказват и за Пловдив като европейска културна столица. Чудесен град с древна история, с разнообразна и красива архитектура, със своя специфична атмосфера, струва си да се види - гласи първоначално посланието. По-нататък обаче филмът ни отвежда и в Столипиново, „най-голямата бедняшка колиба в Европа\", както го наричат авторите: безработица и необразованост, липса на перспектива, незаконни сметища, дискриминация, неизпълнени от години политически обещания… Любопитно е, че ромите в документалния филм говорят турски - факт, който авторите на филма подминават навярно като второстепенен. Освен това специално в Столипиново те залитат и към някои повърхностни обобщения и квалификации, повлияни от разпространените еднопланови клишета, които виктимизират ромите. Разбира се, повече от конфузен е фактът, че заместник-кметът на града дори не знае за един проект в рамките на културната столица, който бил заплануван в Столипиново, но така и си останал само на хартия. 9 милиона туристи годишно? Едва ли. В края на филма зрителите научават за друг културен проект: български и германски студенти по изобразително изкуство с много фантазия и остроумие сътворяват инсталации по плажа на Корал, за да привлекат повече обществено внимание към такива проблеми като презастрояването, замърсяването и екологичното равновесие. Проблеми, които в курорта Албена не съществуват, твърдят авторите на филма. Този български курорт те представят като единствен безусловно положителен пример, защото там няма ново строителство, използват се възобновяеми енергии, опазва се резерватът Балтата, туристите получават плодове и зеленчуци от биоферми в околността, а дори обслужващият персонал е доволен от положението си. Албена е място за семеен туризъм, много по-привлекателно от пиянския купон само на 15-ина километра на юг, в Златни пясъци - така може да се обобщи посланието на филма. Авторите му твърдят, че България иска да привлича по 9 милиона туристи годишно. Но този план не е особено реалистичен, смятат те.      ", "date": "2019.08.20", "title": "\"В България всичко е позволено!\": германска телевизия за двете лица на българския туризъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399052-%D0%BF%D0%BE%D0%B4%D0%B7%D0%B5%D0%BC%D0%BD%D0%B8%D1%8F%D1%82-%D1%81%D0%B2%D1%8F%D1%82-%D0%BD%D0%B0-%D0%B1%D0%B5%D1%80%D0%BB%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B1%D0%B0%D0%BD%D0%B4%D0%B8-%D0%B4%D1%8A%D1%80%D0%B6%D0%B0%D1%82-%D0%BD%D0%BE%D1%89%D0%BD%D0%B8%D1%8F-%D0%B6%D0%B8%D0%B2%D0%BE%D1%82", "text": "Отровата на организираната престъпност прониква все по-дълбоко. Подземният свят на Берлин е разпределен на сфери на влияние. Българските банди държат \"нощния живот\" - проституцията, търговията с хора и сводничеството.       Престъпният свят действа организирано. Бандите прилагат насилие, перат пари с нелегален бизнес и правят опити да подкупват дори държавни служители. Анонимността на големите германски градове и добрата транспортна инфраструктура правят градове като Берлин особено привлекателни за подземния свят, пише „Берлинер Курир“. Полицията в Берлин, Федералната полиция, Федералната криминална служба и митниците са завели през миналата година общо 59 следствия срещу различни престъпни групировки. От проверените общо 462 души, заподозрени в криминални деяния и съучастие в организирана престъпност, повече от половината са чужденци (289), посочва и \"Берлинер цайтунг\". Най-многочислени сред тях са българите (45), следвани от турците (42) и гражданите на Руската федерация, като в случая става дума предимно за чеченци. „Берлинер Цайтунг“ пише, че тъкмо те са прочути с това, че извършват много тежки престъпления, свързани с насилие.     Следствените органи констатират, че през последните години в света на организираната престъпност има истинско „разделение на труда\". Бандите са „специализирани\" в различни сфери на дейност - от пране на пари, грабежи и контрабанда с наркотици до проституция и търговия с хора. Кой управлява подземния свят на Берлин? Престъпните групировки от Армения, Литва, Полша и Сърбия се занимават например главно с кражби и престъпления срещу собствеността. Контрабандата и търговията със стоки и наркотици е в ръцете на бандите от Германия, Македония, Сърбия, Турция и Руската федерация. С  , Германия и Румъния, пишат медиите. \"Билд онлайн\" посочва, че докато сред заподозрените за организирана престъпност най-много са българите, то по отношение броя на престъпните групировки най-многобройни са германските. През миналата година в Берлин са разследвани 18 престъпни групи, чиито членове са предимно лица с германски паспорт - голяма част от тях са членове на престъпните арабски кланове. В официалната статистика за Берлин няма данни за разследвани деяния на италианската мафия, но според експерти като Сандро Матиоли от сдружението „Мафия - не благодаря“, италианската мафия със сигурност присъства в подземния свят на Берлин. Матиоли твърди, че нейните членове се занимават предимно с пране на пари, най-вече чрез покупки на недвижими имоти. Действат безшумно Малко данни има и за престъпността на азиатските банди, които активно занимаваха полицията в началото на 1990-те. По онова време виетнамската цигарена мафия действаше открито и брутално. За разлика от арабските кланове или чеченците, които и до днес извършват показни убийства и брутални актове на отмъщение, повечето банди от света на организираната престъпност предпочитат да действат без да вдигат много шум. „Те инвестират в строителството и икономиката и се опитват да оказват влияние дори над държавната администрация\", казва Михаел Бьол от Съюза на германските криминални служители. През 2017 година са разследвани общо пет случая, в които престъпници са опитали да оказват влияние над политиката, медиите, правосъдието, държавната администрация или бизнеса. А през 2018 в Берлин вече са били регистрирани11 подобни следствия. Според депутата Марсел Луте, този факт показва, че отровата на организираната престъпност прониква все по-дълбоко.    ", "date": "2019.08.20", "title": "Подземният свят на Берлин: български банди държат \"нощния живот\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399053-%D1%81%D0%BF%D1%83%D1%82%D0%BD%D0%B8%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-f-16-%D1%81%D1%82%D0%B0%D0%BD%D0%B0-%D0%BE%D1%81%D0%B2%D0%B5%D0%BD-%D0%BD%D0%B0%D0%B9-%D0%B1%D0%B5%D0%B4%D0%BD%D0%B0-%D0%B2-%D0%B5%D1%81-%D0%B8-%D0%BD%D0%B0%D0%B9-%D0%B3%D0%BB%D1%83%D0%BF%D0%B0%D0%B2%D0%B0", "text": "Първоначално Вашингтон предложи изтребителите на много по-привлекателна цена, но, когато София клъвна, увеличи стойността им. Именно благодарение на това, България влезе сред лидерите в НАТО. По разходи за отбрана, пише руската медия Спутник в материал. Вероятно е много вбесяващо твоята страна да е обявявана за най-бедната в Европейския съюз от година на година. И когато не си способен да промениш положението ти се иска да се отличиш по някакъв начин, без да се помръдваш от последното място. Например, както в бягането, да изоставаш в опашката, изоставаш с обиколка, но затова пък финишираш гордо сам, вдигайки коленете високо, под овациите на трибуните. Средняците на ги помнят, но ще се смеят дълго на твоя финал. Като цяло, какво беше това икономика, реши премиерът Бойко Борисов, ако има паралелно измерение. НАТО. Там не трябва ад се мисли, там трябва да се вярва и да се подчиняваш. Ако САЩ казват, вземи F-16 – става, трябва да го вземем. Другите също имат. Вярно е, само в България има президент – генерал от военната авиация. И той се съпротивляваше на този договор, доколкото му позволяваха правомощията. Румен Радев дори наложи вето. Преодоляха го. Но съблазънта да станат военно-търговски партньор на самия Вашингтон – не.     Въпреки че от негова страна това беше примитивна измама. Първоначално предложи изтребителите на много привлекателна цена, а когато София клъвна, увеличи стойността им, като се оправда с обстоятелствата. Затова му се наложи спешно да раздуе сметката с 2,5 пъти. Именно благодарение на това и България се изстреля сред лидерите в НАТО. По разходи за отбрана София може да надмине не само вечните парвенюта от Прибалтика, но и самите САЩ. И изглежда е заплатила за осем машини някакви си милиард и двеста милиона долара. Но това са две трети от целия й военен бюджет. И нищо, че ги хвърли във въздуха. Затова пък тези непосилни за много членове на Алианса 2% от брутния вътрешен продукт със задължително отчисление на една пета от тях за закупуването на ново въоръжение и военна техника бяха преминати. Впрочем, България все още не разполага с тази техника. САЩ ще я изработят с предплата. Самолетите – после. Шест ще долетят до края на 2023 година и още два в началото на 24-та. Но това означава, че България ще получи шанс да затвърди позициите си в рейтинга на най-разточителните държави в Северноатлантическия блок. Казано с други думи, „Локхид“ си намери балък („нашел Локхид лоха“).Пентагонът възнамерява да прати там и F-35. Но братушките още не са дораснали за това. Или сега е правилно да ги наричаме „бро“. И не ние. В крайна сметка те платиха на Вашингтон не само за криле, бомби и ракети „въздух-въздух“, но и за високи отношения. Във всеки случай така си мислят. Те се уверяваха, че всичко това е за общото западно благо, както и когато се отказаха от „Южен поток“. Въпреки че това беше уникална възможност все пак да се оттласнат от последното място в ЕС по ниво на благосъстояние. А сега, така или иначе, няма накъде да падат. Затова нищетата (бедността) отива към излитане. Това е принципът на обратната логика. Кой ще се осмели да нарече страната най-бедната, ако тя харчи за отбрана най-много от всички? Сега ще казват още, че е и най-глупавата. Не страна – власт. Но на страната няма да й е по-леко от това. Още повече, че София има още и планове за преоборудване на флота и армията.    ", "date": "2019.08.20", "title": "Спутник: България с F-16 стана освен най-бедна в ЕС и най-глупава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399054-%D1%80%D0%BE%D1%81%D0%B0%D1%82%D0%BE%D0%BC-%D1%82%D0%B0%D0%B9%D0%BD%D0%B0-%D0%B5,-%D0%BA%D0%BE%D0%BB%D0%BA%D0%BE-%D0%B8-%D0%B4%D0%BE-%D0%BA%D0%BE%D0%B3%D0%B0-%D1%89%D0%B5-%D0%BA%D1%80%D0%B0%D0%B4%D0%B5%D0%BC-%D0%BF%D0%BE-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D", "text": "Днес държавната ядрена корпорация Росатом е публикувала на сайта си съобщение, че е подала заявление за участие в процедурата, за избор на инвеститор в проекта АЕЦ “Белене”, но в него липсва и най-елементарна конкретика, която да ни накара да вЕрваме, че наистина става въпрос за инвестиция, а не за продължаване на грабежа. \r\n Ето как изглежда изключително краткото съобщение \r\n   \r\n   В червеното каре на снимката е посочена част от изискваната информация в заявлението, но в друга точка на същото това заявление, се казва, че заявителят може да поиска скриването на част или цялата информация, съдържаща се в него. \r\n Не си спомням до сега подобна информация да е била крита от някой инвеститор при кандидатстване за подобен проект, освен ако … май вече се сещате? \r\n   \r\n   6. Обичайни източници на финансиране няма да има, защото такива ще бъдат единствено и само българските данъкоплатци, а тях пък никой не ги пита, дали искат? \r\n 7. Какъв дял, какви осем лева на цяло, когато всички знаят, че този проект никога няма да бъде завършен, а цената му ще набъбва заради грабежа. \r\n 8. Колкото по-дълго се проточва, толкова повече ще се открадне. \r\n От сайта на (из)родното Министерство на енерГЕПИката от днес:  Министър Петкова ще даде брифинг 19.08.2019 \r\n Министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ “Белене”. Пресконференцията ще се състои утре,  20 август 2019 г., от 10 часа  в сградата на Министерството на енергетиката –  ул. “Триадица” №8.  В нея ще участват също и изпълнителните директори на “Български енергиен холдинг” ЕАД г-н Жаклен Коен, както и на “Национална електрическа компания” ЕАД г-н Иван Йончев. \r\n Ще чакаме да видим, с колко силна отрова ще ни облъчи утре теменужката? \r\n   \r\n \r\n \r\n \r\n \r\n \r\n", "date": "2019.08.20", "title": "Росатом: Тайна е, колко и до кога ще крадем по АЕЦ “Белене”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399055-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%89%D0%B5-%D0%BF%D0%BE%D0%B1%D0%B5%D0%B4%D0%B8-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BD%D0%B0-%D0%B2%D1%82%D0%BE%D1%80%D0%B8-%D1%82%D1%83%D1%80-%D1%81-3-1", "text": "Нишата, към която трябва да се насочат новите формации, е поколението на европейските българи – младите хора. Предстоящите избори са изключително важни, защото дори управляващите пак да спечелят, ще има много промени на местно ниво.\" Това заяви пред журналисти във Велико Търново политологът Евгений Дайнов, предаде \"Фокус\". В подкрепа на твърдението си той даде за пример столицата, където според него, ако Мая Манолова е основният опонент на Йорданка Фандъкова, то първата ще победи на втори тур с резултат 3 към 1. „Слави Трифонов закъсня с поне пет години, дори повече. Ако продължи в сърцето на обществото да се завръща цивилизованият начин на поведение и живот, очевидно е, че този процес не може за сега да бъде носен в политиката от „Демократична България“. Там може да има нов човек, ново обединение, но няма да е сега, а след няколко години“, посочи още Дайнов. Той отбеляза също, че нишата, към която трябва да се насочат новите формации, е поколението на европейските българи – младите хора. „Сега те не гласуват, защото не им дават да го правят от компютъра. Трябва да ходят в някакви училища, да се редят с пенсионери от махалата, а те не го искат.  В момента, в който пуснат интернет гласуването ще се види профилът на младите хора. Сега не го виждаме, защото те просто не гласуват. Няма да има електронно гласуване, защото управляващите не искат младите да гласуват, а те не искат младите да гласуват, защото осъзнават, че не са като тях“, коментира експертът. Като финал той обобщи, че очаква предсрочни избори, дори по негово мнение те са се забавили.    ", "date": "2019.08.20", "title": "На изборите в София Манолова ще победи Фандъкова на втори тур с 3:1"}
{"url": "http://www.classa.bg/%D1%81%D0%B2%D1%8F%D1%82/item/399036-der-spiegel-%D0%BE%D0%B1%D1%8F%D1%81%D0%BD%D0%B8-%D0%BA%D0%B0%D0%BA-%D0%BD%D0%B5%D0%BC%D1%81%D0%BA%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%C2%AB%D1%81%D0%B5-%D0%BE%D0%BA%D0%B0%D0%B7%D0%B0%D1%85%D0%B0-%D0%BD%D0%B0-%D0%B4%D1%8A%D0%BD%D0%BE%D1%82%D0%BE%C2%BB", "text": "Немско-американските отношения са в дълбока криза, пише Der Spiegel. И двете страни играят на дипломатическо „мълчание“. Немският канцлер не се среща с ръководителя на Белия дом по време на посещенията си в САЩ, а той, от своя страна, „лети около“ ФРГ по време на посещенията си в Европа. Немците се надяват, че с края на \"ерата на Тръмп\" ще дойдат добрите стари времена на трансатлантическото партньорство, но тези надежди са илюзорни, подчертава изданието. Немско-американските отношения  , пише Der Spiegel. Откакто Ричард Гренел пое поста посланик на САЩ в Германия, и двете страни играят на дипломатическо  . Представителят на Белия дом всъщност прекъсна контактите с организацията \"Атлантически мост\", която е точно отговорна за диалога между Берлин и Вашингтон, отбелязва изданието.     Неговото   превъзхожда само  . Той се държи като  , както беше описан от бившия председател на Европейския парламент Мартин Шулц. Когато през пролетта на тази година Фридрих Мерц подаде оставка за шеф на „Атлантическия мост“ и предложи назначаването на Зигмар Габриел, бивш федерален външен министър на Германия, американският посланик лично се обади на организацията и се противопостави на кандидатурата. Думите му обаче бяха игнорирани. Заради това му поведение, всички в Берлин започнаха да заобикалят Гренел. Германският канцлер Ангела Меркел никога не е разговаряла с него. Дори външният министър Хайко Маас предпочита да не седи твърде дълго в преговорите с посланика.  , сподели изненадата си Никълъс Бърнс, бивш постоянен представител на САЩ в НАТО. Германия се превърна в  “. И отчуждението между бившите съюзници нараства. Има различия в интересите и политическите въпроси, както и проблеми с  между сегашния ръководител на Белия дом и Ангела Меркел. Берлин и Вашингтон имат напълно различни позиции относно изграждането на отношенията с Иран. За първи път немските власти обосноваха нежеланието си да участват във военна операция с факта, че тя е ръководена от САЩ. Търговският конфликт може да доведе до наказателни мита. И в контекста на споровете относно изискванията на НАТО, според които членовете на алианса трябва да изразходват 2% от своя БВП за армията, Гренел заплаши Берлин с изтеглянето на американски войски от Германия. В същото време той мълчи, че САЩ се нуждаят от военни бази за провеждане на операции в Близкия изток, както и учения с партньорите в съюза. Ранените се докарват там. Там се съхраняват боеприпаси. Освен това Конгресът на САЩ никога не би подкрепил подобна инициатива, защото това ще стане, както отбеляза един от конгресмените,  . Не забравяйте, че Тръмп открито допринася за разцепването на Европейския съюз. Например той призовава британския премиер Борис Джонсън към Брекзит без сделка. Немците никога не са се отнасяли към САЩ толкова зле, както сега. 85% от гражданите на Германия описват отношението си към Америка като отрицателно или много отрицателно. В същото време 42% гледат на Китай като на надежден партньор. Меркел и Тръмп практически не общуват. Ако канцлерът се е обаждал на предшественика на Тръмп Барак Обама почти всяка седмица, то телефонните разговори с настоящия глава на Белия дом са рядкост. В същото време немската страна смята, че всякакви разговори с американския президент в по-голямата си част са безсмислени, защото няма да се получи да го свалят от избрания от него курс. Нещо повече, германският канцлер няма да му се подмазва. Меркел ще влезе в историята като противник на Тръмп, констатира изданието. И въпреки че самата тя смята такова заглавие  , тя е наречена  . Но в същото време изглежда, че й е приятно, че е в тази роля. През май тази година тя летя за Бостън, за да изнесе реч в Харвардския университет. Изказването й беше наречено  . Освен това вече стана норма Меркел да не се среща с Тръмп по време на пътуванията си до САЩ. Пристигайки в Европа, Тръмп също   Германия. Той вече посети Рим, Париж, Лондон, но нито веднъж в неговото президентство - Германия. След срещата на върха на G7 той ще посети Копенхаген и Варшава. И Берлин добре осъзнава символиката на тези посещения. С дясно-популисткото правителство в Полша го обединява отхвърлянето на миграционната политика на Меркел. Освен това източноевропейската държава, за голямо удоволствие на САЩ, изпълнява задълженията си към НАТО и се противопоставя на „Северен поток 2“. Тръмп ще замине за Дания само за да попречи на изпълнението на немско-руския проект. Той ще окаже натиск върху Копенхаген за да забрани той изграждането на участък от газопровода на негова територия. Но дори местните власти да не се поддадат на натиска на Вашингтон, американците ще продължат работата си. Те заплашват да наложат санкции срещу компании, участващи в проекта \"Северен поток 2\". Тези наказания висят над Германия като Дамоклев меч. В същото време САЩ твърдят, че не искат да позволят нарастването на влиянието на Москва върху Берлин, но всъщност прокарват собствените си икономически интереси. Американците не искат германците да купуват природен газ от Сибир, а втечнен от Тексас. Плътно пада и немската автомобилна индустрия. Повече от година Тръмп внушава на шефовете на Daimler, BMW и Volkswagen с  , заплашвайки ги с наказателни мита. В Берлин се надяват, че когато  приключи, ще дойдат  , но в действителност това е илюзия, защото отношенията никога няма да бъдат същите. По някои позиции демократите споделят критиките на Тръмп към Европа. Те също така говорят за разходите за отбрана и необходимостта Германия да участва в американските военни операции. Така дори след смяната на властта, Вашингтон ще остане неудобен партньор.    ", "date": "2019.08.20", "title": "Der Spiegel обясни как немско-американските отношения «се оказаха на дъното»"}
{"url": "http://www.classa.bg/%D1%81%D0%B2%D1%8F%D1%82/item/399037-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%BA%D0%BE%D1%80%D0%BE%D0%B2%D0%B8%D0%BD-%D1%81%D1%86%D0%B5%D0%BD%D0%B0%D1%80%D0%B8%D1%8F%D1%82-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D1%80%D1%83%D1%81%D0%BA%D0%BE-%D1%81%D0%BC%D1%83%D1%82%D0%BD%D0%BE-%D0%B2%D1%80%D0%B5%D0%BC%D0%B5", "text": "Практиката за прилагане на цветните революции през последните години показа, че е невъзможно успешно да се приложи такъв сценарий, особено в постсъветското пространство, основан единствено на либералната програма. Либерализмът и глобализмът са отвратителни за всички, включително и на Запад, както демонстрира „случаят с Тръмп“. Либерално-глобалистичните тези не съблазняват никой друг, не работят, ефективността е нулева. Напротив, тенденцията за възраждане на патриотизма и традиционализма е във възход - ако говорим за постсъветското пространство; национализъм и евроскептицизъм - когато става въпрос за Европа; консервативни и антиглобалистични ценности - ако това се случва в Америка. И въпреки това, поръчители на непрекъсната поредица от цветни революции и опити за разклащане на вътрешната политическа ситуация, при която „демокрацията“ не е достатъчна, остават глобалистичните центрове, които разпространяват вируса на либерализма по целия свят.     Изглежда, че подобен сблъсък поставя инициаторите на цветните преврати в задънена улица: как да наложат либералните ценности, поставяйки поредната държава под глобалистичен контрол, ако там има напълно различни ценности, противоречащи на тези, които се прокарват? Отговорът беше намерен в областта на политическите технологии. Необходимо е (точно, технологично) либералите да се представят като мозъка, елита на всеки протест, според глобалистите, а патриотите да станат силов блок- осигуряващ едновременно и интерфейса на взаимодействие с масите, от които е нужна легитимност. Тази неестествена симбиоза беше успешно изпитана в Украйна през 2014 г., когато „Нацистите“ (а именно те се смятат за патриоти на „независима Украйна“ там) героично си разменяха с „Беркут” интересите на глобалистичните транснационални кръгове, водени от либерали и олигарси - западните протежета в самата Украйна. По-малко успешно същият експеримент завърши в Русия в средата на 2000-те, когато глобалистите успяха да привлекат „лимоновците“, левичарите и „националистите“ в рамката на либералния протест. Но като цяло това работи. Само това. Настоящият подход към поредния опит за цветен преврат в Русия в навечерието на т.нар трансфер се подготвя по-внимателно, отколкото през 2008 и 2012 г. Либералният дискурс на несистематичните либерали изобилства от популистка реторика: борбата с корупцията, непоправимостта на властта, отсъствието на отворена политическа система и изборите като такива - всичко това не може да спечели одобрение сред масите. Никой от либералите, с изключение на най-отровните, вече не изисква легализация на тревата, гейпаради и феминизъм. За това в Русия ще получат единствено порция гнили домати. От друга страна, същата популистка програма се раздава и на патриоти, предимно на така наречените „националисти“, защото нормалните патриоти систематично изказват въпросните тези заради политическото си здраве. Задачата е да изгонят всички патриоти, от евразийци и консерватори до левичари и националисти, на протестното поле. За да укрепят крехките редици на либералния „елит“, които едва се движат с треперещите си крака. Този ефект се постига отново политически. За целта е необходимо само силно да се отстранят патриотите от властта. Тоест, не просто да се прекрати всяко сътрудничество с патриотични сили (взаимодействие в рамките на грантовите програми, обсъждане и изпълнение на патриотични проекти, всякакво взаимодействие за консултации и просто диалог, обмен на мнения), но и това да се направи възможно най-грубо и рязко. И така, да настроите емоционално всички патриоти срещу сегашното правителство. В същото време е необходимо предизвикателно демонстративно да се подкрепят либералните кадри в тяхното изкачване по властовите структури – така наричаните системни либерали или „шеста колона”, да се развиват или най-малкото, да не се пипат „системните” либерални медии, да се показват навсякъде системни либерални политолози и експерти, говорители и телевизионни водещи, които при това напълно могат да озвучават популисткия „патриотичен” дневен ред. Ясно е, че всичко това е невъзможно да се осъзнае отвън. Това може да стане само отвътре и дори не само от Русия, а директно от коридорите на властта, от самия център на формирането на дневния ред и вземането на решения - от администрацията на президента, където се приемат основните стратегии за вътрешна политика. Освен това, формално пред шефа човек може да изобрази пълна лоялност и ревност - за това има несистематични либерали, които могат да бъдат карани с палки от „Сахаров” до Стария площад, колкото искате, затваряне и след това веднага пуснати на стотици или дори хиляди. Саботажът с усърдие също е саботаж. Но изглежда прилежно. До часа „X“ ще се случи следното: несистемната опозиция (либерали, педерасти, либертарианци, хипстъри, левичари, феминистки и „обикновени граждани“, които се присъединиха към тях) трябва окончателно да озверее от палките на АМОН, от безкрайните немотивирани задържания, от търсения и проблеми в работата, от емоционалния стрес като цяло. В същото време патриотите трябва да озвереят от демонстративно невежество и откровена грубост, от липсата на какъвто и да е диалог с властите и от откъсването от всякакви политически проекти с участието на държавата, от пълно лишаване от средства за политическо съществуване и отново от демонстративното грубо игнориране. В точния момент тези вълни на абсолютно- либерално и патриотично - отрицание трябва да се слеят - точно както те се сляха, например, през 1992 г., когато срещу правителството имаше всички политически сили, буквално всички. Тогава от 200 хиляди души и повече, до милион, излязоха на улицата. Това е подходящ размер за сега сериозна, а не оперетъчна смяна на режима. Режимът е здрав и авторитарен, квалифициран и отчита грешките от минали, неуспешни опити. Здравият режим използва сурови методи за натиск. Но 200 хиляди до милион плюс омразата от патриотите, плюс коктейлите „Молотов” от „националистите“, камъните от левичари, всичко това на фона на пълната липса на легитимност от страна на масите. Това ще бъде съвсем различен въпрос. Какво да правят здравите патриоти? Опитвайки се да контролирате себе си, неохотно и скърцайки зъбите си, упорствайте, поддържайте политическата субективност, подготвяйте се за най-лошото, но винаги оставайки на страната на държавата срещу Системата. На страната на народа - не шумните второстепенни идиоти, а от страната на \"дълбокия народ\", руския Логос. За да подхванете падащата сила в точния момент. Какво правят властите? „Тук няма вече нищо за спасяване”. Умът не може да се посъветва, него или го има, или го няма, а всичко останало властта, укрепила се в своето усещане за мнима сигурност, високомерно отхвърля. Както се случи през 1991 година.  ", "date": "2019.08.20", "title": "Валентин Коровин: Сценарият на новото руско Смутно време"}
{"url": "http://www.classa.bg/%D1%81%D0%B2%D1%8F%D1%82/item/399038-%D0%BB%D1%8E%D0%B1%D0%BE%D0%B2-%D1%81%D0%BE%D0%B1%D0%BE%D0%BB-%D0%BF%D0%BE%D0%B2%D0%B5%D0%B6%D0%B4%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%BC%D0%BE%D1%81%D0%BA%D0%B2%D0%B0", "text": "Любов Собол полага усилие да постави ръцете си на бюрото за снимка. Всяко движение е трудно за изтощената и крехка 31-годишна политическа активистка, която наскоро сложи край на продължила един месец гладна стачка. Вълната от демонстрации срещу правителството в Москва това лято я нареди сред лидерите на руското опозиционно движение. Името й бе скандирано по улиците на столицата, изпълнени с демонстранти, недоволни от отказа на изборните власти да разрешат на независими кандидати като Собол да участват в изборите за Московската градска дума. Собол бе основната мишена за прокремълските медии и служителите от изборната администрация. „Отношението към мен е различно, защото работя по-здраво от останалите и не позволявам хората да казват лъжи и да се измъкват. Не се страхувам да казвам в очите на хората какво мисля за тях“, каза Собол пред Асошиейтед прес. В Москва седмичните протести продължават вече повече от месец заради близо двете дузини кандидати от всички части на политическия спектър, на които не бе позволено да участват на изборите на 8 септември. Броят на демонстрантите продължава да расте: демонстрацията на 10 август бе най-голямата в Русия от осем години и тактиката на твърдата ръка, която полицията използва срещу мирните демонстранти илюстрира колко нервен е Кремъл по повод движението. Над 2000 души бяха задържани, като широка популярност добиха видеоклиповете как полицията бие демонстранти. Говорителят на Кремъл Дмитрий Песков наруши един месец на мълчание миналия понеделник, като похвали полицията и заяви, че президентът Владимир Путин не е коментирал темата, тъй като според него демонстрациите са твърде маловажни, че да се тревожи заради тях.     Собол, която носи очила и е вързала на опашка платиненорусата си коса, изпъкна на фона на относителната липса на лидери на движението, което бе провокирано от пренебрежението на властите по отношение на правата на избирателите. Демонстрантите скандират името й по време на протестните прояви, а също така и игрословици с неговото значение. Собол е възпитаник на най-престижния юридически факултет в Русия и стои зад едни от най-забележителните антикорупционни разследвания, провеждани от безспорния лидер на руската опозиция Алексей Навални. Тя разкри връзките между руското правителство и олигарха от Санкт Петербург Евгений Пригожин, години преди американският специален прокурор Робърт Мълър да повдигне обвинения срещу него заради това, че предполагаемо е финансирал интернет троловете, намесили се в американските президентски избори през 2016 г .Тя поведе кампания тази година срещу компаниите за кетъринг на Пригожин, свързани с бума на дезинтерия в московските училища. Пригожин отрече да е виновен по обвиненията за фермата за тролове, а компаниите му отричат да са отговорни за бума на дезинтерия. Собол също така е един от основателите на изключително популярния канал на Навални в Ютюб, който сега се хвали с аудитория, съперничеща си с тази на контролираните от Кремъл телевизии. Леонид Волков, топ стратегът на Навални, който познава Собол от близо десетилетие, я описва като непоколебима, „силна и забележителна лидерка“, която „винаги отстоява позицията си“. Собол е един от първите последователи на Навални и е работила с него по различни политически и антикорупционни проекти от 2011 г. насетне. В публикация в блога си от петък от затвора, където излежава присъда за организиране на неразрешена демонстрация, Навални каза, че е „щастлив заради това, че се е родил нов и завършен политически лидер“. Тя отхвърля предложенията за индивидуална кариера и казва, че е фокусирана повече върху общите цели на протестното движение, а не върху личните си амбиции. „Това, което е важно за мен, е да реализирам идеите, за които дойдох да се боря тук“, каза тя от офиса на Навални в Москва. „Искам да живея в страна, където се спазват правата и свободите и където съдилищата и медиите са независими“. При скорошните демонстрации Собол изглежда засенчи останалите опозиционни фигури, като обяви гладна стачка, участва в седяща стачка пред сградата на руската избирателна комисия и влизайки в разгорещен дебат с ръководителя на комисията. Собол, която е майка на пет деца, привлече и негативни критики. Контролираните от Пригожин медии я описват като лош родител. Един служител на изборната администрация я сравни с дървеница. Към настоящия момент Кремъл не е изразил охота за компромис за независимите кандидати и решителният, ако не и радикален, подход на Собол е естествен отговор на това, твърди Татяна Становая, нещатен учен в московския център „Карнеги“ и ръководител на компанията за политически анализ „Р.Политик“. „От подобна решителност има нужда. Собол обаче може да отблъсне някои либерални избиратели заради емоционално заредения си и негативен стил“, отбелязва Становая. Волков изразява несъгласието си с това твърдение и отбелязва, че реториката на Собол е в съзвучие с протестното настроение: „Това е правилното нещо и от това имаме нужда сега“. Демонстрациите в Москва последваха големите протестни прояви в четвъртия най-голям руски град Екатеринбург, които принудиха правителството да се откаже от строителството на катедрален храм в популярен парк. Хиляди хора в градовете и селата на Северозападна Русия излязоха на демонстрации от зимата срещу план на правителството да извозва отпадъци от Москва в чистите им гори. Жителите на Сибир протестираха срещу начина, по който правителството се справя с бушуващите в региона горски пожари. Московските демонстрации изглеждат доста по-необуздани от тези срещу изборните измами през 2011-12 г., които заглъхнаха след преизбирането на Путин и завеждането на наказателни дела срещу група демонстранти. След скорошните демонстрации по-сериозни обвинения за нарушаване на обществения ред са повдигнати на 13 души, въпреки че те самите не са прибегнали до насилие и не са били нанесени почти никакви материални щети. Демонстранти съобщиха, че са влезли в полезрението на армията във връзка с това дали са служили в казармата, а също така и на службите по приходите, след като са били задържани. „Виждам, че хората са недоволни. Те са на ръба, готови са да отстояват правата си и да продължат борбата“, каза Собол. Тя се разграничи от сравненията с демонстрациите в Хонконг, които са белязани от нарастващ брой случаи на насилие на демонстранти. Собол прогнозира, че е възможна дори още по-сурова реакция на Кремъл, която може да включва спиране на достъпа до социалните мрежи, които помагат за организирането на протестните прояви. Тя не изключва повече насилие на досега мирните демонстрации, тъй като все по-безкомпромисните действия на полицията разколебават доверието към властта. „Невъзможно е да се предвиди какво ще стане в Русия. Обществото е изтощено. Може да избухне“.  ", "date": "2019.08.20", "title": "Любов Собол повежда протестите в Москва"}
{"url": "http://www.classa.bg/%D1%81%D0%B2%D1%8F%D1%82/item/399039-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BC%D0%B0%D1%85%D0%B2%D0%B0-%D1%87%D1%83%D0%BA%D0%B0-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5,-%D0%B4%D0%BE-%D0%BA%D0%B0%D0%BA%D0%B2%D0%BE-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D1%82%D0%BE%D0%B2%D0%B0", "text": "Да я наречем дипломация на принудата. Администрацията на Тръмп агресивно прилага икономически санкции като първостепенен инструмент във външната политика до степен, невиждана от десетилетия, или дори може би никога досега. Мнозина изказват съмнения за резултатите, макар че чиновниците настояват, че наказанията постигат целите си. Откакто пое поста през януари 2017 г., президентът Доналд Тръмп използва внушителен брой нови и съществуващи санкции срещу Иран, Северна Корея и други държави. Неговото министерство на финансите, което надзирава икономическите санкции, взе на прицел хиляди юридически лица със замразяване на активи и бизнес забрани. По същия начин Държавният департамент ентусиазирано налага собствени наказателни мерки: забрани за пътуване срещу представители на чужди правителства и други за нарушения на човешките права и корупция в държави от Северна и Южна Америка до Близкия изток, Африка и Азия.     Същевременно, администрацията се опитва да намали до голяма степен обема на американска чуждестранна помощ, особено като съкращава парите за Латинска Америка и палестинците. Бюджетната служба на Белият дом прави планове за връщане на хазната на милиарди одобрени от Конгреса, но неизразходвани долари. Подобно усилие беше отхвърлено от Конгреса миналата година. Съчетанието от повече тояги и по-малко моркови създаде разединяване между упражняването на могъществото на американската икономическа власт и ефективното й изтъкване, според експерти, които се опасяват, че администрацията разчита прекалено на принудата за сметка на сътрудничеството. Това предизвика също значително напрежение с американските съюзници, особено в Европа, където експерти казват, че може би настъпва своеобразна умора от санкции. Решението от миналата седмица на британската територия Гибралтар да освободи, въпреки възраженията на САЩ, ирански петролен танкер, който беше задържала заради нарушаване на санкции, може би е показателен случай. Почти няма седмица, в която администрацията да не е обявявала нови санкции. Миналия четвъртък администрацията каза, че ще анулира визите на всички членове на екипажа на борда на иранския танкер в Гибралтар. В сряда бившият началник на суданското разузнаване получи забрана за пътуване. Предишната седмица беше нанесен удар по цялото венецуелско правителство. Над 2600 души, компании, кораби и самолети бяха взети на прицел досега, откакто Тръмп встъпи в длъжност. „Всекидневното темпо е ускорено“, призна неотдавна зам.-министърът на финансите по тероризма и финансовото разузнаване Сигал Манделкер. Тя и защитниците на външната политика на администрацията казват, че санкциите са продуктивни и лишиха Иран и свързаните с него държави от стотици милиони, ако не и милиарди долари приходи, използвани за дестабилизационна дейност в Близкия изток и по-далече. Освен това, те посочват, че американският подход не включва далеч по-скъпия вариант с военни действия. „Прекомерното използване на икономическа война със сигурност е по-добра алтернатива от прекомерното използване на истинска война“, каза Марк Дъбовиц, главен изпълнителен директор на Фондацията за защита на демокрацията. Той дори се застъпва за по-широки санкции. Манделкер, чийто офис отговоря за икономическите санкции, казва, че сами по себе си санкциите „рядко, ако въобще се случва, обемат цялото решение на заплаха за националната сигурност, за човешки права или корупционна криза. „Те трябва“, каза тя в изказване в Центъра за стратегически и международни изследвания, „да бъдат придружени от други действия за даване тласък на американските национални интереси. Специалистите казват, че администрацията не е демонстрирала голяма визия при възприемането на стратегии, които не разчитат на санкции или разделяне на решения в наказателната външна политика от чисто търговски проблеми, като караницата с китайците заради митата. Докато Тръмп се отнесе с неохота към наказване на Русия заради намесата й в президентските избори през 2016 г., неговата администрация не стана по-отстъпчива в санкциите срещу Москва за действията й в Украйна и по въпроси с човешките права. „Президентът Доналд Тръмп напълно смеси икономическите санкции и търговската политика“, каза Гари Хофбауер, старши анализатор в института Питърсън за международна икономика (Peterson Institute for International Economics), който беше високопоставен служител в министерството на финансите по времето на президента Картър. Той каза, че докато подходът може да работи с държави като Мексико и Гватемала по въпроса за имиграцията, търговските мерки и санкции срещу Китай и Русия не работят. „Не виждам САЩ да оказват положително въздействие върху поведението на Китай или по този въпрос, на Русия“, каза Хофбауер. Той каза, че това е „индикатор“ за световните търговски отношения, като САЩ губят лидерската си роля и отварят възможността друга държава да поеме жезъла на първа сила. Азиатските държави, каза той, се съобразяват с китайския възглед към САЩ, а американските връзки с европейските държави биват отслабени от това, че Тръмп разчита на санкции. „Чрез търговската си политика САЩ успя да се изолира“, каза той. Въпреки че много администрации са разчитали на санкции, Тръмп усърдно ги използва за сметка на САЩ, каза Лиз Розенбърг, директор на програмата по енергетика, икономика и сигурност в Центъра за Нова американска сигурност. Тя беше старши съветник на един от предшествениците на Манделкер в министерството на финансите по време на президента Обама. Там, където преди САЩ се координираха с европейците по въпроси като контратероризма и неразпространението на ядрени оръжия, санкциите на Тръмп често са едностранчиви и не извеждат на преден план партньорството, каза Розенбърг. „Това е съвсем нова реалност, която не се е случвала в ново време“, каза тя. „Има хора в Европа, които не само се чувстват ощетени от САЩ, но също като взети на прицел от САЩ“. Резултатът е, че много държави са по-малко ревностни или направо предпазливи да застават зад американски инициативи, особено, когато виждат, че САЩ бият отбой в области като чуждестранната помощ. Очаква се администрацията скоро да представи план за съкращаване на цели 4 милиарда долара икономическа помощ и помощ за развитие, предизвиквайки широки укори и от двете партии на Капитолия. Подобно усилие беше отклонено през 2018 г., но има опасения, че то може да бъде прокарано тази година. „За пореден път, администрацията на Тръмп е категорично решена да съкрати програми, които отнемат милиони от борбата с бедността, променят драматично борбата със смъртоносните болести, засилват нашата икономика и правят Америка по-сигурна“, каза Том Харт, изпълнителен директор за Северна Америка на кампанията О Ен И (ONE Campaign), която подкрепя помощта за развитие. „Това не само подкопава лидерството на САЩ по света, то руши контролните финансови функции на Конгреса.    ", "date": "2019.08.20", "title": "Тръмп размахва чука на санкциите, до какво ще доведе това"}
{"url": "http://www.classa.bg/%D1%81%D0%B2%D1%8F%D1%82/item/399040-%D1%85%D0%BE%D0%BD%D0%BA%D0%BE%D0%BD%D0%B3-%D0%BE%D1%81%D1%82%D0%B0%D0%B2%D0%B0-%D0%BC%D0%BE%D1%81%D1%82-%D0%BC%D0%B5%D0%B6%D0%B4%D1%83-%D0%BF%D0%B5%D0%BA%D0%B8%D0%BD-%D0%B8-%D0%BE%D1%81%D1%82%D0%B0%D0%BD%D0%B0%D0%BB%D0%B8%D1%8F-%D1%81%D0%B2%D1%8F%D1%82-%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%8A%D0%B7%D1%85%D0%BE%D0%B4%D0%B0-%D0%BD%D0%B0-%D0%BA%D0%B8%D1%82%D0%B0%D0%B9", "text": "Хонконг вече няма същата тежест в китайския БВП, колкото при връщането му на Китай през 1997 г., но разтърсваният от безпрецедентни продемократични протести полуавтономен регион остава главният икономически излаз на Китай към останалия свят, пише агенция \"Франс прес\" в свой анализ, цитиран от БТА. Политическата криза в бившата британска колония поставя в опасност хонконгската икономика и може да има по-тежки последици от тези на финансовата криза от 2008 г., предупреди неотдавна назначената от Пекин шефка на местната изпълнителна власт Кари Лам. А подобно забавяне на икономическия растеж вероятно ще се отрази и на Пекин.  Вярно е, че БВП на Хонконг вече е само 3 процента от този на Китай, спрямо близо 18,5 процента през 1997 г. по данни на Световната банка.     Бившата британска колония обаче остава важно място за втората световна икономическа сила. \"Значението на Хонконг за китайската икономика е несъразмерно с големината му\" от едва 1100 кв. км, подчерта Тянлей Хуан в анализ за вашингтонския Институт за международна икономика \"Питърсън\". От 1997 г. Пекин \"разви огромни икономически и търговски интереси в тази територия. Китайските управници си дават сметка, че за да осигури собственото си благоденствие, Китай продължава да се нуждае от един капиталистически Хонконг\", добави той. Още повече, че някои от тях имат лични сметки в хонконгски банки и пряко са инвестирали в недвижима собственост, фирми и магазини на територията. \"В Хонконг има масирани инвестиции на т.нар. червена аристокрация\", членове на ръководството на Китайската комунистическа партия, подчерта анализаторът от Хонконгския китайски университет Уили Лам. \"Те не искат борсовият пазар и пазарът на недвижими имоти да се сринат\", отбеляза той. Свободно движение на капиталите Полуавтономната територия съдържа много предимства за китайските предприемачи.  Тя е на четвърто място в класацията за 2019 г. на Световната банка за благоприятен бизнес климат, докато континентален Китай е чак на 46-о. Така хиляди китайски компании се възползват от лесното движение на капитали в Хонконг, за разлика от останалата част от страната, където няма такава регулаторна гъвкавост. Числата за преплитането на икономиките на Хонконг и на континентален Китай говорят от само себе си. Според хонконгския Съвет за развитие на търговията близо 60 процента от идващите от Китай инвестиции минават през Хонконг. В другата посока полуавтомоният регион също влива много капитали: той е най-големият източник на преки чуждестранни инвестиции в континентален Китай по данни на хонконгския търговски съвет. Голям финансов център Хонконг е един от главните финансови центрове на планетата, където се търгуват акции на голяма част от китайските фирми. От 1986 г. девет от десетте най-големи листвания на хонконгската борса са на китайски компании по данни на фирмата, която управлява индекса Хан Сън. Там вече се котират интернет гигантът Tencent и застрахователният гигант Ping An, а титанът на онлайн търговията Alibaba, който вече се котира в Ню Йорк, обмисля да търгува с акциите си и в бившата британска колония, за да си осигури достъп до азиатските инвеститори в обстановката на технологична война между Пекин и Вашингтон. Ако антипекинското протестно движение продължи, това може да нанесе тежък удар на котираните на хонконгската борса китайски компании. \"Способността (на Хонконг) да мобилизира капитали за китайските компании ще се подрони, ако политическата нестабилност продължи\", подчерта преподавателят в Хонконгския университет на науката и технологиите Мин Сън. Юридическа сигурност В китайско-британската декларация от 1984 г. се регулира настъпилото през 1997 г. връщане на територията на принципа \"една страна, две системи\" - специален статут, който по план трябва да продължи 50 години. Тази автономия дава на хиляди чуждестранни фирми от банковия, застрахователния и консултантския сектор, както и на стотици китайски компании юридическа сигурност, за разлика от континентален Китай. \"Американските, европейските и азиатските многонационални компании искат договорите им да се подписват в Хонконг, защото ще се регулират от закони и правилници от британски тип. Ако подпишат в Шанхай, няма подобна защита\", отбеляза Уили Лам.   ", "date": "2019.08.20", "title": "Хонконг остава мост между Пекин и останалия свят въпреки възхода на Китай"}
{"url": "http://www.classa.bg/%D1%81%D0%B2%D1%8F%D1%82/item/399041-%D1%89%D0%B5-%D0%B2%D1%8A%D0%B7%D0%B2%D1%8A%D1%80%D0%BD%D0%B5-%D0%BB%D0%B8-%D0%B0%D0%BC%D0%B5%D1%80%D0%B8%D0%BA%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D1%81%D0%B8-%D1%81%D1%82%D0%B0%D1%82%D1%83%D1%82", "text": "След две десетилетия на безмилостни неуспехи в чужбина е време да се запитаме дали спадът в американското влияние е необратим, пише за Wall Street Journal Джеймс Добинс, старши сътрудник в аналитичния център Ранд и бивш помощник на държавния секретар на САЩ за Европа. От началото на века дори очевидните успехи на Америка бяха вгорчени. Афганистан и Ирак се превърнаха в батак. Ал Кайда се разпространи в нови форми из целия мюсюлмански свят. Русия и Китай станаха по-враждебни. Арабската пролет бързо се превърна в зима. Демокрацията навсякъде се сблъска с нови насрещни ветрове. Парижкото споразумение за климата, ядрената сделка с Иран и Транс-тихоокеанското партньорство бяха сключени, след което бяха отхвърлени. Все по-голям брой книги и статии оплакват упадъка на либералния световен ред, ерозията на демокрацията и края на американския век.     Отговорът на администрацията на Тръмп може да се характеризира като „не повече господин Приятен Човек“. Тази гледна точка гласи, че докато САЩ са били заети с опазването на международния ред и защитата на световното население, техните приятели и противници са извлекли несправедливо предимство, като са посегнали на американските пазари и са потъпкали американските гаранции за сигурност. Твърди се, че е дошло време за предоговаряне на най-сериозните американски ангажименти, които са в основата на глобалната търговска система и западната архитектура на сигурността, и на оттегляне от тях, ако не могат да бъдат постигнати по-добри сделки. Реакцията на левицата е по-малко войнствена и по-малко едностранна, но споделя нежеланието на президента Тръмп за по-нататъшна либерализация на търговията и ангажираност с външната сигурност. Най-добре изразената версия на този подход идва от самоописващите се като писатели-реалисти от ляво или от десните либертарианци, които призовават за изтегляне на американските сили от чужбина, включително от Европа, Източна Азия и Близкия Изток. Те застъпват стратегията за „офшорно балансиране“ - разчитане на регионални съюзници, за да се контролира възходът на враждебните сили, а не на изпреварваща отбрана. И в двата отговора се съдържа мнението, че някогашното господстващо положение на Америка е ерозирало и глобалните й ангажименти трябва да бъдат съкратени. Има основание в този аргумент, особено в Близкия изток. Американското влияние не е толкова неоспоримо, колкото беше в началото на 90-те години. Отдавна е време да се изоставят илюзията за всемогъщество и изкушението за едностранност - горчивите плодове на победата в Студената война. Въпреки това глобалният баланс на силите е по-изгоден днес, отколкото беше в края на 60-те години на миналия век, когато Америка беше затънала в скъпа, непопулярна и невъзможна за спечелване война във Виетнам и бе изправена пред силно въоръжен, враждебен и репресивен Съветски съюз, все още в съюз с Китай. Америка все пак се възстанови от загубената война и съпътстващите я вътрешни сътресения. Избран през 1976 г., година след падането на Сайгон, президентът Джими Картър за кратко флиртува с оттеглянето от чужбина, но към края на мандата си той наруши трайния мир между Израел и Египет, ангажира САЩ с отбраната на Персийския залив, предприе прикрита подкрепа за антисъветските бунтовници в Афганистан, осигури европейска подкрепа за разполагането на ядрени ракети и препотвърди ролята на човешките права в политиката на САЩ. През 1980 г. за президент беше избран Роналд Рейгън и в Америка отново съмна. През следващото десетилетие той и президентът Джордж Буш-старши затвърдиха американското лидерство в свободния свят, разшириха демокрацията, възпряха агресията, договориха съкращаване на ядрените оръжия и помогнаха за освобождаването на Източна Европа, обединението на Германия и спечелването на Студената война. Глобалният статут на Америка не беше възстановен чрез намаляване на ангажиментите й по света. Вместо това нейните лидери отново подчертаха държавническите качества, характеризиращи политиката на САЩ в първите години на Студената война: сила и твърдост, ръководени от благоразумие и сдържаност. Американците възприемат войната във Виетнам като грешка, а не като неизличим знак за упадък. САЩ бяха до голяма степен лишени от съюзници във Виетнам. Това подчертава опасностите от индивидуалния подход и значението на съюзите. Сега Америка не е в нова студена война, но поуките от това по-ранно възстановяване остават солидни, по-специално необходимостта от възстановяване на западната солидарност, осигуряване на надеждно американско лидерство и заемане на висока морална позиция. В крайна сметка нито Китай, нито Русия са отговорни за многото неуспехи, които САЩ претърпяха през последните няколко десетилетия. Тези провали Америка си причини сама, в резултат на погрешна политика, а не на някаква решителна промяна в глобалния баланс на силите.    ", "date": "2019.08.20", "title": "Ще възвърне ли Америка глобалния си статут?"}
{"url": "http://www.classa.bg/%D1%81%D0%B2%D1%8F%D1%82/item/399042-faz-%D1%80%D0%B5%D0%BD%D1%86%D0%B8-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%B8%D0%B7%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D0%BB%D0%B2%D0%B8%D0%BD%D0%B8-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%89%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%B7%D0%B0-%D0%B8%D1%82%D0%B0%D0%BB%D0%B8%D1%8F", "text": "„Заклетият враг на Салвини“, бившият италиански премиер Матео Ренци, обясни защо евентуалният избор на министъра на вътрешните работи на страната за ръководител на правителството „ще завърши с гибел за Италия“, пише Frankfurter Allgemeine. Според него Салвини само поражда гняв у хората, сее омраза, подбужда страхове и елементарно превръща християнските ценности в инструмент. „Заклетият враг на Салвини“, бившият италиански премиер Матео Ренци, обясни защо евентуалният изборна министъра на вътрешните работи на страната за ръководител на правителството  , пише Frankfurter Allgemeine. „ , каза Ренци в интервю за немския вестник.     Според бившия глава на италианското правителство Италия отново преживява икономически спад. „ , заяви Ренци. Италия, призова бившият глава на италианското правителство, трябва да бъде върната   - като Германия и Франция. „ , предупреди Матео Ренци. За Италия и цяла Европа, изрази увереност екс-премиерът, изборът на Салвини на поста глава на италианското правителство ще означава  . „ , каза Матео Ренци.    ", "date": "2019.08.20", "title": "FAZ: Ренци обясни защо избирането на Салвини за премиер-министър ще се превърне в бедствие за Италия"}
{"url": "http://www.classa.bg/%D1%81%D0%B2%D1%8F%D1%82/item/399043-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89%D0%B8%D1%8F%D1%82-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%BD%D0%B8%D0%B5-%D0%B5%D0%B4%D0%B2%D0%B0-%D0%BB%D0%B8-%D1%89%D0%B5-%D0%BC%D0%BE%D0%B6%D0%B5%D0%BC-%D0%BD%D0%B5%D1%89%D0%BE-%D0%B4%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8%D0%BC-%D0%BD%D0%B0-%D1%80%D1%83%D1%81%D0%B8%D1%8F-%D0%B1%D0%B5%D0%B7-%D0%BD%D0%B0%D1%82%D0%BE", "text": "Коментирайки най-големите руски военни учения след Студената война, командирът на норвежките въоръжени сили Хокан Брюн-Ханссен заяви, че е малко вероятно страната му да може да направи нещо без НАТО при възможна конфронтация. Както обаче съобщава NRK, САЩ все повече наблюдават норвежкия бряг днес и това не може да провокира руснаците. Преди две седмици Русия започна военни учения, които ще бъдат най-големите от десетилетия. Както заяви за NRK командващият норвежките въоръжени сили Хокан Брюн-Хансен, руснаците са комбинирали ресурсите на флотите на Балтийския, Северния и Черноморския регион, за да се опитат да блокират достъпа на НАТО до Балтийско и Северно море, а сега и до Норвежко море. Така според него Русия действа в съответствие със същата линия на конфронтация, която по време на Студената война преминаваше през Гренландия, Исландия и Великобритания.     „ , заяви Брюн-Хансен. Както пише норвежкото издание, според прессъобщението на руското Министерство на отбраната, целта на ученията е да се проследят вражеските подводници. 30 руски военни кораба, подводници и кораби за снабдяване, както и самолети, участват в онова, което норвежките въоръжени сили наричат  . „ , добави Брюн-Хансен. Според него колкото по-близо САЩ се приближават до руската територия, нейната сфера на интереси и стратегически ценни обекти, толкова повече това ще провокира Русия и обратно. Следователно Норвегия трябва сама да контролира военната активност на Русия в съседните райони, което е и необходимо за НАТО. По този начин, военните са сигурни, това ще бъде най-малко провокативно от гледна точка на руснаците. Към днешна дата обаче Норвегия не успява. „ , заключава командващият норвежките въоръжени сили.    ", "date": "2019.08.20", "title": "Командващият въоръжените сили на Норвегия: Ние едва ли ще можем нещо да противопоставим на Русия без НАТО"}
{"url": "http://www.classa.bg/%D1%81%D0%B2%D1%8F%D1%82/item/399044-%D1%81%D0%BB%D0%BE%D0%B2%D0%B0%D1%88%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D1%80%D0%B0%D0%B7%D0%BA%D1%80%D0%B8-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B0-%D1%8F%D0%BD-%D0%BA%D1%83%D1%86%D0%B8%D0%B0%D0%BA", "text": "Генералната прокуратура на Словакия заяви, че бившият словашки военен Мирослав Марчек е убиецът на журналиста Ян Куциак и годеницата му Мартина Кушнирова.   Марчек се е признал за виновен при разпит в Националната агенция за борба с престъпността през април. От държавното обвинение се надяват да приключи разследването по делото през есента и до края на годината да го внесе в съда, съобщава Нова тв. За убийството на Куциак са обвинени петима души, сред които предполагаемият извършител, поръчителят и посредник, осигурявал връзката между тях. В ареста са четирима от тях, които също така са обвинени в подготовка на още три убийства - на адвокат и двама прокурори.     Куцияк разследваше връзки на държавници с италианската мафия. Седем италианци бяха задържани - и освободени, след двойното убийство на 27-годишния словашки журналист и годеницата му Марина Куснирова, открити през февруари 2018 г. в апартамента им. Куцияк бе застрелян с един куршум в гърдите, а приятелката му - с куршум в главата. Двамата бяха погребани в сватбените си одежди, а в Братислава 25 000 души участваха в демонстрации срещу корупцията в Словакия.", "date": "2019.08.20", "title": "Словашката прокуратура разкри убиеца на журналиста Ян Куциак"}
{"url": "http://www.classa.bg/%D1%81%D0%B2%D1%8F%D1%82/item/399045-%D0%BC%D0%B0%D0%BA%D1%80%D0%BE%D0%BD-%D0%BA%D1%8A%D0%BC-%D0%BF%D1%83%D1%82%D0%B8%D0%BD-%D0%BD%D0%B0%D0%BB%D0%B8%D1%86%D0%B5-%D0%B5-%E2%80%9E%D1%80%D0%B5%D0%B0%D0%BB%D0%BD%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%E2%80%9C-%D0%B7%D0%B0-%D0%BC%D0%B8%D1%80-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Френският президент Еманюел Макрон изрази “дълбока тревога” от бомбардировките над сирийския град Идлиб, като каза на руския президент Владимир Путин, че е “спешно” влизането в сила на примирие, съобщава БГНЕС.   “Трябва да изразя дълбоката си тревога от ситуацията в Идлиб. Населението в Идлиб живее под бомби, деца биват убивани. Жизненоважно е примирието, договорено в Сочи, да бъде приложено на практика”, каза Макрон на Путин. Стопанинът на Елисейския дворец заяви, че се стреми към четиристранна среща на върха за Украйна през следващите седмици. Според френския президент налице била „реална възможност“ за мир в Украйна.     Путин изразил „предпазлив оптимизъм“ по отношение на събитията около Украйна след като вече имаше контакти с новия украински държавен глава Владимир Зеленски. Визитата на Владимир Путин във Франция започна с кацане в Марсилия, откъдето с хеликоптер се отправи за лятната резиденция на френския президент в Брегансон. Мястото е било любимо за френските крале, а през 1968 г. по искане на генерал Шарл дьо Гол става официална лятна резиденция на президентите на Франция. На Макрон Брегансон му хареса, а съпругата му Брижит се захвана да реконструира резиденцията. След като нареди да бъде построен басейн, това предизвика доста критики от страна на опозицията.", "date": "2019.08.20", "title": "Макрон към Путин: Налице е „реална възможност“ за мир в Украйна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399026-%D0%BD%D0%B0%D0%B9-%D1%81%D0%B8%D0%BB%D0%BD%D0%B0%D1%82%D0%B0-%D0%BA%D1%80%D1%8A%D0%B2%D0%BD%D0%B0-%D0%B3%D1%80%D1%83%D0%BF%D0%B0", "text": "Честите изследвания, свързани с кръвните групи на хората, многократно са доказвали, че те имат общо с риска от определни заболявания, с черти на характера, сексуалността, производителността и дори продължителността на живота.   Сега експертите са открили \"най-силната\" кръвна група. Хората с тази кръвна група са по-устойчиви на заболявания на сърцето, мозъка и кръвоносните съдове. е са силни и активни индивиди, които са защитени от рак и запазват паметта си до старост. Специалистите отбелязват, че именно здравето на мозъка, сърцето и кръвоносните съдове ви позволява да останете физически активни за дълго време.     Хората с тази кръвна група не са изложени на риск от инфаркт или инсулт, които са на първо място сред причините за смъртта в световен мащаб. Такива късметлии са носители на първа кръвна група (позната още като нулева). Учените отбелязват, че тази кръвна група се характеризира с ниска коагулация, което намалява натоварването върху сърцето и мозъка. В допълнение, хората с тази кръвна група са по-малко склонни да страдат от психологически заболявания.", "date": "2019.08.20", "title": "\"Най-силната\" кръвна група"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399027-%D0%B2-%D1%81%D0%B0%D1%89-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%BD%D0%B8%D1%8F-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%B0%D0%B2%D0%B0%D1%80%D0%B8%D1%8F%D1%82%D0%B0-%D0%B2-%D1%87%D0%B5%D1%80%D0%BD%D0%BE%D0%B1%D0%B8%D0%BB", "text": "В САЩ разсекретиха разузнавателния доклад за аварията в атомната електроцентрала в Чернобил, съобщава се на сайта на Националния архив по сигурността на страната. В секретен доклад от 2 май 1986 г., адресиран до държавния секретар на САЩ Джордж Шулц от заместника му Мортън Абрамовиц, е отбелязано, че в първите дни след аварията в Чернобил американските специални служби предполагат смъртта на повече хора, отколкото се твърди в СССР. Като аргумент са дадени данни за броя на работниците във всеки от реакторите РБМК-1000. „25-35 души са дежурни през нощната смяна.      Тъй като 3-ти и 4-ти енергоблок са разположени близо един до друг, броят на работниците около реактора може да бъде до 70 \", се казва в документа. Въз основа на фотографиите на разрушенията, разузнаването предполага, че всички, които са били в епицентъра на експлозията, са загинали веднага или са получили дози радиация, несъвместими с живота. Аварията в атомната електроцентрала в Чернобил стана на 26 април 1986 г., като ядреният реактор на четвъртия енергоблок се взриви. Един от служителите загива от експлозията, а друг е ранен и е откаран в болница. Общо през първите месеци след инцидента други 28 души умират, като всички те отстраняват последствията от аварията.", "date": "2019.08.20", "title": "В САЩ разсекретиха разузнавателния доклад за аварията в Чернобил"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399028-10-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%B1%D0%B0%D0%B1%D0%B0", "text": "Науката добре познава болестта прогерия, която се характеризира с ускорено стареене на човека.   Тя е изключително рядка генетична болест. При нея се наблюдават симптоми, наподобяващи стареене, в много ранна възраст. Родените с прогерия обикновено доживяват до средата на пубертета си или до началото на 20-те си години. Те умират от болести, характерни за възрастните хора. Това е генетично състояние, което възниква като нова мутация и се наследява много рядко, тъй като носителите ѝ обикновено не доживяват да оставят поколение.     Десетгодишната Бо Ракхинг от Камбоджа изглежда като възрастна жена, но това няма нищо общо с болестта прогерия. Момичето има някаква мистериозна болест, която причинява бързото образуване на свързани с възрастта бръчки и гънки по кожата на тялото й, докато цялостното й здраве не се различава от това на връстниците й. С други думи, Бо не остарява преждевременно и промените настъпват само по кожата. Освен това детето расте наравно с връстниците си. Тъй като момичето живее в будистка държава, местните монаси вече са направили предположение, че всичко се дължи на лоша карма, тоест грехове, извършени в минали животи, които причиняват настоящите външни промени. Досега семейството на детето не е ходило в сериозни лечебни заведения поради липса на средства, но местните лекари не знаят какво причинява разстройството. Предполага се, че момичето има еластолиза, което води до загуба на еластичност на кожата.  Теоретично едно дете може да се лекува с пластична хирургия, а самата девойка мечтае за това. Тя често става обект на подигравки от другите деца, което влияе на психиката й. Еластолизата е общ термин за група от редки нарушения, които причиняват бръчки и кожни гънки. Нарушенията водят до загуба на еластичност на кожата около лицето, ръцете, краката и гърба. Предимно тези заболявания са причинени от генетични мутации.", "date": "2019.08.20", "title": "10-годишно момиче се превърна в баба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399029-%D0%BC%D1%8A%D0%B6%D1%8A%D1%82-%D1%9D-%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0,-%D0%BD%D1%8F%D0%BC%D0%B0-%D0%BF%D0%B0%D1%80%D0%B8,-%D0%B0-%D1%81%D0%B5%D0%B3%D0%B0-%D0%B8-%D1%82%D0%BE%D0%B2%D0%B0", "text": "Съпругата на излежаващия присъда за хулиганство Павел Мамаев - Алана стана жертва на измама.  Хубавицата наскоро се принуди да продаде семейния джип заради липса на финанси, а сега изгоря със 75 хиляди рубли (около 1000 евро) за червило.   Разкрасяващият аксесоар бил на престижна марка и поръчан по интернет, но при получаването, тя установила, че в пакета има само празна опаковка.  Припомняме, че след ареста на Мамаев, хакери успяха да откраднат интимни снимки на жена му и я изнудваха.  ", "date": "2019.08.20", "title": "Мъжът ѝ е в затвора, няма пари, а сега и това..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399030-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%B0%D0%B2%D0%B3%D1%83%D1%81%D1%82", "text": "Отговорността и грижата за тези, които обичате, ще легнат върху силните ви плещи. Но такава мисия ви харесва, дори се гордеете с нея. За изпълнението на вашите планове, ще са необходими надеждни партньори, пари и разбира се, свободно време. Без ущърб за здравето и отношенията с роднините, ще направите пробив в кариерата. Може без усилие, да получите всичко за което сте мечтали. Главното е, да се откажете от интриги и изкушения на страна. Изгодна оферта ще дойде от приятел, който работи в друг град или държава. Телефонното обаждане, ще бъде вдъхновяващо, но ще ви накара доста да мислите. Бройте калориите, ако искате да отслабнете и влезете във форма. Очакват ви интриги и клюки, след което дори няма да искате да погледате в очите някои хора. Такива тестове, не сте изпитвали от дълго време, сега ще трябва да защитавате позициите си. Конфликти са възможни в семейството, когато роднини ще започват да воюват помежду си. Не се намесвайте, ако не сте добре запознати със ситуацията.   Трябва да изпълнявате обещанията си, не само пред себе си, но и към близките си хора. Възможно е децата-тийнейджъри, да ви създадат много проблеми. Парите от небето няма да паднат, така че работете за тях. Тези, които са решили да продават или купуват имот, трябва грамотно да попълнят документите. Всяка грешка, може да донесе загуби. Днес избягвайте хитруването и лицемерието, вие не сте такива хора, но именно тези качества може да проявите в общуването с другите. Опитайте се, да се държите деликатно и сдържано, в противен случай ще затънете в конфликти. Може смело да инвестирате пари, за да направите качествен обрат. Печалбата ще бъде малка, но значително ще укрепи вашият бюджет. Ако искате да видите увеличаване на приходите по личната си сметка, тогава трябва да работите упорито. Дори едно хоби може да бъде печелившо, имайте това на предвид. В работата за известно време ще има затишие, не насилвайте нещата изкуствено. Но в любовната сфера се очаква море от емоции, похвали и нежни прегръдки. Явно не напразно сте променили тактиката си към любимия. Очаква ви съдбовен ден. Ще застанете лице в лице с конкурентите, което ще доведе до рязък скок в бизнеса и финансите. Старайте се, да си записвате всичко, не само в ума, но и в бележник. Новите идеи и интересни мисли, ще бъдат полезни в бъдеще. Външният ви имидж изисква трансформация, запишете се в салон за красота.   Днес ще имате отлично здраве, пълен портфейл и много любов. Накратко, животът ще е успешен, но за колко време? Не снижавайте самочувствието си, пестете положителна енергия и я използвайте за добри дела. Ако се появят болки в гърба, тогава се откажете от спорта. Отдиха сред природата, ще има прекрасен ефект, организирайте го след обяд.   Трябва по-често да си организирате почивка, дори без причина. Именно това ще помогне да се отървете от тъжните мисли, да се изпълните с позитивизъм и да очертаете нещата за бъдещето. Спрете да седите пред компютъра, времето зад прозореца шепне – отдъхнете си пълноценно. За пътувания и активни спортове е отличен ден, но внимавайте с вдигането на тежести. Не се препоръчва да се оплаквате на всички, за вашето ужасно финансово положение. Парите от това няма да станат повече, но ще съсипете мнението на другите за себе си. В семейната сфера назрява криза, опитайте се да говорите откровено с вашия партньор. Влюбените двойки, ще трябва да се подготвят за важно и ярко събитие - сватба или раждане на дете. В личния живот ще успеете да направи това, което преди не сте успели да реализирате. Любимият ще ви гледа с други очи, меки и нежни. Ако приемете, че парите са отвратителни, тогава цялото вълнение за тях ще приключи. Работното настроение ще бъде нормално, но не трябва да изоставяте новите и креативни проекти.   Ще трябва да направите труден избор, по отношение на близки отношения. Богат приятел, може да намекне, че пътищата ви трябва да се разделят. Успокойте се и действайте така, сякаш нищо глобално не се е случило. Материалната ситуация не е толкова критична, че да се откажете от елементарни радости, забавления и приятни покупки.", "date": "2019.08.20", "title": "Дневен хороскоп 20 август"}
{"url": "http://www.classa.bg/%D1%81%D0%B2%D1%8F%D1%82/item/399031-%D0%B3%D0%BE%D1%80%D1%87%D0%B8%D0%B2%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D1%81%D0%B8%D1%80%D0%B8%D1%8F", "text": "Режимът на Асад става все по-брутален. Милиони са изложени на издевателства. Желязната хватка на Асад се затяга по-силно от преди. А това означава, че бежанците отново ще заприиждат. В Москва само могат да се радват.         В петък бяха убити 13 цивилни граждани, в събота - 7. Правителствените войски в Сирия и техните съюзници постепенно установяват контрол над провинция Идлиб, все така с цената на много пролята невинна кръв. Според преценките на ООН, от началото на офанзивата през април до днес в провинцията са били убити 500 невъоръжени мирни граждани, а 300 000 души са избягали от региона. Ако в обозримо бъдеще Идлиб наистина падне, както се очаква, режимът на Башар Асад ще си върне контрола над по-голямата част от територията на Сирия. Войната ще приключи. Кризата обаче ще продължи за още много сирийци. Режимът на Асад носи отговорност за близо половин милион убити, в неговите зандани хиляди хора са подложени на изтезания и намират смъртта си, тъй че едва ли може да се очаква, че тъкмо това управление ще утвърди държавен ред, който отговаря дори на минималните стандарти за човешките права. А фактът, че Асад има за съюзници тъкмо Русия и Иран, които у дома си също потъпкват човешките права, не предвещава нищо добро за бъдещето на Сирия.     Накъде отиват нещата можехме да се досетим още през пролетта на 2018 година, когато беше приет новият   - или по-точно, за конфискуване на имуществото. Според този закон, всички собственици на недвижими имоти, включително бежанците от гражданската война, които в момента са извън Сирия, трябва в рамките на максимум 30 дни да докажат правомерната си собственост върху имоти, в противен случай държавата ги конфискува. Успоредно с това те бяха задължени да се подложат и на проверка за благонадеждност, свързана с риска да бъдат незабавно арестувани и вкарани в тъмница. Безчет са случаите, в които държавата по този начин си присвои имуществото на невинни граждани. Милион и половина сирийци са в неизвестност Този закон обаче е просто продължение на политиката, която кланът на Асад води още от 1970-те: просто след началото на въстанието през 2011 година тази политика стана още по-брутална. Тя е насочена срещу противниците на режима и срещу всички онези, които не застават изрично зад управниците в Дамаск. Според един доклад на германското Министерство на външните работи от ноември 2018-та, цели 1,5 милиона граждани са официално в неизвестност - при положение, че през 2010 година населението на страната е наброявало близо 21 милиона. Въпросните милион и половина сирийци може да са произволно  . В момента тази опасност рязко нараства, защото след края на сраженията апаратът на Асад отново започва да се организира. „Понеже бойните действия постепенно затихват, влиянието на тайните служби и силите за сигурност нараства, увеличават се и техните операции\", пише в доклада на германското министерство. Гражданите не могат да разчитат на закрила и от тъй наречените „споразумения за помирение\", сключени в редица региони между държавата и бунтовниците. Вярно, благодарение на тези споразумения неколцина противници на Асад спасиха живота си, но бяха принудени да напуснат родните си места и да дадат обет, че безрезервно ще се подчиняват на режима. Тъй че, независимо от приказките за помирение, режимът на Асад и занапред ще държи хората в Сирия в своята желязна хватка. Безсилието на Запада си има цена . Те не сториха почти нищо, за да попречат на един терористичен режим да се върне на власт. И не се противопоставиха на неговите съюзници. Да, вярно е: откакто Русия застана на страната на Асад, европейците вече не бяха в състояние да сторят почти нищо, още повече, че и ангажиментът на САЩ от самото начало беше доста половинчат. Това безсилие на европейците си има и цена: европейските държави и занапред ще трябва да приемат сирийски бежанци. А това още повече ще задълбочи кризата вътре в ЕС - един страничен ефект, на който в Москва само могат да се радват. Западният свят вече дори на хартия не е ефикасен защитник на човешките права. Горчивата истина гласи, че европейците вече нямат никакви инструменти срещу деспотизма. А за мнозина граждани на Сирия тяхната страна си остава зона на смъртта.    ", "date": "2019.08.20", "title": "Горчивата истина за Сирия"}
{"url": "http://www.classa.bg/%D1%81%D0%B2%D1%8F%D1%82/item/399032-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Хората във Венецуела се убедиха, че техният глас не струва нищо. Колкото и често да застават край урните, накрая винаги триумфира Мадуро. Диктатурата там вече придоби драстични черти, а светът безучастно наблюдава.       Коментар на Хавиер Аргедас   През 1998 година - само ден преди избирането му за президент на Венецуела - Уго Чавес заяви пред международните медии, че след пет години ще се откаже от властта, че няма намерение да одържавява предприятия, а частните телевизионни канали ще останат частни. Десет години по-късно светът вижда, че всички тези обещания са били част от по-голям план. Ако още тогава Чавес беше наложил абсолютната си власт, както народът на Венецуела, така и международната общност щяха да отговорят с протести. Затова и той избра друг начин на действие - стъпка по стъпка заграби властта. По същия начин действа и неговият наследник Николас Мадуро - стъпка по стъпка той наложи истинска диктатура. А светът бездейно го наблюдава. Парламентът като смущаващ фактор  Последният шахматен ход на Мадуро ще му проправи пътя към тоталния контрол над страната: сега той иска окончателно да премахне и парламента. Не че във Венецуела има независима законодателна власт: тя беше фактически премахната още през 2017 година, когато Мадуро наложи избори за паралелен, верен на правителството парламент и елиминира властта на свободно избраната от народа Asamblea nacional. Тази демократична институция - последната, която е останала във Венецуела - все пак надига критичен глас. И то така мощно, че нейният председател Хуан Гуайдо междувременно е признат от над 50 държави в света за законен президент на страната.     Гуайдо досега напразно се опитваше да надвие над Мадуро и да управлява Венецуела. Само че през януари изтича редовният му мандат като председател на парламента. Правителството прави всичко възможно да го отстрани от този пост още преди да е изтекъл мандатът му, който е всъщност до края на 2020 година. То в никакъв случай не иска да позволи на депутатите да изберат за председател отново някой като Гуайдо. Ето защо планът е - предсрочни избори, още през 2019 или в началото на 2020. Тази тактика е позната - от 1999 година насам във Венецуела почти всяка година има някакви нови избори и резултатът от тях винаги е един и същ: режимът става по-силен. И на предстоящите предсрочни парламентарни избори няма да е по-различно. Хората във Венецуела вече не взимат на сериозно никакви избори, защото всички те са дирижирани и контролирани от верни на Мадуро хора. И защото винаги служат само като демократична легитимация за отстраняването на някоя критична към правителството институция. Венецуелците разбраха през годините също така, че техният глас не означава нищо. Колкото и често да застават пред урната, в крайна сметка отново триумфира чавизмът. Извън страната наблюдават тези развития \"с голяма загриженост\". Само че това сме го чували вече безброй пъти. И всеки път се повтаря все същото: Мадуро прави някаква нова стъпка, опозицията се надига, хората излизат на улицата, международната общност осъжда случилото се, САЩ налагат санкции - и в крайна сметка нищо не се променя! Докато Мадуро не предприеме следващата си стъпка. Докъде ще стигне, никой не знае. Международните кръгове, в които отново се провеждат консултации за кризата във Венецуела, не предлагат никакви решения. Единственият резултат е: въздух под налягане. Чавистите междувременно се кълнат, че никой нямал намерение да разпуска парламента. Дясната ръка на Мадуро, Диосдадо Кабельо цинично твърди, че парламентът отдавна сам се бил разпуснал. И може в известен смисъл да има право: ние безпомощно наблюдаваме как във Венецуела стъпка по стъпка всичко се променя. Опозицията се проваля. Светът бездейно наблюдава. Диктатурата там вече се оформя. Сякаш от само себе си.       ", "date": "2019.08.20", "title": "Какво става във Венецуела?"}
{"url": "http://www.classa.bg/%D1%81%D0%B2%D1%8F%D1%82/item/399033-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82%D0%B0", "text": "Дефицит на стоки и лекарства, социални напрежения и дори размирици очакват Великобритания, ако напусне ЕС без сделка. Таен документ на британското правителство вещае твърде мрачно бъдеще.       От какво се опасява британското правителство при „твърд“ Брекзит? Информациите се съдържат в секретен доклад на управляващите, озаглавен \"Жълт чук\". Той изрежда всички неблагополучия, които биха могли да сполетят Великобритания след излизането ѝ от Европейския съюз. Тайният доклад, разгласен от \"Сънди таймс\", съдържа катастрофални прогнози. В него се говори за недостиг на бензин, дефицит на хранителни стоки, растящи цени, липсващи медикаменти и блокирани пристанища. При това не ставало дума за най-лошия възможен сценарий, а за съвсем вероятни последствия от раздялата на Великобритания с Европейския съюз. Заради митническите проверки и огромните опашки от  чакащи товарни автомобили в страната ще се внасят по-малко хранителни продукти: ще има недостиг на ваксини и инсулин, а по летищата, в Евротунела под Ла Манша и по пристанищата ще се стигне до огромни задръствания. Граничният контрол ще създаде проблеми не само на Великобритания, но и на Гибралтар. По сведения на \"Таймс\", докладът предрича, че тази ситуация ще доведе до протести и вълнения в национален мащаб.     И друго: появата на „твърда“ граница със Северна Ирландия явно ще се окаже неизбежна. А трансграничната търговия със земеделски продукти навярно ще замре изцяло. В резултат на това може да се стигне до нови прояви на насилие, каквито имаше преди сключването на мирното споразумение за Северна Ирландия от 1998. Златни времена за организираната престъпност Това не е първият доклад от този тип, посочва германският \"Ди Велт\". И предишната британска министър-председателка Тереза Мей е била предупредена за възможните драматични последствия от един „твърд“ Брекзит. В него, освен всичко друго, се е предричал повишен риск от организирана престъпност, включително и търговия с хора. Подобни са и прогнозите в сегашния доклад: повече контрабанда и нелегална имиграция, но преди всичко - загуба на работни места, вкл. поради перспективата от затваряне на две рафинерии, тъй като високите мита ще направят британския бензин неконкурентоспособен. Документът „Жълт чук“ предрича също повишаване на цените във Великобритания, както и затруднения в цялото здравеопазване. И още един проблем: вероятно ще възникнат спорове между британските и европейски риболовни компании за това кой къде и по колко риба може да лови. Не е изключено да се стигне дори до насилия и блокиране на пристанища. А тъй като полицията в цяла Великобритания очевидно ще трябва да се справя с много повече протести от сега, общественият ред може да се окаже под заплаха, гласят опасенията, формулирани в \"Жълтия чук\". В здравеопазването -  хаос и недостиг на медикаменти Особено мрачни са прогнозите за здравеопазването, тъй като много от необходимите на Острова медикаменти се внасят от ЕС, а три четвърти от тези доставки преминават през Ламанша. Но именно там се очакват най-големите задръствания и опашки, щом се въведе митническият контрол. Освен това доставката на медикаменти е подчинена на строги правила и изисквания – например за поддържането на постоянна хладилна температура по време на транспорта. Всичко това допълнително ще усложни търговията. От друга страна няма как да бъдат закупени големи количества лекарства като запас и да бъдат съхраняване до безкрайност. \"Не е възможно да се натрупат запаси, достатъчни за шест месеца\", констатира \"Жълтият чук\". Освен всичко това в края на октомври започва грипният сезон и броят на простудните заболявания като цяло ще нарасне. А трябва да се мисли и за здравето на животните - то ще се окаже застрашено, ако ветеринарните препарати не бъдат доставени своевременно и в достатъчно количество. По думите на британския министър Майкъл Гоув, който отговаря за Брекзита, докладът представял само \"възможно най-лошия сценарий“. През последните три седмици били предприети \"значими стъпки\", за да се ускорят необходимите мерки, свързани с излизането на Великобритания от Общността.    ", "date": "2019.08.20", "title": "Великобритания след Брекзита"}
{"url": "http://www.classa.bg/%D1%81%D0%B2%D1%8F%D1%82/item/399034-%D0%BA%D0%B0%D1%87%D0%B8%D0%BD%D1%81%D0%BA%D0%B8-%D0%B7%D0%B0%D0%BA%D0%BB%D0%B5%D0%B9%D0%BC%D0%B8-%D0%B3e%D0%B9-%D0%BFapa%D0%B4%D0%B8%D1%82e", "text": "Полша не бива да се поддава на “пътуващия театър” на гей прайдовете, заяви лидерът на управляващата в Полша консервативна партия “Право и справедливост” (ПиС) Ярослав Качински в момент, когато католическа Полша се готви за парламентарните избори на 13 октомври, съобщава Ройтерс.   За партия “Право и справедливост” правата на ЛГБТ общността са основна тема на предизборната кампания и хората с различна сексуална ориентация са представяни като носители на опасна западна идея, която подкопава традиционните католически ценности. “Тази офанзива, този пътуващ театър, който се играе в различни градове, за да се провокира, а после да се плаче. . . че “ние сме пострадали”, това трябва да бъде разобличено и отхвърлено”, каза лидерът на ПиС на предизборно събитие в град Сталова Воля, наречено “семен пикник”. За да се регулират тези неща, трябва да се прилага законът, каза Качински, без да уточни какво има предвид. Той заяви, че е благодарен на полския епископ Марек Йендрашевски, който този месец каза, имайки предвид комунистическите управници, че Полша преди е била нападната от “червената зараза”, а сега е нападната от “зараза в цветовете на дъгата” на гей активистите. БTA", "date": "2019.08.20", "title": "Качински заклейми гeй пapaдитe"}
{"url": "http://www.classa.bg/%D1%81%D0%B2%D1%8F%D1%82/item/399035-%D0%B2-%D1%80%D1%83%D1%81%D0%B8%D1%8F-%D0%B8%D0%B7%D0%BC%D0%B8%D1%81%D0%BB%D0%B8%D1%85%D0%B0-%D0%BD%D0%B0%D1%87%D0%B8%D0%BD-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%E2%80%9E%D0%BD%D0%B5%D0%B2%D0%B8%D0%B4%D0%B8%D0%BC%D0%B8%E2%80%9D-%D1%81%D0%BF%D1%8A%D1%82%D0%BD%D0%B8%D1%86%D0%B8", "text": "Държавната корпорация „Роскосмос” е патентовала метод за маскиране на спътници, за да затрудни откриването на космически кораби с оптични инструменти за наблюдение. Информацията за получаване на патент се съдържа в базата данни на Федералната служба за интелектуална собственост. „Изобретението се отнася до методи за прикриване или маскиране и може да се използва за намаляване на видимостта на космическия кораб във видимия обхват на спектъра”, се казва в описанието на изобретението към патента. Сателитите ще се покрият със специален филм с въздушни мехури, който разпръсква светлината. По този начин при наблюдение от Земята видимостта на даден обект се намалява десет или повече пъти поради разсейването на светлината, отразена от мехурчетата. Предлага се да се маскират космически кораби, разположени в орбита с височина над 10-20 хиляди километра, където инструментите за наблюдение на радар стават неефективни и затова се използват оптични наблюдения. Според директора на Института за космическа политика Иван Моисеев маскировката за спътници може да бъде използвана за военни цели. „Програмата за защита на спътниците от външни влияния и маскирането им е разработена през 90-те години в Съединените щати. Как е приключила, не се знае”, заяви Моисеев. Според експерта с помощта на изображения в радарните и оптичните диапазони можете да разберете дали сателита маневрира и накъде се движи. По този начин, като спътникът стане невидим, неговите маневри в орбита могат да бъдат скрити от наблюдатели, смята експертът. Миналата седмица „Роскосмос” патентова „сателит-самоубиец“.    ", "date": "2019.08.20", "title": "В Русия измислиха начин за създаване на „невидими” спътници"}
