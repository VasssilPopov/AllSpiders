{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387540-%D0%B8%D1%80%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%B2%D0%B4%D0%B8%D0%B3%D0%B0%D1%82-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "HSBC алармира, че липсата на резервен капацитет на петролния пазар може да доведе до цени от 100 долара за барел при сорт „Брент\". През миналата седмица най-голямата европейска банка ревизира прогнозата си за петролния пазар до 2020 г. заради опасенията от липса на заместител на иранския петрол, след като американските санкции се възобновят през ноември. „Не предвиждаме изрично цени от 100 долара, но виждаме реални рискове това да се случи\", се казва в изявление на банката. HSBC аргументира това си допускане с факта, че вече ще са необходими много по-големи количества от страна на Саудитска Арабия, а ниските нива на оставащия свободен капацитет правят глобалната система силно уязвима. Очакванията, че производителите на американски шистов петрол могат да запълнят „иранската дупка\", са напразни, защото те и в момента работят близо до максималния си капацитет. Банката повиши дългосрочната си прогноза за „Брент\" за първи път от 15 месеца на $80/б за 2019 г. спрямо предишната си оценка от $70/б. Освен предстоящите санкции срещу Иран HSBC взема предвид и новите правила на Международната морска организация (IMO), които постепенно ще ограничат ползването на сяра в корабното гориво до 0,5% през 2020 г., което също влияе негативно на пазара. Последният доклад на ОПЕК, публикуван миналата сряда, показва, че иранската продукция вече пада, достигайки до 3,6 млн. барела през август, което е най-ниското производство за последните повече от две години. Междувременно за същия период Саудитска Арабия е изпомпила почти 10,5 млн. барела. Ревизираната прогноза на банката съвпадна с подобен подход и от страна на Американската енергийна администрация (EIA), която също повиши ценовите си перспективи през миналата седмица, но доста по-консервативно. EIA очаква суровият петрол „Брент\" да се търгува средно 73.68 долара за барел през 2019 г. – ниво, което бе подминато с почти 5 долара още този понеделник, когато търговията се фиксира на 78.34 долара за барел. Според анализ на S&P Global Platts Analytics петролните пазари ще са напрегнати през четвъртото тримесечие на годината, като политическият риск за доставките на суров петрол остава висок и поради опасенията за спад в производството на Венецуела и възможността за срив в Ирак и Либия. Очакванията на S&P Global Platts Analytics са, че през ноември пазарът ще загуби 1,4 млн. барела ирански петрол, докато HSBC смята, че за този период иранският петрол ще е с около 1,2 млн. барела по-малко. Според доклад на Международната енергийна агенция (IEA) от миналата седмица заради всички тези проблеми ОПЕК може да отмени стратегията си за увеличаване на производството с цел облекчение на цените. Кога цените на петрола ще достигнат 100 долара за барел (ниво, което не е виждано от 2014 г.), зависи от това колко бързо САЩ и Китай разрешат търговския си конфликт, каза пред CNBC основателят на консултантската компания FACTS Global Energy Ферейдун Фешарики. Продължаващите сътресения между двете най-големи икономики в света засягат всички пазари, защото може да доведат до забавяне на световната икономическа активност, което ще се отрази негативно и на нефтената и газовата промишленост. „Това, което задържа цените на петрола в момента, са макроикономическите страхове. В момента, в който САЩ и Китай се разберат, цената на петрола има само един път: нагоре\", категоричен бе Фешарики.", "date": "2018.09.22", "title": "Иранските санкции вдигат цената на петрола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387541-110-%D0%B3%D0%BE%D0%B4%D0%B8%D0%BD%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "Днес се навършват 110 години от обявяването на независимостта на България. Решението за отхвърляне на васалната зависимост от Османската империя, наложена от конгреса в Берлин през 1878 г., след края на освободителната Руско-турска война, е взето през август 1908 г., на среща на княз Фердинанд и министър-председателя Александър Малинов в Унгария. На 22 септември в черквата „Св. Четиридесет мъченици\" във Велико Търново княз Фердинанд I прочита манифеста, с който независимостта е обявена и приема титлата цар на българите. Изборът на мястото подчертава приемствеността със средновековната българска държава. Пълният политически суверинитет, който България получава 30 години след освободителната война, е свързана и с политически промени в Османската империя, където през лятото на същата 1908 г. е извършена младотурската революция и намаляват опасностите от ответна реакция на империята. Този факт е загатнат и в текста на манифеста, прочетен от Фердинанд. Посредник в признаването на независимостта е Русия, която опростява дълга на Османската империя от руско-турската война, в замяна на което Високата порта се отказва да иска обезщетение от България и признава независимостта й. Това става на 6 април 1909 г. и в следващите 10 дни всички големи европейски държави също признават България за царство и за независима държава. След 9 септември 1944 г. независимостта на България не се чества, празникът е възстановен едва през 1998 г. Днес най-тържествените церемонии са във Велико Търново, където независимостта е прогласена, и в София, пред Паметника на независимостта. Обявен е ден на отворените врати на Националния военноисторически музей в София, а празникът във Велико Търново ще завърши с аудио-визуалното шоу „Царевград Търнов – звук и светлина\". По случай годишнината днес в 17 български града ще бъдат показани военна техника, образци оръжие и екипировка – в София, Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол. Инициативата е първа от поредица изяви под наслов „Това сме ние\", с които Министерството на отбраната цели да популяризира военната служба.", "date": "2018.09.22", "title": "110 години независимост"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387538-%D1%80%D1%83%D0%BC%D1%8A%D0%BD%D1%81%D0%BA%D0%B0%D1%82%D0%B0-%D1%82%D1%80%D0%B0%D0%BD%D1%81%D0%B3%D0%B0%D0%B7-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5", "text": "Румънската газова компания „Трансгаз\" е предложила да увеличи доставките на синьо гориво за Унгария и България в опит да избегне глоба. Това съобщиха европейските антитръстови регулатори, предава Reuter. Европейската комисия (ЕК) започна проверка миналата година по подозрения, че „Трансгаз\" вероятно ограничава износа на синьо гориво към други държави от ЕС. Стратегията на ЕК да изгради единен енергиен пазар зависи от разрешаването на трансграничните продажби на газ. Тази година тя принуди и руската „Газпром\" да промени структурата на ценообразуването си и да разреши на конкуренти да имат по-сигурни позиции в Европа. Предложението на „Трансгаз\" включва увеличение на количествата за износ от 0,1 млрд. кубични метра до 4 млрд. кубични метра годишно за Унгария и България, без да допуска дискриминация между вътрешните мита и тези за износ и без да възпрепятства експорта. Европейският регулатор посочва, че предложението ще е в сила до края на 2025 г. Страните ще имат 4 седмици, за да дадат обратна връзка по предложението на „Трансгаз\". Румъния е третият най-голям производител на природен газ в ЕС, след Холандия и Великобритания.", "date": "2018.09.22", "title": "Румънската Трансгаз предлага увеличение на доставките"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387539-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%B0%D0%BC%D0%B5%D1%80%D0%B8%D0%B5%D1%80%D0%BA%D0%B8-%D0%B2%D0%B7%D0%B8%D0%BC%D0%B0%D1%82-4-%D0%B1%D0%BE%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0,-%D0%B5%D1%82%D0%BE-%D0%BA%D1%8A%D0%B4%D0%B5", "text": " дава между 1000 и 2000 евро заплата на наши камериерки, готвачи, сервитьори. Това показват данните от Агенцията по заетостта, съобщава „Телеграф\". Наблюденията на експертите сочат, че в момента страните от ЕС търсят повече средно- и нискоквалифицирани кадри. Освен в хотелиерството и гастрономията има глад за шофьори, бояджии, заварчици, електротехници.      Повечето от работодателите от Германия, отбелязват от АЗ. Някои от тях ще проведат интервюта с кандидатите очи в очи. Германската служба по заетостта ZAV и Агенцията по заетостта организират срещи на германските работодатели с кандидатите в четири български града от 1-ви до 4-ти октомври. Първото интервю е в София, следват препитвания в Пловдив, Бургас и Варна. Посредници за намиране на работа в чужбина коментираха, че тази Германия предлага още по-високи заплати за българи емигранти от ЕС. Тенденцията ще продължи и догодина, като според трудови посредници с космическите възнаграждения Германия дава предимство на нашенците пред бежанците. Има и сериозен брой оферти за работа в строителството от холандски работодател, съобщиха от агенцията по заетостта. Предлагат се по 50 свободни работни места за 13 специалисти като дърводелец, шпакловчик, водопроводчик, заварчик и електротехник.", "date": "2018.09.22", "title": "Български камериерки взимат 4 бона заплата, ето къде!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387531-%D0%BB%D1%8A%D0%B6%D0%B0%D1%82-%D1%81-%D1%87%D1%83%D0%B4%D0%BE%D0%B4%D0%B5%D0%B9%D0%BD%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0,-%D0%BF%D0%BE%D1%80%D1%8A%D1%87%D0%B2%D0%B0%D0%BD%D0%B8-%D0%BF%D0%BE-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8-%D0%B4%D0%BE%D0%BA%D1%82%D0%BE%D1%80%D0%B8,-%D1%81%D0%BD%D0%B8%D0%BC%D0%BA%D0%B8-%E2%80%93-%D0%BA%D0%B0%D0%BA-%D0%B4%D0%B0-%D0%BF%D1%80%D0%BE%D0%B2%D0%B5%D1%80%D0%B8%D0%BC", "text": " ги всеки ден из интернет – страхотно лекарство, което премахва плаката по артериите. Измислено от някой доктор, който лично обяснява.  Или премахва болките в ставите. Доказано.  Или илач, който решава проблема с простата за две седмици.  Винаги някой лекар съветва, обяснява. Поръчваш го по интернет за 60-70 лева с голяма отстъпка. Напоследък в множество сайтове изникна реклама за чудодейно лекарство, което възвръща слуха 100%, за 28 дни. И има над 90% ефикасност. Създадено е от някой си проф. Румен Каменов, който бил експерт по молекулярна биология. Постигнал феноменален успех в лечението на 14 000 души и бил предложен за Нобелова награда.  Българския проф. Каменов измислил лекарството за майка си, пробвал го върху нея и тя си възвърнала слуха. Сайтът дава подробна информация за лекарството. Украсен е с лого и фирма „Central Hearing Institute”, демек институт по слуха.  Професорът се усмихва на снимка. Да, ама… Нека всеки сам провери – търсачката не намира български професор с такова име. Камо ли да е предложен за Нобелова награда. Няма такъв.       Тогава може да се приложи друг метод – търсене по изображение. Качваме снимката на професора в търсачката и я намираме на няколко места. Първо – в сайт за т. нар. „сток фото”. Тоест универсални снимки, които се продават и използват за реклама или всякакви цели в различни сайтове. Под портрета на „професора” в два сайта, които продават такива универсални снимки, пише: „Бизнес успех. Портрет на хубав, изпитващ удоволствие щастлив бизнесмен, който гледа в теб.” Продава се за 21 долара, може и за 7, според размера в пиксели. Има вариант до кръста, до раменете, само лице (виж  ).     Същото чудодейно лекарство в полски сайт е изобретено от полски „професор Ромуалд Косински“.    Значи, купуваш си снимка на „изпитващ удоволствие щастлив бизнесмен, който те гледа”, кръщаваш го български професор Румен Каменов, и го правиш откривател на лекарство, което премахва за по-малко от месец глухотата 100% и работи в 90% от случаите. Отдолу се мъдри офертата да поръчаш лекарството, струва 67 лева. Търсачката открива снимката на „професора” в още няколко сайта. Един е на унгарски, вероятно с абсолютно същото съдържание (ще прощава читателят, че не сме проверили на унгарски език цялата статия буква по буква), но името на професора вече е Хайду Рихард, унгарец, също предложен за Нобелова награда. Значи, в България е проф. Румен Каменов, в Унгария – Хайду Рихард (виж  ). Появява се и в полски сайт, където под същата снимка на „професора” името му вече е Ромуалд Косински. Същата легенда, излекувал майка си, предложен за Нобелова награда…       Лекарството е едно и също навсякъде – Biostenix Sensi Oil . За полския пазар е 137 злоти, тоест 63 лева по курса. Във форинти е същата цена.  Намира се в няколко различни сайта на български, в някои от тях „лекарството” се появява с усмихнатият „професор”, в други – без него. А какво има в този чудодеен илач? Със сигурност не е отровно. Описват го като смес от растителни извлеци с полезни масла. Но най-вероятно е някаква смес, която не струва и 1 лев с опаковката. А дали ще върне слуха? Пробвай, човек винаги се надява…", "date": "2018.09.22", "title": "Лъжат с чудодейни лекарства, поръчвани по интернет. Измислени доктори, снимки – как да проверим?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387532-%D1%81%D1%8A%D0%B4%D1%8A%D1%82-%D0%B4%D0%B0%D0%B4%D0%B5-%D0%B2%D1%82%D0%BE%D1%80%D0%B8-%D1%88%D0%B0%D0%BD%D1%81-%D0%BD%D0%B0-%D1%81%D0%B0%D1%88%D0%BE-%D0%B4%D0%BE%D0%BD%D1%87%D0%B5%D0%B2-%D0%B4%D0%B0-%D0%B4%D1%83%D0%BF%D1%87%D0%B8-%D0%B4%D0%BE%D0%B1%D1%80%D1%83%D0%B4%D0%B6%D0%B0", "text": "Варненският административен съд е дал възможност на дружеството “Русгеоком БГ” и Районната инспекция по околната среда и водите във Варна да посочат специалисти, които да извършат комплексна съдебно-техническа експертиза на евентуалното въздействие върху околната среда при разработване и усвояване на газовото находище “Спасово” в блок “Добрич”. Това се казва в съобщение на съда след заседание по казуса, преведено на 18 септември. Освен това съдът е разрешил и събирането на документи с доказателствена стойност по делото, които в момента се намират в трети страни.     Административното дело е образувано по жалба на “Русгеоком БГ” против решение на директора на РИОСВ – Варна, по оценка за въздействието върху околната среда. То е издадено на 1 февруари т.г. и с него не е одобрено осъществяването на инвестиционно предложение за разработване и усвояване на находището “Спасово” в блок “Добрич”. В него са включени четири участъка за проучване и добив на газ – “Рогозина”, “Чернооково”, “Калина” и “Рогозина изток”. Още в края на януари т.г. Експертният екологичен съвет към РИОСВ – Варна, излезе с отрицателно становище по повод инвестиционното намерение на “Русгеоком БГ” за добив на газ. Тогава Тодор Колев, председател на експертния съвет, обясни, че мотивите за решението са свързани основно с  , тъй като в района има три сондажа на ВиК – Добрич, които се използват за питейни нужди. Според Колев не е било изяснено и как би била отстранена евентуална авария, ако се стигне до замърсяване на водата в района. Оповестеното пак по същото време становище на Басейнова дирекция гласеше, че има несъответствие между инвестиционното предложение на “Русгеоком БГ” и плановете за управление на водния хоризонт. На 17 декември м.г. с голямо мнозинство жителите на Генерал Тошево решиха да не се добиват нефт и газ на територията на общината. На местен референдум, проведен тогава, близо 97% от гласувалите казаха “да” на предложението общинският съвет да не одобрява такива проекти. Допитването беше инициирано от кмета Валентин Димитров във връзка с плановете на “Русгеоком БГ” да добива природен газ в региона, след като инвестиционното предложение на компанията срещна масов отпор от местните хора по време на обществените обсъждания. Официалното решение на директора на РИОСВ – Варна, за инвестиционното намерение на “Русгеоком БГ” ЕАД беше оповестено на 1 февруари т.г. Според него докладът по оценка за въздействието върху околната среда не съдържа категорични данни и обосновани изводи, които да доказват по недвусмислен начин липсата на риск за здравето на хората в няколко аспекта, сред които при аварии в случай на природни бедствия. Именно това решение бе обжалвано от “Русгеоком БГ” пред Административния съд във Варна, а ход на делото бе даден през май. Проектът на “Русгеоком БГ”, чийто индиректен собственик са собственикът на “Овергаз инк” Сашо Дончев и семейството му, предвижда добив на природен газ от находище “Спасово”. Ден по-рано Сашо Дончев подаде оставка като шеф на Управителния съвет на Българската стопанска камара.", "date": "2018.09.22", "title": "Съдът даде втори шанс на Сашо Дончев да дупчи Добруджа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387533-%D0%BF%D1%80%D0%BE%D1%84-%D0%B0%D0%BD%D0%B4%D1%80%D0%B5%D0%B9-%D0%BF%D0%B0%D0%BD%D1%82%D0%B5%D0%B2-%D0%BD%D0%B0-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BD%D0%B8%D0%B5-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BC%D0%B0%D1%85%D0%B0%D0%BC%D0%B5-%D0%B4%D1%83%D1%85%D0%BE%D0%B2%D0%BD%D0%B8%D1%82%D0%B5-%D1%84%D0%B5%D1%81%D0%BE%D0%B2%D0%B5-%D0%BE%D1%82-%D0%B3%D0%BB%D0%B0%D0%B2%D0%B8%D1%82%D0%B5-%D1%81%D0%B8", "text": "С този акт България вече стои „барабар Петко с мъжете\" – наравно с всички останали европейски страни. Идеята, на Балканските държави да се дава независимост на час по лъжичка, е един от коварните замисли да се контролират тези държави.   Независимостта е не толкова романтично събитие като например Априлското въстание, Освободителната война, Съединението, величествените подвизи на нашите герои по време на Балканските войни. Но на тази дата – 22 септември, ние окончателно махаме духовните фесове от главите си. Най-сетне нашите мъченици, бунтари, революционери, книжовници извоюват достойно място на България в съпоставка с останалите европейски страни. До тази дата Портата, сиреч Турция, одобряваше всички наши действия, в т.ч. с кого да сключим политически съюз, макар често това е било съвсем формално.     Друг е въпросът и той е абсурден, че фактически до 22-ри септември 1908 г. сме вземали повече мъдри и храбри решения и действия, отколкото след това. Но така или иначе с този акт България вече стои „барабар Петко с мъжете\" – наравно с всички останали европейски страни. Идеята, на Балканските държави да се дава независимост на час по лъжичка, е един от коварните замисли да се контролират тези държави. Една по една те отхвърлят тази зависимост, за да покажат, че най-сетне са част от европейското общество, семейство и държавна система. 1908 година вече можем да кажем, че България се изравнява напълно по дипломатически статут и контакти с останалите европейски държави. Това ставабез насилие, без да сме се били и да сме давали кръв, което е много важно. В литературата ни, дори в европейската, няма романтика в отразяването на този акт, а той е финалният акорд на нашите мъченичества – от Чипровското въстание през Априлското и прочее, можем да кажем, че самото Съединение, което честваме до 1908 г., е формално - под егидата на султана. Ето това е смисълът на независимостта. Не бива да се забравя, че зад този акт стоят хилядите щикове на нашата армия. Това го нямаше през Априлското въстание и Съединението. Цивилизовано е осъществен един мирен акт. В същото време зад тази декларация стоят една вече значима сила - от учители, офицери, дипломати, политици и това вече ни прави равни на другите, а в някои отношения и малко повече от тях. Независимостта е условие, но не е гаранция, че ще се вземат правилни и мъдри решения. Повече или по-малко най-фаталните решения през последвалите войни 1913г. – 1915 г., сме ги вземали сравнително самостоятелно. Но не е възможно да се прави това, ако сме зависими от другите и не сме самостоятелни. В това отношение можем да кажем, че България поема своята отговорност като самостоятелна държава. Друг е въпросът с какво се разплаща това по-късно. Ние обаче вече сме готови да плащаме за всичките си решения – мъдри, храбри, неразумни, престъпни... Затова този ден трябва да се помни – България е равна на другите. Да вземаш самостоятелни решения, е част от нашето достойнство. Дори, когато те не са мъдри, все пак е по-добре да вземаме не мъдри решения сами, отколкото да следваме останалите.", "date": "2018.09.22", "title": "Проф. Андрей Пантев: На 22 септември ние окончателно махаме духовните фесове от главите си"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/387534-%D0%B3%D0%BE%D1%82%D0%BE%D0%B2%D0%B8-%D0%BB%D0%B8-%D1%81%D0%BC%D0%B5-%D0%B7%D0%B0-%D0%B4%D0%B0%D1%82%D0%B0%D0%B8%D0%B7%D0%BC%D0%B0", "text": " неправителствена организация Charité обгрижва в продължение на 5 години 750 пациента със сърдечни проблеми в Бранденбург с помощта на телемедицината, като им предоставя устройства за измерване на ЕКГ и кръвното налягане, както и таблети, за да следи състоянието им всеки ден. В Charité лекарите следят медицинските данни денонощно и препоръчват, ако е необходимо, други лекарства или посещение до семейния лекар. Резултатите от наскоро представеното изследване Fontane са радостни както за федералното министерство на образованието и изследванията, което предоставя финансирането за проекта, но и за двете участващи в него здравни каси: Barmer и AOK Nord. Защото пациентите е трябвало да ходят средностатистически много по-рядко до болницата, отколкото конвенционално обгрижвана контролна група.    Конвенционалното схващане, че най-добрата грижа се предоставя от опитни болногледачи, може скоро да бъде преобърната с главата надолу. Увеличаването на разходите за здравеопазване, недостигът на лекари в много страни (дори и в България заради емиграцията на много способни доктори) и застаряването на населението правят традиционния модел на здравеопазване все по-неустойчив. Но редица нови приложения за виртуално здравеопазване и цифровите технологии могат да помогнат на бранша да се справи с тези предизвикателства. Новите технологии могат да помогнат за изместването на елементите на грижата за пациентите от медицинските работници към машините и самите пациенти, като така позволят на здравните организации да намалят разходите чрез намаляване на интензивността на труда.   По този път е поела и Финландия, заяви пред аудиторията на състоялия се в сряда в Дъблин форум Data Summit Dublin Мико Каупинен, създател на Health Innovation Village. По думите му цялата здравна информация на страната му е достъпна онлайн, но най-ценното не са самите данни, а доверието и желанието на финландците да разрешат на анализаторите да ги ползват. За да се изследва влиянието на виртуалното здравеопазване за първичната медицинска помощ, Accenture прави анализ за икономическата стойност, като използва три общи сценария: годишно посещение на пациент, непрекъсната грижа за пациент, както и грижа за себе си. Според изводите на Accenture използването на виртуалното здравеопазване в тези три сценария би могло да генерира икономическа стойност от приблизително 10 млрд. долара годишно в американската здравна система през следващите няколко години. Без да се разширява работната сила за първични грижи, технологията за виртуалното здравеопазване би могла да разшири клиничния капацитет и да подобри ефективността. По отношение на годишния преглед дигиталните технологии биха могли да рационализират личния преглед чрез получаване на информация за пациентите, събиране на данни за симптомите и идентифициране на потенциалните възможности още преди самото посещение. При типично посещение в кабинет голяма част от времето на лекаря отива само за събиране на здравната история на пациента, преглед на информацията, обмисляне на потенциални възможности за лечение и взаимодействие. Обичайно е пациентът да споделя информацията по различно време при прегледа. Представете си, ако пациентът можеше да предостави цялата тази информация преди насрочената среща. Например, базиран на изкуствения интелект аватар – медицинска сестра на Sensely, който е пилотен проект в болница в Обединеното кралство, взаимодейства с пациентите, задавайки им въпроси за тяхното здраве, за да оцени техните симптоми и, когато е необходимо, директно да сподели информацията с лекари. Примерът от медицината показва новото, наистина огромно значение на правилното боравене с големите количества данни. И в транспортния трафик масовото предаване и съхранение на данните отдавна е позната тема. Даже и в съдилищата: във Великобритания изкуственият интелект ще замени скоро съдията при по-прости граждански спорове. В същото време това означава и още нещо. „Компетентното обработване на данните като междусекторна компетентност е една нова технология, от която се нуждаят всички – от адвокати до лекари, от инженери до биолози\", твърди експерт от технологичния сектор. Англо-саксонските страни вече имат програми, които обучават учениците да се справят с критичното обработване на данните. Има такива концепции в университетите на Ню Йорк и Вашингтон, както и Бъркли. В Европа обаче това едва се обсъжда. Информационната грамотност - способността за интелигентно събиране, управление, оценка и прилагане на данните, трябва да играе централна роля в следващия програмен период за Европа, защото университетите спешно се нуждаят от подкрепа в тази насока. Ако се върнем към здравеопазването, трябва да имаме предвид, че то не е свързано само с телемедицината и не касае само умението за боравене с данни. Трябва да се има предвид какво е технически възможно, законово допустимо и приемливо от етична гледна точка, разказаха експерти от бранша в рамките на конференцията Data Summit Dublin 2018. Теоретично е възможно например пациентите да бъдат наблюдавани напълно и единствено дистанционно, но за някои важни фактори, като стреса на работното място или семейни проблеми, те говорят само в личен разговор. Така че лекарят на бъдещето няма да залага само на все по-вездесъщите технологии, той, както и днес, трябва да е и донякъде психолог. Освен това ще трябва да може да различава житото от плявата. В днешно време има около 380 000 приложения, които претендират, че служат за здравни цели, но цели 99% от тях само събират данни от потенциалните клиенти, без да помагат за анализа. По отношение на психичното здраве добър пример задава основаният в Ирландия SilverCloud, който комбинира когнитивна поведенческа терапия и асинхронна грижа с чисто човешка терапия, за да покаже колко ефективна е интелигентната технология за повишаване на производителността и за предоставяне на смислени услуги. Платформата също така позволява на пациентите да останат анонимни, което намалява опасенията им, че може да бъдат заклеймени от обществото. Датаизмът, както го нарече при откриването на конференцията в Дъблин министърът за защита на данните на страната Пат Брийн (министър на търговията, заетостта, бизнеса, цифровия единен пазар на ЕС и защитата на данните, б. ред.), се превръща във все по-важна тема и за инженерите. И то не толкова в машиностроенето и електротехниката, където така или иначе се ползва от години, а например в строителството. Ужасяващи неща, като презастрояването на някои места в България или недалновидно застрояване, биха могли да се избегнат при наличието и интелигентното анализиране на качествени данни. Ако още не сте убедени във възможностите, които датаизмът може да предостави за бъдещето ни развитие, нека цитираме и още едни данни, предоставени в рамките на конференцията от Роберто Виола. Той е ръководител на Генерална дирекция \"Свързаност\" (DG Connect) към Европейската комисия, и описва себе си в Twitter като „кибер любопитен и дигитален мечтател, a в ЕК ръководи разработването на политиката на ЕС за цифровата икономика и общество, изследване и иновации, бизнес и индустрии, културата и медиите. „40 млн. паунда само за една година бяха генерирани под формата на приходи от стартъпи, след като общественият транспорт на Лондон взе решение да направи своите данни публични“, каза Виола. Според изследване на консултантската компания Deloitte предоставянето на безплатни, точни и открити данни в реално време от регулатора Transport for London (TfL) помага на лондонската икономика с до 130 млн. паунда годишно. Изследването, поръчано от TfL и проведено от Deloitte, показва, че като предоставя отворени данни на разработчиците, TfL подобрява пътуванията, спестява време, подкрепя иновациите и създава работни места. В продължение на почти десет години TfL публикува значително количество данни - разписания, статус на услугата и информация за прекъсванията - в отворен формат, който всеки може да използва безплатно. Това позволява на разработчиците и партньорите да предлагат нови продукти и услуги на пазара по-бързо, като по този начин разширяват обхвата на собствените информационни канали на TfL в рамките на гари, автобусни спирки и онлайн.  В момента има над 600 приложения, които сега се захранват специално с отворените информационни канали на TfL, и те се използват от 42% от лондончани.", "date": "2018.09.22", "title": "Готови ли сме за датаизма?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387535-%D0%B2%D1%87%D0%B5%D1%80%D0%B0-%D0%B2-%D0%B4%D0%B5%D1%82%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D1%85-%D0%B4%D0%B2%D0%B0%D0%BC%D0%B0-%D1%82%D1%80%D0%B8%D0%BC%D0%B0", "text": " на Перник проведохме и разговори за пилотно въвеждане на антикорупционно образование в детските градини – вероятно чрез песнички, игри и подобни похвати.\" Това може да звучи като шега, но е съвсем реален цитат от Пламен Георгиев – председател на Комисията за предотвратяване на корупцията и отнемане на незаконно придобито имущество (КПКОНПИ). Или с други думи – антикорупционната комисия, на която ако се опиташ да кажеш цялото име, ще останеш без дъх, а произнасяне на съкращението те кара да звучиш като човек в неравностойно интелектуално положение.     Как да опорочим детските игри с глупостите на възрастните   Идеята на КПКОНПИ обаче не е лишена от смисъл, тя е повече от чудесна. Обяснения по темата  \" що е корупция \"  отдавна липсват в предучилищната подготовка на младите българчета. Крайно време някой да им обясни защо тати дава 50 лева на чичко полицай с репликата  \" Да се почерпиш! \" .  Не е добра идея обаче антикорупционната комисия и образователното министерство да се напъват да мислят нови игри и песнички за децата. Много по-лесно е просто да осъвременят онези, които децата и сега пеят, слушат и играят, като бъде вкарано в тях новото знание. Вече си представяме как Зайченцето бяло всъщност няма просто да си играе със сърничката, а ще получава подкуп от нея, за да си трае, когато тя похапва от тревата на другите зайчета. Кой знае – подкупът може дори да е в натура, за да се смеси антикорупционното с джендър образованието на подрастващите. Играта на жмичка също ще има друг смисъл - едното дете ще си затваря очите, за да не види престъпленията, които другите вършат. За всяка строително-монтажна дейност на пясъчника пред детската градина ще се обявява предварителна обществена поръчка. Подробно ще се описва спецификация на допустимите кофички, форми, лопатки и гребла за изпълнението на обекта - пясъчен замък с кота корниз 15 см. Песните в прослава на личната хигиена, от своя страна, ще бъдат видоизменени, за да се научат децата от малки на любов към труда и съпротива срещу прането на пари: \"Хей, ръчички, хей ги две, да държат парички е най-добре, но да са изкарани с труд и пот, левове от корупция - не е гот.\" По сигнал на партньорски служби Мечо Пух ще бъде въдворен в горския затвор заради незаконното придобиване и държане на мед без бандерол, а пчелите ще търпят данъчни ревизии, обиски и изземвания от кошерите под надзора на Специализираната прокуратура. Червената шапчица ще бъде задължена да внася годишна декларация за имотното си състояние пред Антикорупционната комисия, за да не се стига до внезапни акции по централни кръстовища в гората от мобилни вълчи патрули и \"светване като елха\" след допир до белязана с тайно мастило комисионна за лице с прякор \"Бабата\". Изгубената стъклена пантофка на Пепеляшка пред казиното на Японския хотел ще доведе принца от ГДБОП до имението на Кръстницата, от чийто гараж ще бъдат конфискувани няколко тикви \"Майбах\" с пренабити номера на рамите, рокли с етикет Versace от китайското контрабандно карго, и 10 милиона лева в дребни купюри, натъпкани в кутии от обувки. Кума Лиса ще открие в себе си таланта на агент под прикритие и ще пише доноси за моралното разложение и имуществените облаги на горските обитатели. Идеята на КПКОНПИ е толкова добра, че просто не бива да бъде ограничавана само върху антикорупционни уроци. Какво по-добро място от детската градина, за да бъдат научени децата и за други особености и \"игри\" от живота на възрастните? \" Кралю-портальо \"  вече може да е начин да се обяснява на децата що е то  \" мигрант \"  и как се осъществява нелегален трафик на хора през граница.  Детето, което се окаже хванато (на границата), вече ще се измъква само ако даде на \"митничарите\" любимата си играчка. \"Гоненицата\" ще е логично продължение на \"Кралю-портальо\" – който се е измъкнал, ще бъде гонен от малки \"Динковци\", въоръжени със свински опашки. Корупцията ще си остане на същото ниво, на което е и сега, борците й все така охотно ще се занимават с даване на акъл по всички други проблеми на бита, само и само да не се налага да изпълняват задълженията си по длъжностна характеристика. Поне \"Детството мое\" вече ще е много по-реално, отколкото вълшебно.", "date": "2018.09.22", "title": "Вчера в детската градина корумпирах двама-трима"}
{"url": "http://www.classa.bg/%D1%81%D0%B2%D1%8F%D1%82/item/387536-%D0%B4%D0%B5%D0%B4%D0%BE%D0%BB%D0%B0%D1%80%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BA%D0%B0%D1%82%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F-%D0%BA%D0%BE%D0%B9-%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82", "text": " в течение на няколко години агресивна политика, Вашингтон се сблъсква с редица последствия, които оказват негативно влияние на първо място на американската икономика. Така днес дедоларизацията става обща тенденция на световната арена, след като една страна след друга се стремят да се отказват от разплащанията със зелените банкноти, а също така да се избавят от американските кредитни задължения.     Така например от разплащания в двустранната търговия доларът са го изключили Иран и Иран. Президентът на Турция Реджеп Тайип Ердоган също не вижда финансова привлекателност в тази валута. Той по-рано заяви, че „привързаността на международната търговия към долара се превръща в сериозен проблем“. За разплащания в национални валути, а също така за преки инвестиции отдавна говорят и в общността БРИКС, а също така в Шанхайската организация за сътрудничество. Постепенно се съкращават и вложенията в американския държавен дълг и в съкровищните облигации. Осъзнавайки всички „прелести“ от сътрудничеството с Вашингтон, гръб на САЩ обърнаха Анкара, Пекин, Техеран, Токио и разбира се Москва, която на свой ред отдавна изпада от основните кредитори на Щатите. Ако към началото на годината вложенията на Русия бяха в размер на 100 милиарда долара, то тази цифра в момента е равна на едва 15 милиарда долара. Що се отнася до КНР, против която Тръмп разпали търговска война, повишавайки митата за китайските стоки, то тази страна взе решение да ги съкрати със 7,7 милиарда долара. За това свидетелстват данните на Министерството на финансите на САЩ. В момента ситуацията е такава, че от зависимостта на долара се стремят да се избавят все повече страни, което означава неминуем крах за икономиката на Щатите. Тези изгоди, които предоставя доларовата платежна система ще изчезнат, а САЩ ще останат сами с огромен държавен дълг и бюджетен дефицит. Впрочем, те няма кой да винят за това освен самите себе си. Остава единствено да гадаем коя ще бъде следващата страна, която ще приближи САЩ към тотален колапс.", "date": "2018.09.22", "title": "Дедоларизацията като световна тенденция: кой е следващият?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387530-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0-%D0%B5%D0%B4%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": " държави по света, денят на независимостта е най-важният празник, отбелязващ фактическата рождена дата на държавността. Не и в България. В България денят на Независимостта е просто повод да не ходим на работа, или както е тази година - да почиваме в понеделник. Причините за това са доста, основно комунистически, но не само. Комунистически, защото благодарение на \"режима на другарите\", най-българските празници – Освобождението, Независимостта и Съединението са заменени от Деня на труда и Девети септември – номинално освобождението на България от \"монархо-фашизма\" (каквото и да значи това), а реално - денят на третата и най-катастрофална Национална катастрофа.       Само че \"Соца\" свърши преди тридесет години, а традицията за символичните чествания си остана. България, уви, така и не съгради свои традиции, свързани със своята Независимост.  Да, някакви хора четат някакви слова на някакви подиуми в няколко града в страната. Пускат се разни знаменити слова от разни знаменити хора, има красиви и не дотам красиви колажи в интернет. Само че няма дух, няма съдържание. Сякаш все още не се знае какво всъщност се празнува на 22 септември. За да бъдем съвсем честни, вече не може да се търси причина в миналата тоталитарна епоха. Причината е в липсата на ясно осъзнаване на мащабите на делото, извършено през 1908 г. Голяма вина за това има образованието. Съгласно налаганата от МОН догма, България едва ли не е свободна още от 1878 г., а независимостта от Османската империя е една чиста формалност, която някак се влачи тридесет години. В действителност, зависимостта на София от Истанбул е една съвсем реална ситуация с доста сериозни измерения. Без да навлизаме в излишни детайли, е достатъчно да се каже, че всеки международен договор, сключен с  България зад гърба на Портата (а такива има доста), може лесно да се анулира на базата на това, че суверенът (т.е. Османската империя) не е разрешил на своя васал да подписва такива договори. Всички банкови заеми и дипломатически совалки от края на XIX и началото на XX век са се случвали на ръба на възможното. Реалното осъзнаване на тежестта на нашата зависимост само може да послужи като повод за гордост спрямо политическите постижения на нашите предци.  От военна гледна точка, като васал, България няма право да сключва конвенции, договори и съюзи, което я поставя в деликатна позиция с оглед териториалните претенции на всичките й съседи. Като османски васал ние сме задължени да внасяме годишен данък в хазната на империята, но и да споделяме отговорностите, които Истанбул има по своите договори за железниците, корабоплаването и търговските мита с останалите европейски държави. Всяка постигната спогодба, която ни гарантира по-добър търговски обмен, е една своеобразна победа за българската дипломация. В крайна сметка, нито една от Великите Сили не е била длъжна да се съобразява с интересите на един обикновен васал. Чувството за необикновеност на българският васалитет, създавано в класните стаи, не е погрешно. Погрешно е, че не се обяснява колко точно значимо е постигането на тази васална проформа, колко много усилия и жертви е коствало на политическия елит на страната в продължение на десетилетия. Подценяването на политическата зависимост като пречка пред развитието на България, води до недооценяване на делото на \"Строителите на Съвременна България\".  От чисто дипломатическа гледна точка, постигането на Независимостта е дипломатически триумф за България, която успява да използва най-правилния момент, за да прокара своята програма в сянката на по-големите противоречия между Великите сили. В тясно сътрудничество с Австро-Унгария, София успява да анулира Берлинския договор и да получи всичко, за което сяда на масата за преговори. Удачен е и моментът за употребяване на руските интереси на Балканите. Страхувайки се, че подобно на Румъния България може да попадне изцяло в сферата на влияние на Виена, Русия задейства своята дипломация и успява да разреши основните финансови противоречия между Османската империя и Княжеството. Русия опрощава част от османския дълг към себе си – 125 000 000 франка. В замяна на това, Портата опрощава българския дълг към Османската империя (отново 125 000 000 франка, от които 82 000 000 са реалният дълг). Срещу този жест България трябва да изплати задължение от 82 000 000 златни лева на Русия вместо на Османската империя. Дотук с безплатния обяд и подарената от Петербург независимост. Руската логика е проста – пари от Османската империя не се очертава да бъдат получени.  България, от своя страна, е далеч по-вероятно да изплати задължението. Елементарната сметка показва, че е по-добре да получиш някакви пари на сигурно, отколкото да не получиш нищо от една огромна, но неизплатима сума. Българските сметки също са прости – по-вероятно е да се договори бъдещо опрощаване на дълга с Русия, отколкото да се трупат постоянни задължения към Османската империя. В крайна сметка, до 1915 г., България изплаща една част от тези пари. След избухването на Първата световна война плащанията към Русия са прекратени. След създаването на СССР, съветите отказват да плащат заемите, теглени от Русия, но и се отказват от претенции към заемите, дължими на Русия, разглеждайки своята държава като нов политически субект без връзки с миналото. Оценките за това каква сума си спестява България не са еднозначни, но вероятно става дума за поне 60 000 000 франка тогавашна валута, което в днешни пари е от порядъка милиарди. Договорката с Русия и взаимодействието с Австро-Унгария оставят вратите отворени за добри взаимоотношения както с Централните сили, така и с Антантата. Това е една отлична изходна позиция за България с оглед предстоящата програма за национално обединение.  Страната ни излиза от поредната Балканска криза като категорично най-силната, най-богатата и най-ухажваната сред балканските държави. Правителството на Александър Малинов (1908-1911) завещава на своите приемници една отлична основа за реализиране на следващите стъпки от българското външно политическо начертание. За съжаление, следващото поколение управляващи в лицето на Иван Евстатиев Гешов и Стоян Данев пагубно ще проиграят българските шансове, водейки една недалновидна и изключително нерешителна външна политика, чието късогледство води до Междусъюзническата война и Първата национална катастрофа. Днес, 110 години по-късно, ние можем само да се поучим от грешките на своите предци и да следваме добрия им пример  – интересът на България винаги трябва да стои на първо място, а партньорите от Изток и Запад трябва да бъдат максимално манипулирани, така щото техните действия и интереси да обслужват нашите собствени. В крайна сметка, България твърде много години позволи да бъде зависима в своята независимост и е време вече да реализираме мечтата, с която правителството на Малинов изковава своя дипломатически триумф - страната ни да бъде равноправен и пълноценен член на Обединена Европа", "date": "2018.09.22", "title": "Колко струва една независимост"}
{"url": "http://www.classa.bg/%D1%81%D0%B2%D1%8F%D1%82/item/387527-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0-%D0%BE%D1%82-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5-%D0%BD%D0%B0-%D1%81%D1%8A%D1%8E%D0%B7%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": " и Китай през последните години активно общуват на международната арена. Всяка от страните гради политика на партньорски отношения и лидери при всяка среща укрепват сътрудничеството. Естествено е, че тази дружба никак не устройва САЩ. В перспектива Вашингтон може да пострада от този мощен съюз. Без да изпадам в подробности трябва да подчертая, че стокооборотът между Русия и Китай расте ежегодно, страните планират също така в близко време да преминат към разплащания в национални валути, а също така да решават проблемите на международните „междуособици“.     Вашингтон само влошава отношенията с Москва и Пекин. Американците обявиха търговска война на китайците, на което те отговориха с голяма продажба на „трежърис“ на САЩ (7,7 милиарда долара). В мащабите на общия обем на вложенията на Поднебесната това е капка в морето, но въпреки това е даден ясен сигнал, че китайците могат да сринат държавния дълг на Щатите. С Русия САЩ имат особени отношения. През последните години Вашингтон е особено активен по отношение на Москва заради това, че Кремъл не иска да играе по американските правила. Във връзка с това е разгърната широка информационна война, агресивно са настроени и европейските марионетки. За общественото мнение се създава образа на Русия като враг. Въпреки това нито санкциите, нито антируската пропаганда, нито нещо друго не успяха да сломят Москва. „Ние“ постигаме разрешаване на конфликта в Сирия, започнахме замяната на вноса, укрепваме връзките с Африка, Близкия изток и т.н. Общо Кремъл води премерена външна политика, стараейки се да не зависи по никакъв начин от Вашингтон и от долара. Именно заради това САЩ смятат Китай и Русия за главна заплаха, започват да говорят открито за това. Страхът на Вашингтон е предизвикан от това , че те се боят да не останат назад, а основните конкуренти да продължат да се развиват. За да не бъдат приети действията им като агресия,САЩ налагат на обществото това, че именно Китай и Русия разпалват конфликти. Американският държавен секретар Майк Помпео смята Китай за значително по-голяма заплаха за САЩ, отколкото Русия. „Русия под ръководството на Владимир Путин остава „кавгаджия“… Но ако погледнем в дългосрочна перспектива на заплахите за начина на живот на американците, които създават рискове за продължаването на икономическия ръст на Америка, Китай е много по-голяма заплаха за САЩ“, заяви той. Към подобни позиции се придържат и в Пентагона. Представителите на Министерството на отбраната на САЩ неведнъж са се изказвали, че Москва и Пекин са основната заплаха за Америка в много сфери. Очевидно е, че в близко време американският естаблишмънт няма да промени политическата си линия и напротив, ще разгърне още по-агресивна атака срещу Русия и Китай. В САЩ са привикнали да разговарят на езика на диктата, но е вероятно, че подобно поведение само ще укрепи съюза между Москва и Пекин и революционният плам на Вашингтон ще бъде потушен.", "date": "2018.09.22", "title": "Вашингтон се опасява от укрепване на съюза между Русия и Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387528-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B9%D0%BE%D0%BD%D0%B0,-%D1%81%D0%B8%D0%BD-%D0%BD%D0%B0-%D0%B0%D0%BC%D0%B0%D1%81%D0%B8%D1%8F", "text": "    Около 800 години преди Рождество Христово живял между израилтяните един човек на име Йона. Преданието говори, че той бил син на сарептската вдовица, у която   живял през време на глада. Него пророкът възкресил от мъртвите със силна молитва към Бога ( ). Той получил от Бога дара на пророчеството. В онова време жителите на големия град Ниневия  прогневили Бога със своя беззаконен живот. И Бог заповядал на Йона да отиде в тоя град и да проповядва покаяние. Но Йона се уплашил, защото знаел, че ниневийците са свирепи хора. Казал си: - Ами ако жителите на Ниневия не повярват на моите думи и започнат да ме мъчат? В страха си Йоана забравил, че трябва да изпълнява безпрекословно заповедите на Господа, каквато и опасност да го застрашава. Силно смутен и развълнуван, той се качил на кораб и тръгнал в друга посока. Но Бог скоро го наказал за малодушието и непослушанието. Страшна буря се надигнала в морето. Корабът бил в голяма опасност. Езичниците, които се намирали в него изплашени почнали да призовават своите богове да ги спасят от смърт. Но бурята ставала все по-силна. Моряците почнали да изхвърлят в морето целия товар, та по тоя начин да облекчат кораба. В това време Йона спял спокойно на дъното на кораба. Няколко от езичниците отишли при него, събудили го и му казали: - Защо спиш? Не виждаш ли, че загиваме? Стани и моли своя Бог да ни спаси! Изправени пред голямата опасност да потънат заедно с кораба на дъното на морето, пътниците почнали да си говорят помежду си: - Навярно това бедствие ни е пратено за наказание на някого от нас. Да хвърлим жребие, за да узнаем кой между нас е грешният човек, който прогневил Бога! Сторили това. И жребият, по Божие определение, се паднал на Йона. Те заобиколили Йона и го запитали строго и гневно: - Кой си ти? Откъде си? Йона отговорил: - Аз съм служител Господен. Почитам Небесния Бог, Който сътворил небето и земята. Съгреших пред Него и сега бягам от лицето Му. Вземете ме и ме хвърлете в морето. Тъй ще утихне вълнението. Защото заради мене е пратена тая буря! Моряците се убедили, че не е възможно да се справят с бурята. Затова хванали Йона и го хвърлили сред вълните.     Пророк Йона и кита.  Фреска от 3-4 в. Catacomb of Sts. Peter and Marcellinus в Рим. Морето утихнало. Попаднал сред вълните, Йона бил погълнат от грамаден кит. По Божия воля той останал жив във вътрешността на кита три дни и три нощи. Изплашен, със сърдечни съкрушения извикал към Бога да го помилва и спаси. Господ се съжалил над него. След три дни китът го изхвърлил жив на брега. Видял се спасен, Йона започнал да се моли, да слави Бога и да Му благодари. И чул отново гласа на Господа: - Иди в Ниневия . И там проповядвай, което ти заповядах. Възвести на жителите Моята воля! Йона се отправил незабавно за Ниневия. Като пристигнал там, тръгнал из улиците и гръмогласно говорел на жителите, че след четиридесет дни Ниневия ще бъде разрушена, ако те не се покаят. Ниневийците повярвали на думите на пророка. Уплашили се и започнали да се каят за греховете си. Обявили пост. Възрастни и деца се облекли във вретища. Сам царят слязъл от престола си. Съблякъл разкошното си царско облекло. Облякъл се в прости дрехи и наложил на себе си и на всички жители строг пост: никой нищо не трябва да яде. Цели три дни всички се молели със съкрушение и смирение. Каели се за греховете си. Обещавали да се изправят. Бог видял тяхната скръб и тяхното покаяние. Смилил се над тях и по неизказаната Си благост ги простил. Йона прекарал три дни в Ниневия. Излязъл от града. Заселил се на една височина, близо до града, и оттам очаквал да види какво ще стане с града. Изтекъл предсказаният от него срок. Ниневия не била разрушена. Той се натъжил. Страхувал се, че ниневийци ще го сметнат за лъжлив пророк, и си позволил да роптае против Бога: - Не поради туй ли, Боже, аз се страхувах да възвестявам Твоята воля? Аз знаех, че ти си щедър, дълготърпелив, многомилостив, че при покаяние прощаваш греховете и отвръщаш гнева Си. Сега вземи душата ми: по-добре е да умра, отколкото да живея. Мястото, гдето се намирал Йона, било открито. Слънцето силно го напичало. Бог заповядал в една нощ да израсте за него растение, което го предпазвало със своята сянка от слънчевите лъчи. Йона си отдъхнал на сянка. Но в една нощ червей подял растението и то изсъхнало. Йона се огорчил отново. Тогава Господ казал: - Жал ти е за растението, за което не си се трудил и което не си отгледал, което в една нощ израстна и в една нощ пропадна. Аз ли да не пожаля Ниневия, тоя голям град, в който има повече от сто и двайсет хиляди души, които не могат да различат дясна ръка от лява – и много добитък? Йона се върнал в отечеството си. Но след това отишъл пак в Асирия, гдето и умрял. За пророк Йона се споменава често в църковните песни. Тридневното му прекарване в утробата на кита служи за предобраз на тридневното пребъдване на Господа Иисуса Христа в гроба. Сам Спасителят посочил това, като говорил на учениците си за юдеите: \"Лукав и прелюбодеен род иска личби; но личба няма да му се даде, освен личбата на пророк Йона; защото както Йона беше в утробата китова три дни и три нощи, тъй и Син Човечески ще бъде в сърцето на земята три дни и три нощи. Ниневийци ще се изправят на съд с тоя род и ще го осъдят, защото те се покаяха от проповедта на Йона; а ето, тука има повече от Йона\" ( ).", "date": "2018.09.22", "title": "Св. пророк Йона, син на Амасия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387529-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1499 - Между Австрия и Швейцария е сключен мирен договор, с което се слага край на Австрийско-швейцарската война и е призната независимостта на Швейцария.   1792 - Франция е обявена за република.   1862 - Ото фон Бисмарк става канцлер на Прусия.   1862 - Американският президент Ейбрахам Линкълн обявява всички роби в разбунтувалите се щати за свободни от 1 януари 1863 г.   1872 - Извършен е Арабаконашкият обир.   1887 - Основан е град Акрън, окръг Уошингтън, щата Колорадо, САЩ.   1908 - Обявена е Независимостта на България, с което страната отхвърля васалната си зависимост от Османската империя, наложена ѝ от Берлинския договор. (стар стил)   1923 - Съставено е четиридесет и третото правителство на България, начело с Александър Цанков.   1934 - В резултат на взрив и последвал пожар в мина в Уелс загиват 260 миньори.   1944 - Военният министър Дамян Велчев издава заповед за назначаване на политически заместник командири в Българската армия.   1949 - Английското, канадското и американското правителство обявяват, че наскоро са регистрирали атомна експлозия в Съветския съюз, която Москва първоначално отрича, но по-късно става ясно, че опита е извършен на 29 август.   1959 - Открита е телефонна връзка между САЩ и Европа.   1960 - Мали получава независимост от Франция.   1973 - България скъсва дипломатически отношения с Чили, като протест срещу военния преврат на генерал Пиночет от 11 септември, който сваля от власт президента-социалист Салвадор Алиенде.   1974 - ООН признава Организацията за освобождение на Палестина и нейния лидер Ясер Арафат като официални пълномощници на палестинското население.   1975 - Извършва се неуспешен опит за убийство на президента на САЩ Джералд Форд в Сан Франциско.   1980 - Ирак напада Иран и започва Ирано-иракската война продължила 8 години.   1981 - Открит е Паметникът на незнайния войн в София.   2003 - Сливат се проектите Fedora и Red Hat.      ", "date": "2018.09.22", "title": "22 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387522-%D0%BC%D1%83%D1%81%D1%82%D0%B0%D1%84%D0%B0-%D0%B4%D0%B6%D0%B5%D0%BC%D0%B8%D0%BB%D0%B5%D0%B2-%D1%80%D0%B0%D0%B7%D0%BA%D0%B0%D0%B7%D0%B0-%D0%BA%D0%B0%D0%BA-%D0%B5-%D1%83%D0%B3%D0%BE%D0%B2%D0%B0%D1%80%D1%8F%D0%BB-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D0%B0%D0%B2%D1%82%D0%BE%D0%BA%D0%B5%D1%84%D0%B0%D0%BB%D0%B8%D1%8F", "text": " председател на забранения в Русия Меджлис на кримско-татарския народ е обяснил на турския лидер защо му е изгодна независима православна църква в Украйна. За това той е разказал на ВВС. Според самия Джемилев той е водил сериозна работа в Турция, за да получи подкрепата на ръководството на републиката за идеята да се създаде поместна украинска църква.     „ “, разказа Джемилев. Според него той лично е бил свидетел на телефонен разговор на президента на Украйна Петро Порошенко с Ердоган, по време на който турският лидер е обещал да положи всички усилия за получаването на автокефалията. „Когато летяхме на 12 юли в Турция, то пред мен от самолета Порошенко говори първо с Вартоломей, а след това с Ердоган. Ердоган твърдо заяви, че ще направи всичко възможно и е убеден, че ще успеем и че ще имаме автокефалия“, разказа Джемилев.; Той също така добави, че лично е говорил за независимостта на украинската църква както с президента на Турция, така и с външния министър на тази държава. „Първоначално Ердоган се удиви, защо мен, мюсюлманина, го вълнува въпросът за православието. Отговорих, че за независимостта на нашата страна, а съответно и за кримските татари е нещо много важно. Той отговори: „Разбрах ви“, сподели Джемилев.    ", "date": "2018.09.22", "title": "Мустафа Джемилев разказа как е уговарял Ердоган да подкрепи украинската автокефалия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387537-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D1%81%D0%B5-%D0%BE%D1%82%D1%81%D1%82%D1%80%D0%B0%D0%BD%D1%8F%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5,-%D1%81%D0%BF%D0%BE%D0%BC%D0%B5%D0%BD%D0%B0%D1%82%D0%B8-%D0%B2-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B8%D0%B2%D0%BE%D0%BB%D1%8A", "text": "Министър-председателят Бойко Борисов разпореди на министрите да отстранят държавните служителите и експертите, които са споменати в журналистическо разследване, съобщиха от пресцентъра на Министерски съвет. Премиерът Бойко Борисов разпореди на министрите да отстранят временно или в отпуск всички държавни служители и експерти, които са споменати в журналистическо разследване на сайта \"БиволЪ\" за нередности при усвояването на евросредства, докато текат проверките по случая. Припомняме, че на 14 септември 2018 г. сигнал по повод същата публикация беше изпратена от вицепремиера Томислав Дончев до главния прокурор, МВР и Комисията за противодействие на корупцията и отнемане на незаконно придобитото имущество (КПКОНПИ), с копие до изпълнителния директор на Изпълнителна агенция „Одит на средствата от ЕС\".", "date": "2018.09.22", "title": "Борисов:Да се отстранят служителите, споменати в разследването на Биволъ"}
{"url": "http://www.classa.bg/%D1%81%D0%B2%D1%8F%D1%82/item/387523-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D0%B1%D0%B0%D0%BB%D1%82%D0%B8%D0%B9%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%BD%D0%BE%D0%B2%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B8-%D1%81%D0%BF%D0%BE%D0%BC%D0%B5%D0%BD%D0%B8-%D0%B7%D0%B0-%D0%BD%D1%8F%D0%BA%D0%BE%D0%B3%D0%B0%D1%88%D0%BD%D0%B8-%D0%B1%D0%B8%D1%82%D0%BA%D0%B8", "text": " Франциск започва утре във Вилнюс обиколката си на изменилите се радикално след падането на комунизма балтийски страни в момент, в който Католическата църква се сблъсква със серия от педофилски скандали. В рамките на четири дни папата ще обиколи Литва, Латвия и Естония, които днес са непоколебими съюзници на Запада и все още носят белезите от германската и съветската окупация. „Тази визита отразява идеята на папата да посещава перифериите, а не утвърдилите се центрове на мощ и богатство“, коментира пред Франс прес литовският журналист Донатас Пулсис.     Това пътуване обаче ще отведе Светия отец в непосредствена близост до Русия, с която ватиканската дипломация от години търпеливо преговаря за организирането на папска визита в Москва. Папата посещава трите балтийски държави в годината, когато те отбелязват стогодишнината от независимостта си, получена след края Първата световна война. Миналият век за тях мина под знака на инвазията на нацистите, унищожили почти всички местни еврейски общности, и продължителната съветска окупация. Стотици католически свещеници бяха арестувани и депортирани в лагерите на ГУЛаг. Католическата църква изигра важна роля в мирната съпротива срещу тоталитарния сталински режим, най-вече в Литва, където според Ватикана близо 80 процента от 2,8-те милиона жители се самоопределят като католици. В Латвия католиците са 21 процента от общо 1,9 милиона жители, а в Естония – 0,5 процента от общо 1,3 милиона жители. Папата иска „да е близо до тези преследвани“ в миналото църкви, заяви в сряда говорителят на Светия отец Грег Бърк. Старата сграда на КГБ „Църквата беше крепост за всички дисиденти, не само за католиците. Тя се противопостави на съветизацията и защити правата на вярващите“, казва историчката Терезе Бируте Бураускайте. Папа Франциск ще посети две килии и една зала за екзекуции в старата сграда на съветската политическа полиция КГБ във Вилнюс и ще отиде да се помоли в мемориала на жертвите на Холокоста. Покойният полски папа Йоан Павел Втори посети балтийските страни през 1993 г., две години след обявяването на независимостта им от СССР. Впоследствие те се присъединиха към Европейския съюз, еврозоната и НАТО, опитвайки се да забравят полувековната съветизация. Балтийските страни бързо постигнаха икономически растеж, но заедно с него се създаде социално разслоение, а много млади хора мигрират на Запад, което се превърна в сериозен проблем. Католическата същност на Литва е видима и с невъоръжено око при гледката на всичките кръстове и параклиси, покриващи литовските поля. Църквата запазва влиянието си и в политическия живот на страната. Тя например се противопостави на ратификацията на Истанбулската конвенция срещу насилието над жени с аргумента, че текстът й е носител на „джендър идеология“ и заплашва да подкопае традиционната семейна структура. Образът й обаче понася последиците на световната криза със сексуални посегателства на свещеници над непълнолетни. Дори папата е критикуван за това, че не е обърнал внимание на обвиненията срещу американски кардинал. „Има риск тези събития да помрачат посещението на папата в Литва, защото Католическата църква не е местна, а световна общност“, прогнозира социоложката Милда Алисаускиене. „Лични емоции“ „Вярващите литовци обаче ще се отдадат на личните си емоции при срещата с папата“, допълва тя. Католически свещеник бе арестуван този месец в Латвия по обвинение, че е изнасилил душевноболен. През миналия март в Литва Църквата призна за случай на сексуално насилие от 70-те години. Думите на папата, ако той засегне този въпрос, ще бъдат чути на всички континенти. Визитите на Светия отец в понеделник в Латвия и в сряда в Естония ще бъдат особено важни, тъй като католиците в двете страни са малко и папата ще проведе междухристиянски срещи с протестантите и православните. В Латвия католиците са концентрирани в региона Латгалия, Югоизточна Латвия. Там папата ще посети базиликата „Успение Богородично“ в село Аглона, което е католическото средище на Латвия. Шестте хиляди естонски католици се надяват, че с идването на папата Естония ще се сдобие с първия си католически светец. Става дума за германския йезуитски епископ Едуард Профитлих, арестуван и осъден на смърт от съветските власти и починал в затвора през 1942 г. Ако той бъде канонизиран, естонската католическа общност вероятно ще бъде най-малката в света, която има свой светец. БТА", "date": "2018.09.22", "title": "Папа Франциск в балтийските държави: нови предизвикателства и спомени за някогашни битки"}
{"url": "http://www.classa.bg/%D1%81%D0%B2%D1%8F%D1%82/item/387524-%D0%B1%D1%80%D0%B5%D0%BA%D0%B7%D0%B8%D1%82-%D0%B5%D1%81-%D0%BD%D1%8F%D0%BC%D0%B0-%D0%B4%D0%B0-%D1%83%D0%B3%D0%BE%D0%B4%D0%B8-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5", "text": "Тереза Мей беше принудена да си тръгне с празни ръце от срещата в Залцбург. ЕС печели време и още повече засилва натиска върху Лондон. Никой не иска пръв да отстъпи            Мей си мислеше, че може да изкопчи отстъпки от лидерите на държавите в ЕС. Срещата в Залцбург щяла доведе до обрат в преговорите за Брекзита, внушаваше тя. В приятелска и ведра атмосфера нейните европейски колеги изслушаха за пореден път предложенията на Тереза Мей, които, според самата нея, са единственият възможен компромис: частично членство на Великобритания в обединения вътрешен пазар, но само за стоки, не и за услуги. Сетне, независимо от добрата атмосфера, Тереза Мей беше принудена да си тръгне с празни ръце. Европейците тъй или иначе искат да изчакат конгреса на британските консерватори, защото никой не знае дали Мей ще успее да се задържи начело на партията си. С други думи: ЕС печели време.     Все пак правителствените ръководители от Евросъюза дадоха допълнителен сигнал, насрочвайки извънредна среща на върха за ноември. Към този момент ще остават само четири месеца до излизането на Великобритания и моментът ще е назрял. А може би не? Ако внимателно анализираме хореографията на преговорите, ще добием впечатлението, че европейците залагат на физическите закони. Споразумение ще бъде възможно едва тогава, когато вътрешният натиск в британското правителство ще се е повишил до непоносимост. Моментът на най-тежките спазми в Лондон може би ще настъпи през януари, че дори през февруари. Междувременно европейците дават да се разбере, че процесът по ратифицирането на договора за излизане на Великобритания може да протече и доста бързо. И ако британската премиерка беше пристигнала в Залцбург с надеждата, че ще победи в играта на нерви – сметката ѝ се оказа погрешна.   ЕС няма да прави повече отстъпки   Наблюдаваме сякаш добре познатата, страховита игра, при която два автомобила с висока скорост се движат един срещу друг – губи онзи, които първи отбие встрани. Европейците смятат, че имат подчертано предимство в тази игра. Да, те също предпочитат Великобритания да излезе с договор и с разумен преходен период, а не с катастрофалния „нерегламентиран Брекзит\". Смятат обаче, че дори да се стигне до излизане без договор, проблемът за ЕС ще бъде много по-малък, отколкото за Обединеното кралство. Ако се върнем при метафората: ЕС знае, че кара камион, а британците насреща му са в „Мини\". Няма нужда човек да е ясновидец, за да установи, че през следващите два месеца британската икономика ще става все по-нервна и в същото време ще разработва различни резервни планове. Стопанските щети също ще нарастват. А това означава, че в Лондон, където тъй или иначе имаме една разцепена Консервативна партия, една нерешителна опозиция и една тревожна общественост, положението все повече ще се изостря. Още колко дълго може да издържи Тереза Мей? И дали изобщо може да събере мнозинство в парламента за какъвто и да било компромис? Или пък все пак ще се проведе втори референдум? В момента никой не може да каже дали през следващите месеци министър-председателката наистина може да пришпори и осъществи Брекзита или пък ситуацията ще ескалира до хаос и нови избори. Германската канцлерка ясно заяви, че има още много работа, докато се стигне до споразумение. И няма да има разделяне на вътрешния пазар, само за да се угоди на британците. ЕС не е съгласен с плана на Тереза Мей, защото да членуваш във вътрешния пазар само за стоки, но не и за услуги – това взривява правилата на Евросъюза. По този въпрос холандският премиер Марк Рюте беше съвсем ясен: „За нас търговията с Великобритания е интересна, но още по-интересна е търговията в рамките на 400-милионния ни вътрешен пазар.\" ЕС няма да прави повече отстъпки на Великобритания. Евросъюзът действа в свой собствен интерес и предпазва икономиката си от опитите на една напускаща държава-членка да обезсмисли вътрешните правила. За британците на масата все още чакат два варианта: членство в Европейското икономическо пространство по модела на Норвегия или споразумение за свободна търговия по модела на Канада. И Лондон има още четири, пет или максимум шест месеца, за да вземе решение.", "date": "2018.09.22", "title": "Брекзит: ЕС няма да угоди на британците"}
{"url": "http://www.classa.bg/%D1%81%D0%B2%D1%8F%D1%82/item/387525-%D0%B2-%D1%81%D0%B8%D0%BD%D1%86%D0%B7%D1%8F%D0%BD-%D0%B8%D0%B7%D1%87%D0%B5%D0%B7%D0%B2%D0%B0%D1%82-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8", "text": "Карали ги да рецитират партийни лозунги, учели ги какво прекрасно място е Китай. В провинция Синцзян стотици хиляди мюсюлмани изчезват в изправителни лагери.  ДВ разговаря с очевидци и близки на изчезналите.              оценките на различни межуднародни организации, най-малко един милион души в Китай са държани в изправителни лагери. В актуален доклад на \"Хюмън райтс уоч\" се посочва, че \"нарушенията на човешките права в провинция Синцзян са достигнали невиждани от времето на културната революция в Китай мащаби\". Цяла мрежа от изправителни лагери е изградена в региона, населяван основно от мюсюлманските малцинствени общности на уйгурите и казахите.   От дълги години между уйгурите и централното правителство на Китай има напрежение. А властите сега изглежда засилват репресиите - известни са много случаи на напълно произволни задържания на хора. За това свидетелстват и все повече близки на хора, държани в изправителни лагери. Така например пред правозащитната организация Atajurt, създадена през 2017 година в Алмати, Казахстан, жена е разказала как баща ѝ бил наблюдаван от полицай, докато се молел у дома си. Студентка пък твърди, че баща ѝ бил арестуван само защото на смартфона му открили мобилното приложение на WhatsApp. Подозрителен го е направила очевидно възможността да общува с чужбина, без централната власт да може да контролира това.     Друга жена разказва как синът ѝ е бил арестуван заради едно селфи - момчето се снимало с известен казахски попизпълнител. Китайските власти го обвинили в това, което те наричат \"две лица\". На жаргона на комунистическата партия това означава да не си безрезервно верен на партията и държавата. Но властите не се задоволили само със сина на жената - нейни роднини ѝ се обадили в Казахстан, където тя живеела с 13-годишната си дъщеря, за да ѝ предадат, че дъщеря ѝ трябва да се върне в Китай и там да продължи да ходи на училище. \"Нямах избор - те заплашваха да арестуват цялата ми рода\", казва жената. А след като детето се върнало, незабавно било изпратено в изправителен лагер.   Казахстанец показва снимка на жена си, която е изчезнала в китайски изправителен лагер   \"Две лица\" било прегрешението и на Кайрат Самаркан, който от 2009 г. живее в Казахстан. При едно свое връщане по служба в Китай той бил повикан за справка в полицията. Там искали да научат от него какво прави в Казахстан, с какви хора се среща и т.н. След като преровили телефона му и под аватара му в социалните медии открили съкращението KZ - международното обозначение на Казахстан, съдбата му била решена.   Методи на \"превъзпитанието\"   \"Денят в лагера започваше с пеене на националния химн, след което започваха \"часовете\"\", разказва Самаркан. Според неговата преценка, в лагера имало 5700 души. По цели часове задържаните трябвало да пеят песни във възхвала на Комунистическата партия, разяснявали им решенията от последния Конгрес на партията, карали ги да декламират партийни лозунги. \"Учеха ни какъв прекрасен държавен ръководител си имаме и колко прекрасно място за живеене е Китай\", разказва мъжът. По неговите думи, затворниците били разделяни на групи: обвинените в религиозна дейност били в отделна сграда от тези, които поддържали контакти с чужди страни.   Мюсюлманите в Синцзян трябва да се научат на патриотизъм - принудително   Законови основания за масовите арести не съществуват, както не съществува и постановена със закон санкция за тези деяния. Единствено ръководствата на изправителните лагери решават кой да бъде освободен и кой не. \"Точно това беше най-лошото - че никой никога не знаеше колко още ще прекара тук, ще излезе ли въобще някога на свобода или пък ще решат да ликвидират всички в лагера\", казва Кайрат. Така той започнал да мисли за самоубийство. Но от управата на лагера му отнели всички дрехи, които той можел да използва, за да се обеси. Тогава той започнал да си блъска главата в стената, докато не изпаднал в безсъзнание. След което го пуснали.   Борба срещу \"религиозния екстремизъм\"   Китайската провинция Синцзян е един от конфликтните региони в Китай. Уйгурите, които там са най-голямата етническа група, постоянно надигат глава срещу китайското управление - включително със сила. При размирици в административната столица на региона Урумки през 2009 г. загинаха 200 души, а през 2014 атентатори извършиха нападение на гарата в южнокитайския град Кунмин и убиха с ножове и мачете най-малко 29 души. Китайските власти обвиниха за нападението уйгурските сепаратисти, което по-късно беше потвърдено от оставено писмо, с което те поеха отговорността за атентата. Китай разглежда тези актове на насилие като част от поредицата ислямистки нападения в западните страни. \"Имаме нужда от тези лагери, за да се борим успешно срещу религиозния екстремизъм, заяви официален китайски представител по време на заседание на Комисията по човешките права към ООН в началото на септември. Той добави, че Западът се бил провалил в тази борба. Това изявление беше и първото официално признание от страна на Китай за масово интерниране на хора. Китайският говорител обаче побърза да уточни, че в случая ставало въпрос не за лагери, а за \"центрове за професионална квалификация\".", "date": "2018.09.22", "title": "В Синцзян изчезват стотици хиляди мюсюлмани?"}
{"url": "http://www.classa.bg/%D1%81%D0%B2%D1%8F%D1%82/item/387526-%D0%BA%D0%B0%D0%BA-%D0%BE%D1%80%D0%B1%D0%B0%D0%BD-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B5%D0%BF", "text": "Будапеща реши да заложи на пропагандна офанзива, след като евродепутатите гласуваха за започване на наказателна процедура срещу Унгария. \"Те искат да ни запушат устата, защото желаем  да опазим родината ни и Европа.\"          вътре и връщайте обратно онези, които вече са тук!\" - с това си възклицание за бежанците Виктор Орбан отново съумя по ефектен начин да привлече вниманието на журналистите, пише Ралф Леонхард в статия за \"Тагесцайтунг\". Авторът припомня, че унгарският премиер прокарва в страната си следната идея: критиките на Брюксел не са заради посегателствата срещу демокрацията в Унгария, а само заради неговата собствена последователна политика срещу миграцията. По-нататък в статията четем:   \"Бъдещият ЕП ще бъде съвсем различен\"   \"След като през миналата седмица Европейският парламент стартира наказателна процедура срещу Унгария за нарушаване на договорите, правителството в Будапеща дори пусна в профила си във Фейсбук видео, озаглавено \"Да не се поддаваме на изнудването\". На фона на драматична музика се чете следният текст:      \"Мнозинството в Европейския парламент, което поддържа миграцията, иска да ни запуши устата, защото желаем да опазим родината си и Европа с ограда по границата.\" (...) В ежеседмичното си изявление по радио \"Kossuth\" самият Орбан предупреди евродепутатите, че ги очаква революция: \"С цялото ми уважение, този Европейски парламент вече не отговаря на духа на времето и дните му са преброени. През май Вие ще се оттеглите, а на новите избори за Европейски парламент хората ще изберат други депутати.\" (...) Още по-недвусмислено се изказа Мариан Йори, колумнистка в проправителствения вестник \"Magyar Hírlap\". Според нея, шумотевица в Европейския парламент вдигали единствено старите управленски елити, които се страхували, че губят влияние и се опитвали да спрат \"надигането на новите сили\". В своето радиоинтервю Орбан предрича, че бъдещият Европарламент ще изглежда съвсем различно, имайки предвид очаквания завой надясно. Той самият привличал омразата на сегашното мнозинство, което смятало \"за своя историческа мисия да промени сегашната структура на населението в Европа и да осъществи размяна на население\". Орбан особено се гневи на депутатите от консервативните партии, към чиято фракция всъщност принадлежи и неговата \"Фидес\". Мнозинството от тези депутати подкрепиха критичния доклад за Унгария и санкциите срещу страната. Дори австрийският канцлер Себастиан Курц, който иначе винаги защитава Орбан, одобри това гласуване. В тази връзка най-разгорещеният разпалвач на омраза сред унгарските журналисти Жолт Байер нарече Курц \"предател\". Самият Орбан се изказа по-меко. Това бил \"млад човек малко над 30-годишна възраст, който изведнъж попада в една много проблематична, непрозрачна и многоизмерна дискусия\".   Може ли още да се вярва на ЕНП?   Авторът на статията припомня, че на срещата на върха в Залцбург фракцията на ЕНП не можа да вземе решение за изключването на унгарската \"Фидес\". Лидерът на европейските консерватори Жозеф Дол каза, че трябва да се изчакат резултатите от евентуалната процедура срещу Унгария, пише Ралф Леонхард и накрая цитира Свен Гиголд, говорител на германските Зелени в Европарламента: \"Докато Орбан е в техните редици, те не могат да водят заслужаваща доверие предизборна кампания.\"", "date": "2018.09.22", "title": "Как Орбан отговори на ЕП"}
{"url": "http://www.classa.bg/%D1%81%D0%B2%D1%8F%D1%82/item/387520-%D0%B8%D0%B7%D1%80%D0%B0%D0%B5%D0%BB-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B8%D1%80%D0%B0%D0%BD", "text": " реши да се обърне към ООН с молба да се осъди политиката на Израел, която днес открито заплашва Техеран. Освен това иранските власти са помолили да се обърне особено внимание на ядрената програма на Тел Авив, която създава опасност в региона. И нали наистина политиката на Израел днес носи разрушителен характер. Но могат ли призивите на Иран да заставят ООН да заеме твърда позиция по отношение на израелската страна, а също така да накара Тел Авив да съблюдава международните правила и устави.     Еднозначно няма да успеят по една проста причина: САЩ диктуват правилата на ООН. Именно заради това Организацията на обединените нации се занимава със случващото се с иранското ядрена политика, но не се занимава със случващото се в Израел. Защото така е нужно на американците. А от Израелска страна изхожда опасност, при това много сериозна - нали тя притежава 80 единици ядрено оръжие. Само че Израел не иска да попада под контрола на МААЕ, затова и провежда в сянка своята ядрена политика. Но в какво се крие заплахата от страна на израелтяните? Ерусалим, както и Вашингтон загуби своето влияние в Близкия изток заради операцията на Русия в Сирия, затова и страните са готови на най-радикални мерки за завръщането на своите предишни позиции. Основният проблем за Израел в Сирия сега е Русия, която е унищожила голяма част от терористите и нейните съюзници в лицето на Иран и на Турция. Анкара сега е заела изчаквателна позиция, затова и Ерусалим води открита борба срещу руската и иранската страна. Това потвърждава и „случайността“ с Ил-20, а също така заплахите по адрес на Техеран. Но твърдото намерение на Иран да постави Израел на място не може да не ни радва. Освен това сега Ерусалим трябва да отговори за инцидента с руския самолет. Да се надяваме, че Техеран и Москва ще представят маса факти, които няма да дадат възможност на израелтяните да се оправдават, а Западът да ги прикрива. Вероятно ще бъде така, нали, както показва последният опит, дипломацията се намира на страната на Русия.", "date": "2018.09.22", "title": "Израел заплашва Иран"}
{"url": "http://www.classa.bg/%D1%81%D0%B2%D1%8F%D1%82/item/387521-%D1%82%D1%80%D1%8A%D0%BC%D0%BF-%D1%80%D0%B0%D0%B7%D1%80%D0%B5%D1%88%D0%B8-%D1%80%D0%B5%D0%B0%D0%B3%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B8-%D1%81-%D0%BE%D1%84%D0%B0%D0%BD%D0%B7%D0%B8%D0%B2%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8", "text": "Новата стратегия на САЩ в киберпространството, която бе подписана от Доналд Тръмп в четвъртък, официално упълномощава правителството на САЩ да извършва нападателни кибератаки, съобщи министърът на вътрешната сигурност на САЩ, Джон Болтън.   \"Ще направим много неща по офанзивен начин и мисля, че опонентите ни трябва да го знаят\", каза Болтън пред репортери на пресконференция.   Документът е първият по рода си през последните 15 години, който е \"напълно структуриран\". Той предлага насоки и съвети за агенциите, които са класифицирани, както и различни принципи, като поддържането на мир чрез сила.   Според Болтън, този документ ще помогне на властите да \"гарантират, че Интернет е безопасен и ще бъде двигател на растежа на САЩ\". Сега компетентните органи ще могат да \"идентифицират, демонтират, да разрушават и възпират действия в кибернетичното пространство, които дестабилизират и противоречат на националните интереси\".   Съветникът по националната сигурност посочи, че гражданите на други държави не трябва да се страхуват от възможни офанзивни кибернетични атаки от САЩ, освен ако те не участват в престъпления срещу Съединените щати. Тези, които трябва да се притесняват \"са хората, които са извършили или се готвят да се ангажират с враждебни действия срещу нас във виртуалното пространство, независимо дали са чужди държави, терористични или престъпни организации\".   Като примери за потенциални опасности за националната сигурност, от които Съединените щати трябва да бъдат защитени, Болтън спомена неотдавнашните кибератаки с вирусите WannaCry и NotPetya, както и кибератаката срещу правителството на щата Атланта, в която хакерите поискаха откуп в биткоини.   Болтън също заяви, че в случай на кибератаки не всички отговори на правителството ще бъдат в киберпространството, което предполага, че в допълнение към офанзивните кибератаки, на органите остават и други законодателни инструменти, като например санкции или военна интервенция", "date": "2018.09.22", "title": "Тръмп разреши реагиране на кибератаки с офанзивни операции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387512-%D0%B1%D0%BE%D1%80%D0%B8%D1%81%D0%BE%D0%B2-3-%D0%B8%D0%BB%D0%B8-%D0%B7%D0%BB%D0%B0%D1%82%D0%BD%D0%B8%D1%82%D0%B5-%D0%BC%D0%BE%D0%BC%D1%87%D0%B5%D1%82%D0%B0-4-%D0%BA%D0%BE%D0%B9-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "С бухалки и обръчи те постигат забележителни успехи в най-различни дисциплини на политическата гимнастика. Те са \"Златните момчета\" - ансамбълът, който сякаш управлява България.              проблемите с Търговския регистър е време да обърнем внимание и на политическия регистър на България. В него пише, че сегашното правителство на страната е \"Борисов 3\", което е номинално вярно. По съдържание обаче правителството сякаш е на други хора, които зад неговата фасада се сдобиват с медийни монополи, тютюневи гиганти, пари за язовири, тецове и многомилиардни обществени поръчки. Нека наречем тези хора \"Ансамбъл златните момчета на България\". Или за по-кратко: \"Златните момчета\".     Изборът на името не е случаен. Защото същността на българската политика е много близка до художествената гимнастика. И особено до съчетанията с обръчи и бухалки. Обръчите са от фирми, а бухалките - от вестници и магистрати. Като вземем предвид основните уреди и най-корпулентните им изпълнители, можем да предположим, че Борисов е само част от управляващия ансамбъл. И то не най-важната. Докато другите въртят обръчите и размятват бухалките, той - като любимец на публиката - чертае с лента красиви лозунги из въздуха. Например следния: \"про-европейска ориентация\". Само че лентата на Борисов все повече взе да се заплита и да не успява да изпише лозунгите в пълнота. Така от \"про-европейската ориентация\" напоследък остана само \"ориентация\". А някои го четат и като \"ориентализация\". Казусът \"Орбан\" съвсем влоши нещата - по него рисунъкът на премиерската лента поразително заприлича на Спаската кула на Кремъл с мавзолея на Ленин до нея.   Златните момчета жънат успех след успех   Интересно е, че ансамбълът на Златните момчета няма много да се промени, ако Бойко Борисов бъде инцидентно заменен от Корнелия Нинова. Публиката може да страда известно време за своя любимец и естетически да се възмущава от неграциозните и отривисти движения на соцлидерката, която сякаш е навикнала да размахва не лента, а сърп и чук. Но съчетанията в огромната си част ще останат същите: \"Белене\", \"КТБ\", \"Руски газ\", \"Истанбулска конвенция\", \"Бежанци\", \"Борба с корупцията\" и \"Кой е по-голям патриот\". Само бенчовците в обслужващата част на отбора ще са частично различни. При състезателите с обръчи и бухалки хлабаво няма - и в буквалния, и в преносния смисъл. Пред очите на цяла България, в рамките на поне четири правителства Златните момчета жънат успех след успех. Богатството им \"изсветлява\" и от скромните хонорари по хидроинженерни проекти те вече преминаха на тецове и други индустриални обекти. Съвсем \"законно\" или чрез \"много добри адвокати\", по думите на тези, които трябва да проверяват законността на съчетанията. Е, и Златните момчета дават свидни жертви - така например банкерът Цветан Василев в един момент беше изхвърлен от обръча и върху му се стовариха всички бухалки. В защитата си дотук той не спори, че това е било заслужено, а само повдига резонния въпрос защо само него го застигна тази избирателна форма на справедливост.   Златните момчета. Четири пъти.   И така: ако приемем, че Златните момчета управляват България, политическият регистър на страната би трябвало да бъде обновен по следния начин (в експеримента се връщаме само до 2009 година, макар че той може да се продължи и назад във времето): 1) Правителство \"Златни момчета 1\" (сега известно като правителство \"Борисов 1\" от периода 2009-2013). КТБ разцъфтява и с парите на вложителите се закупуват огромни активи в страната. Едната част от Златните момчета го играе банкер, друга част си прекарва времето в кабинета на Цветан Цветанов - според книгата за посетители. Това е и правителството, при което магистратурата е овладяна сериозно от Златните момчета и ортаците им. Назначен е и главен прокурор; 2) Правителство \"Златни момчета 2\" (сега известно като правителство \"Орешарски\"). Златните момчета решават, че може да минат и без ГЕРБ, особено с оглед на задаващата се криза в КТБ. Назначаването на един от ансамбъла за шеф за ДАНС обаче води до масови обществени протести, които в комбинация с фалита на банката събарят това правителство. Тук се стига и до раздялата с Василев; 3) Правителство \"Златни момчета 3\" (сега известно като \"Борисов 2\" от периода 2014-2017). Първоначално Златните момчета нямат пълен контрол над тази формация, но от декември 2015 - с изгонването на Христо Иванов и ДСБ - тя става изцяло тяхна; 4) Правителство \"Златни момчета 4\" (\"Борисов 3\" от 2017), в което техните интереси са толкова добре защитени, че целият ансамбъл започва да излиза на светло. Бойко Борисов е необходим елемент от хореографията, особено по време на избори. А също така и като обект на медийни венцехваления. Но в определянето на политиката на кабинетите неговото участие е далеч по-скромно. Политиките, които са били инициирани и публично отстоявани докрай от премиера Борисов, се броят на пръсти: пътното строителство може би. Сигурно заради психологическия му натюрел той предпочита да остава на по-задна линия и да пуска други напред. Ако битката се окаже трудна, Борисов сменя курса, като отговорността за загубата остава у тези, които са били инициатори. (Единствено с провала с Цецка Цачева той пое отговорност и отиде на нови избори.) Като цяло Златните момчета винаги са последователни и неотклонни в преследването на своите цели. Да си припомним: стопиране на съдебната реформа, ограничаване на отговорността за КТБ до Цветан Василев и близкото му обкръжение, запазване и разширяване на де факто медиен монопол, непрекъснат приток на държавни поръчки към обръчите от фирми. Така например преди време от едно изказване на премиера стана ясно, че едното златно момче си \"заминава\", но това така и не се случи - т.е. той беше \"бламиран\". Борисов също така обяви в един момент, че спира обществени поръчки (на които се радват най-вече Златните момчета) на стойност близо милиард: но и това беше от ден до пладне. Напоследък и одиозни законодателни инициативи на Златните момчета с пропагандна стойност безпроблемно минават през парламента.   Та чие е правителството?   Нека се върнем към казуса \"Орбан\". Той показа, че Източна Европа има сериозен проблем, който релефно се илюстрира от България. Поради относителната слабост на демократичните институции, сравнително малкия пазар и високите нива на корупция, в доста държави от региона се е стигнало до драматично срастване на политическа, икономическа и медийна власт. Това срастване вече започва да застрашава демокрацията по два начина. Единият е автократичен, както е в Унагрия. А другият - както е в България - с фалшив плурализъм, зад който група Златни момчета дърпат конците на все по-изпразнени от съдържание, инженерно произведени партии. За да прикрие тази нерадостна истина - добре описана в доклада за Унгария на Европейския парламент - Източна Европа усилено се \"патриотизира\". Това \"патриотизиране\" не е нищо друго освен политически протекционизъм, желание да се изолираш и окопаеш във властта. Критиките срещу това положение вече се третират като \"външна намеса в суверенна политика\" и като \"заплаха за националната сигурност\". Затова българските Златни момчета с всичките им партийни патерици - ГЕРБ, БСП, \"патриоти\", \"Воля\" и т.н. - подкрепиха Орбан. Вярно - в случая без ДПС. Но това е просто един щрих с лентата, целящ да отклони вниманието от обръчите и бухалките.", "date": "2018.09.22", "title": "\"Борисов 3\" или \"Златните момчета 4\"? Кой управлява България?"}
{"url": "http://www.classa.bg/%D1%81%D0%B2%D1%8F%D1%82/item/387514-%D0%BA%D0%BE%D0%B3%D0%B0%D1%82%D0%BE-%D0%B2%D0%B5%D1%80%D0%BC%D0%B0%D1%85%D1%82%D1%8A%D1%82-%D0%B8%D0%B7%D0%B1%D0%B8%D0%B2%D0%B0%D1%88%D0%B5-%D0%B1%D0%B8%D0%B2%D1%88%D0%B8-%D1%81%D1%8A%D1%8E%D0%B7%D0%BD%D0%B8%D1%86%D0%B8", "text": "През есента на 1943  избива на гръцкия остров Кефалония 5200 италиански войници. Клането на Кефалония бележи повратен момент в гръцко-италианските отношения.            остров Кефалония в Йонийско море е истинско райско кътче, включително за много германци. Прекрасните плажове и кристално чистата вода привличат годишно десетки хиляди туристи. Архитектурата напомня за историята на това място - от 13-и до късния 18-и век Кефалония е принадлежала към Венецианската република. И до днес островът е смесица от две култури - италианската и гръцката. Но историята му е белязана и от една тежка травма. Далеч от плажовете, на един хълм в регионалната столица Аргостолион се издига паметник, напомнящ за един от най-кървавите епизоди в историята на острова - през 1943 г. германски войски избиват 5200 войници от италианската дивизия \"Акуи\". Тъй нареченото \"клане на Кефалония\" е едно от най-големите военни престъпления на Вермахта в Южна Европа.   Съпротива срещу Мусолини   След като през 1941 година Гърция е окупирана - първо от фашистка Италия, а след това и от войски на Вермахта, Кефалония и останалите йонийски острови са поставени под командването на италианската армия. След разпадането на съюза между Хитлер и Мусолини, германски войски поемат контрола над острова. Главнокомандващият италианските части генерал Антонио Гандин, който е пламенен привърженик на Адолф Хитлер, вижда чудесна възможност не просто да капитулира, а и да премине на страната на германците.     Той обаче дава възможност на войниците си да гласуват на чия страна да останат и те решават да се бият срещу германците. Така се стига до тежки и кръвопролитни сражения, в които най-напред загиват 1300 италински и само около 40 германски войници. След това Вермахтът започва да разстрелва всички предаващи се италианци - без съд и присъда: само за няколко дни са избити 5200 войници от италианската армия. В Италия събитията на острова бележат важен исторически поврат: поставят началото на съпротивата и сред военните срещу фашизма на Мусолини.     Капитулацията на Италия и пряко свързаното с нея клане на острова променя рязко настроенията сред местното гръцко население на Кефалония. \"Хората са били направо шокирани от това колко хладнокръвно германците избиват италиански войници\", казва Клотилд Перота от гръцко-италианския културен съюз \"Mediterraneo\".      Гърци започват да укриват италианци, за да ги спасят от сигурна смърт. Така от врагове те стават съюзници. Съответно и до днес отношенията между Гърция и Италия са значително по-необременени от тези между Гърция и Германия, посочва Перота.   Цензурираният справочник   Преводачката Дорис Виле живее от близо 30 години в Кефалония. Съвсем случайно тя научава за трагичните събития на острова от септември 1943 година. \"Вече бях от няколко години на острова, когато се натъкнах на един туристически справочник. Забелязах, че в германския превод на текста липсваше цяла глава, посветена на \"клането на Кефалония\", тази глава фигурираше обаче в италианския текст. На мое запитване авторката на справочника (гъркиня) ми отговори, че не искали да обременяват с тази информация германските туристи. Оттогава до днес обаче много неща са се променили. Широката общественост научава за онези събития най-вече благодарение на филма \"Мандолината на капитан Корели\", чието действие се развива по време на окупацията и в който не е пропуснат епизодът с клането на острова. Сред статистите, участвали в снимките, е имало и много възрастни хора, които са очевидци на събитията. На тази основа през годините са възникнали и много нови приятелства. \"Познавам свидетел на събитията, когото децата на един от оцелелите посещават всяка година\", казва преводачката Виле. Един въпрос обаче остава недостатъчно отбелязан, когато става дума за клането, състояло се преди 75 години: \"Често се забравя за страданията на гръцкото население. През дванайсетте месеца германска окупация, последвали избиването на италианските войници от дивизията \"Акуи\", цели села са били изгорени и още много хора са били екзекутирани\", посочва Дорис Виле. Напоследък излизат много повече публикации по темата, посочва тя и допълва, че в Германия не е осветлен достатъчно въпросът за извършените от Вермахта престъпления по време на германската окупация на Кефалония.", "date": "2018.09.22", "title": "Когато Вермахтът избиваше бивши съюзници"}
{"url": "http://www.classa.bg/%D1%81%D0%B2%D1%8F%D1%82/item/387513-%D1%81%D0%B1%D0%BE%D0%B3%D0%BE%D0%BC-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8%D1%82%D0%B5", "text": "Генна терапия на базата на трансплантация на кожа, насочена към борба с пристрастяването към кокаин и блокиране спомените от морфин или хероин, може да стане реалност, ако учените надминат експериментите с мишки и тези иновативни методи станат приложими и за хората.   Въпреки че процедурите се нуждаят от още научни изследвания и развитие, те биха могли да представляват първите признаци на ефективна надежда да се сложи край на страданието, което продължава да отнема живота на хиляди хора.   Кокаиновото пристрастяване е едно от най-трудните за лечение и рядко е успешно. При отсъствието на лекарства, които могат да изкоренят тази зависимост, пациентите често изпадат в криза, дори и след дълги периоди на въздържание. Също така не съществуват ефективни методи за лечение на случаите на предозиране с кокаин.   Това, което предлагат сега учени от Университета в Чикаго (САЩ), е да модифицират стволовите клетки на епидермиса, като поставят в тях бутирилхолинетеразата, ензим, който разгражда кокаина в организма и не му позволява да достигне центровете за награда в мозъка. Изследователите предлагат да се използват определени мутирали форми, чиято ефективност надвишава хиляди пъти оригинала.   Изследването на тези учени, публикувано в списание Nature Biomedical Engineering, описва експеримент с мишки, в чийто геном на стволови клетки на кожата те добавят гена бутирилхолинестераза, мутирал чрез CRISPR-Cas9 инструмент. Трансплантатът е ефективен при предозиране и защитава животните, които спират да показват интерес към кокаина. Трансплантираните клетки осигуряват постоянна концентрация на ензим в кръвта на гризачите, достатъчно висока, за да се намали концентрацията на кокаин в тялото и да се неутрализира ефектът му.   През юни тази година, учени от Университета в Бат (Великобритания), оповестиха механизъм, който потенциално може да се сложи край на рецидива при наркомани, които консумират опиати, които в повечето случаи се появяват през първата година след рехабилитацията   Те използвали мишки и плъхове, дрогирани с морфин, като добавят metilicaconitina (MLA), който служи като блокер на невротрансмитера ацетилхолин в мозъка, който участва в процесите на паметта. Учените установили, че MLA блокира рецидива при животните.   Учените считат, че все още е необходимо допълнително проучване на мозъчните механизми, участващи в рецидива, но откритието \"дава възможност за изкореняване на дългосрочните спомени, свързани с дрогата, които стоят зад пристрастяването и апетита за рецидив. \"", "date": "2018.09.22", "title": "Сбогом на наркотиците"}
{"url": "http://www.classa.bg/%D1%81%D0%B2%D1%8F%D1%82/item/387515-%D0%BF%D0%B5%D1%82%D1%82%D0%B5-%D0%B8%D0%B7%D1%82%D0%BE%D1%87%D0%BD%D0%B8%D0%BA%D0%B0-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B0%D1%80%D0%B0-%D1%81%D0%B0%D0%BB%D0%B2%D0%B0%D1%82%D1%80%D1%83%D1%87%D0%B0", "text": "Мара Салватруча, известна също като MS-13, е престъпна организация, която действа най-вече в Централна Америка, по-специално в Хондурас, Гватемала и Ел Салвадор, страни, които съставляват региона на Северния триъгълник.   Създадена в края на 80-те години в Лос Анджелис, САЩ, през годините тя разширява своите мрежи. Към традиционните си източници на доходи като изнудването, те добавиха други незаконни дейности и сега стигат до точката да разполагат с достатъчно средства, за да се вмъкнат на законния пазар.   Разследването на портала Insight Crime lists разкрива петте начина, по които MS-13 изпира парите си. 1. Кражба, внос и продажба на превозни средства Една от най-старите форми, кражбата на кола и нейната \"легализация\" на пазара на употребявани автомобили в Ел Салвадор продължава да бъде един от начините, по които организацията събира много пари. Тази система претърпя тежък удар през 2016 г., когато правителството на Салвадор успешно извърши така наречената операция \"Джак\". В този случай са били конфискувани 106 автобуси, автомобили, камиони и мотоциклети, в допълнение към $ 34,500 в брой. Няколко лидери на организацията също бяха арестувани. 2. Недвижими имоти Сред най-честите начини за \"изпиране\" на пари, получени незаконно, е покупката на недвижим имот чрез фронтмен. Тази практика се улеснява от липсата на регулации в региона за финансови транзакции. В допълнение към жилищата, тези имоти често се използват за търговски предприятия като ресторанти, хотели, барове и др. 3. Търговски доставчици Това, което започва като механизъм на изнудване, при който търговецът бива помолен да плаща пари в замяна на гарантирането на неговата безопасност, доведе до мрежа за изпиране. Сега MS-13, в допълнение към таксуването за използване на локален или щанд на панаир, също предоставя продукти, които продава с огромен марж на печалбата, която отива, в по-голямата си част, за организацията. 4. Заеми Управлявайки толкова много пари, в някои градове на Хондурас, Мара Салватуруча поема и ролята на заемодател. Като не изисква каквото и да е обезпечение, тя дава заеми с огромен лихвен процент, който може да достигне 30% на ден. Ако човекът не върне парите, той знае, че може да плати дори с живота си. 5. Банкови трансфери И накрая, благодарение на тяхното разпространение, те принуждават жертвите си да внасят или да прехвърлят незаконно получени пари по различни банкови сметки. Те дори са използвали прости системи за преводи за прехвърляне на ресурси. Като не се концентрират върху този тип операции, но ги разнообразяват и винаги управляват малки суми, става много трудно да се открият участниците.", "date": "2018.09.22", "title": "Петте източника на финансиране на Мара Салватруча"}
{"url": "http://www.classa.bg/%D1%81%D0%B2%D1%8F%D1%82/item/387518-%D0%B0%D0%BA%D0%BE-%D0%BC%D0%BD%D0%B5%D0%BD%D0%B8%D1%8F%D1%82%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%82-%D0%B2%D1%8A%D0%B2-%D1%84%D0%B0%D0%BA%D1%82%D0%B8,-%D0%B0-%D1%84%D0%B0%D0%BA%D1%82%D0%B8%D1%82%D0%B5-%D0%B2-%D0%BC%D0%BD%D0%B5%D0%BD%D0%B8%D1%8F", "text": "общества могат да толерират много различни мнения, но не и много различни истини. Думите са на Ханс-Георг Маасен - човекът, който съвсем доскоро управляваше германската Федерална служба за защита на конституцията. Това е институцията, която следи за появата на религиозен или политически екстремизъм. Маасен се обръща с тези реплики пред група служители на разузнаването, като се опитва да ги предупреди за опасностите в епохата на все по-растящата дезинформация.       \" Ако през хибридни операции се разпространяват фалшифицирани новини, фактите се манипулират, фактите се потискат. Ако мненията се превърнат във факти, а фактите - в мнения, гражданите губят надеждната основа, върху която могат да правят своите политически решения \", казва още той. От днешна гледна точка, изглежда иронично, че именно Маасен е предупреждавал за тази опасност. В началото на седмицата Ангела Меркел го отстрани от поста му заради изказвания, които поставят под съмнение събитията около протестите в Кемниц. В края на август неонацистки и крайнодесни групи поведоха хиляди протестиращи в центъра на града, като гордо издигаха хитлеристки салюти и преследваха чужденци по улиците. Причината - убийството на германец, за което са заподозрени имигранти от Ирак и Афганистан. Маасен всъщност се усъмни в автентичността на клип, който циркулираше в интернет и който показваше една от тези предполагаеми \"гонки\" срещу чуждоземци в Кемниц. Случаят с бившия контраразузнавач No.1 на Германия е само един от множеството примери за вътрешната криза в страната - възхода на крайното дясно, дебата за дезинформацията и реалността, бъдещето на имиграционната политика. Част от тези проблеми стоят под повърхността на германското общество още от края на Втората световна война, но днес въпросите за идентичността, общественото разделение и историята на Германия се завихрят в нещо подобно на екзистенциална криза. Какво означава да си гражданин на Германия? Какво е отношението на Германия към мрачната й история? Тези базови проблеми тормозят страната от няколко месеца. Конфликтът между Ангела Меркел и вътрешния й министър Хорст Зеехофер по повод имиграционната политика за малко щеше да бутне от власт нестабилното коалиционно правителство. Този конфликт подчерта и натиска на крайнодясната \"Алтернатива за Германия\" върху традиционните партии в страната. Малко след това Месут Йозил напусна със скандал националния отбор по футбол, като обвини съотборниците и феновете си в дискриминация. Думите му за всекидневния расизъм в Германия, насочен към всеки, който не изглежда \"традиционен ариец\", провокираха вълна от национално объркване. Кадрите от бунтовете в Кемниц, от своя страна, сложиха началото на трудния разговор за историческите уроци на Германия, за огромните културни и икономически различия в провинциите на бившата комунистическа ГДР. Ситуацията показа колко нервни са всички и как постепенно цялата нация изпада в състояние на колективна истерия. И тук се намесва Маасен. Като ръководител на антиекстремистката служба за сигурност, той има задължението да разследва шокиращите кадри в Кемниц. Самата Ангела Меркел осъжда поведението на протестиращите, които \"ловуват\" чужденци. Позицията му не е политическа - от него като глава на контраразузнаването се очаква да избягва всякакви открити политически изказвания. Маасен обаче постъпва по съвсем различен начин. В интервю пред \"Билд\", публикувано в началото на септември, го питат какво мисли за клиповете с гоненията на имигранти от симпатизанти на неонацистки групировки. Меркел описа записите като \"много ясна\" демонстрация на омраза. Да, но Маасен не е съвсем убеден в нейното мнение: \"Няма никакви доказателства, че клипът, който се разпространява в интернет за предполагаемия инцидент, е автентичен\". Той добавя, че случаят прилича по-скоро на \"таргетирана информация\", която цели да \"разсее\" вниманието на обществото от смъртта на 35-годишния германец, т.е. от повода за избухването на протестите в Кемниц. Маасен го нарича \"предумишлено убийство\", въпреки че разследващите го класифицират като \"непредумишлено\". От интервюто му не става ясно кой от всички клипове, които се разпространяват в германските медии, смята за фалшификат и какви са причините да го вярва. Маасен посочва, че е изненадан от бързината, с която Меркел и други политически лица са приели кадрите за чиста истина. Няколко дни след публикацията в \"Билд\" Маасен е подложен на критики заради прякото противоречие с канцлера. Скоро той се отрича от думите си, като казва, че \"е разбран погрешно\". Целта му била само да подложи на съмнение интерпретацията на клипа, а не съдържанието му. А това е странно, доколкото германската преса избягва да публикува цитати от лица на публични позиции, преди да им ги изпрати за потвърждение. По всяка вероятност Маасен и екипът му са знаели много добре какво ще последва, когато са разрешили на \"Билд\" да публикува конкретните му думи. Повече от всеки друг, Ханс-Георг Маасен би трябвало да знае ограниченията на поста си - точност, аналитичност, самообладание, недопускане на двусмислени интерпретации. Някои наблюдатели и журналисти обвиняват Маасен в проява на прекалена близост с \"Алтернатива за Германия\". Той се е срещал няколко пъти с лидера на AfD Александер Гауланд, споделял е детайли от доклад на разузнаването пред член на парламентарната му група. Коментарите на Маасен бяха подложени на критики и заради миналото на разузнавателните служби на Германия, обвинявани в неглижиране на опасността, която представляват крайнодесните групировки в страната. Службата за защита на конституцията се създава в Западна Германия още по време на Студената война, когато за основна заплаха за страната е смятано комунистическото влияние. Затова след падането на Берлинската стена службата е критикувана, че не действа достатъчно активно срещу екстремистите от дясното крило. Този проблем беше повдигнат с още по-висока спешност през 2017 г., когато \"Алтернатива за Германия\" спечели 12,6% на парламентарните избори. След интервюто си пред \"Билд\" Маасен бързо се превръща в герой за симпатизантите на националистическите сили. Определят го като човек, който се е осмелил да каже истината и да се противопостави на т.нар. Lügenpresse (\"лъжлива преса\"). При поредната демонстрация в източногерманския град Кьотен - един от протестиращите носи плакат с надпис  \"Благодарим ви, че казахте истината, г-н Маасен\". Повечето от лидерите на останалите политически партии обаче призоваха за отстраняването му от пост. Някои наблюдатели дори определиха поведението му като \"опит за преврат\" срещу Ангела Меркел. В крайна сметка, Християндемократите, Християнсоциалния съюз и Социалдемократите се споразумяха да го освободят и да го прехвърлят на друга ръководна позиция в Министерството на вътрешните работи при Хорст Зеехофер. Ситуацията е показателна и за напрежението в политическата атмосфера в Германия, и за проблемите между управляващите партньори. Бунтът на Маасен нямаше да бъде факт, ако липсваха предпоставките. Сега той се превърна в гръмоотвод на кризата.", "date": "2018.09.22", "title": "\"Ако мненията се превърнат във факти, а фактите - в мнения...\""}
{"url": "http://www.classa.bg/%D1%81%D0%B2%D1%8F%D1%82/item/387516-%D0%B0%D1%81%D0%B0%D0%BD%D0%B4%D0%B6-%D1%82%D0%BE%D0%B2%D0%B0-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5,-%D0%BA%D0%BE%D0%B5%D1%82%D0%BE-%D1%81%D0%B5-%D1%80%D0%B0%D0%B6%D0%B4%D0%B0,-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D1%81%D0%B2%D0%BE%D0%B1%D0%BE%D0%B4%D0%BD%D0%BE", "text": "\"Трудността за хората, които са задържани по една или друга причина, е монотонността.\" Това признава основателят на WikiLeaks, Джулиан Асанж, в последния запис на видео, преди да му прекъснат Интернет.   \"Аз съм бил задържан в затвора, под домашен арест и в посолството в тази страна, без причина, за почти осем години\", припомня активистът, като казва, че се опитва да \"направи всеки ден различен, колкото е възможно, но това никога не е достатъчно\".   Асандж има доста мрачна представа за това, къде се намира човечеството, защото вярва, че скоро ще бъде невъзможно никое човешко същество да не бъде включено в глобалните бази данни, съставени от правителства и държавни структури.   \"Това поколение, което се ражда сега, е последното свободно поколение\", декларира Асанж.   Според активиста, днес \"човек се ражда и веднага или след година е известен в световен мащаб\". \"Неговата самоличност става известна на всички големи световни сили, по един или друг начин, защото неговите родители идиоти качват неговото име и снимки на Facebook, или това става в резултат на застрахователни или паспортни приложения\".   Асандж добавя, че \"много малко хора имат техническата възможност да бъдат независими, да избират своя път.\" \"По някакъв начин това мирише малко на тоталитаризъм\".   От друга страна, активистът прогнозира, че мащабът на враждебни дейности в киберпространството ще скочи, когато изкуственият интелект стане достатъчно обучен, за да автоматизира атаките на хакери.   \"Няма граници онлайн. Има 220 милисекунди от Ню Йорк до Найроби. Защо да има мир в този сценарий?\".   \"Не мисля, че е наистина възможно да се установят граници, които са достатъчно предсказуеми и достатъчно стабилни, за да премахнат конфликта, така че ще има повече конфликти\", казва той.   Джулиан Асандж се укрива в дипломатическото седалище на Еквадор в Лондон на 19 юни 2012 г., за да не бъде екстрадиран в Швеция, където е обвинен в предполагаеми сексуални престъпления.   Основателят на WikiLeaks не е в състояние да напусне посолството въпреки факта, че шведските прокурори оттеглиха обвиненията през май 2017, тъй като британските власти биха могли да го арестуват за нарушаване на условията на гаранцията в Обединеното кралство.   През март тази година, правителството на Еквадор спря комуникациите на Асанж на основание, че е нарушил \"писмения ангажимент, поет към правителството в края на 2017 г., който го задължава да не издава никакви съобщения, които могат да доведат до смущения в отношения с други държави\". През май WikiLeaks съобщи, че му е бил забранено да използва телефона и да приема посетители.", "date": "2018.09.22", "title": "Асандж: \"Това поколение, което се ражда, е последното свободно\""}
{"url": "http://www.classa.bg/%D1%81%D0%B2%D1%8F%D1%82/item/387517-wada-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D1%80%D1%83%D1%81%D0%B8%D1%8F-%D0%BA%D0%B0%D1%82%D0%BE-%D1%87%D0%BB%D0%B5%D0%BD", "text": "От 12-те членове на Изпълнителния комитет на Световната антидопингова агенция, девет са подкрепили това решение, двама са били против и един е избрал да не гласува, бе потвърдено от председателя на този орган, Крейг Рийдъл.   WADA ще отмени това решение, ако не получи достъп до базата данни на московската антидопингова лаборатория преди края на 2018 г.   Срещата на Изпълнителния комитет на WADA се състоя на Сейшелите.   \"Приветстваме решението на WADA, което удостоверява, че Русия потвърждава своята привързаност към принципите на честната игра в спорта\", каза руският заместник министър-председател Олга Голодец.   Тя припомни, че през последните години Русия е извършила \"огромна работа\", за да създаде прозрачни и разбираеми условия в борбата с употребата на допинг.   На 14 септември, решение на Независимата ревизионна комисия на WADA препоръча на Изпълнителния комитет на тази организация да се реабилитира Rusada заради \"значително развитие в цялата си антидопингова система\" след ноември 2015 г.   Мнозинството от членовете на Комисията за независим преглед бяха удовлетворени от предложенията на Русия за разрешаване на останалите две точки от пътната карта за възстановяване на RUSADA.   Първата настоява Русия да признае резултатите от разследването на ръководителя на Независимата комисия на Световната антидопингова агенция, Ричард Макларън, което удостоверява, че руската агенция е крила системно нарушаване на антидопинговите правила от няколко състезатели от страната между 2011 г. и 2015 г.   Втората изисква WADA да има достъп до антидопингови данни и проби на Московската антидопингова лаборатория.", "date": "2018.09.22", "title": "WADA възстановява Русия като член"}
{"url": "http://www.classa.bg/%D1%81%D0%B2%D1%8F%D1%82/item/387519-%D0%BD%D0%BE%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BA%D1%80%D0%B8%D0%B7%D0%B0-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0", "text": "През септември 2008 г., на фона на влошаващата се ипотечна криза, американското правителство се осмели да предприеме историческа стъпка: позволи на една от най-големите инвестиционни банки в света, Lehman Brothers, да обяви фалит. В течение на няколко дни шокови вълни парализираха най-големия застраховател в страната, предизвикаха бягство на фондове от паричния пазар и накрая предизвикаха световна финансова криза.   Световната икономика все още изпитва последиците от този срив, според данни, събрани от Bloomberg. По този начин държавният дълг в много страни е по-висок, отколкото в годините преди кризата от 2007 г., а световният публичен дълг достигна нов рекорд от 237 млрд. долара. Според много експерти, след най-дълбоката рецесия от Втората световна война, темповете на растеж на БВП остават доста умерени, а коефициентът на безработица остава много висок.   Естествено е експертите да спекулират за неизбежността на нова финансова криза. Поради това анализаторите от най-голямата банка в САЩ JP Morgan Chase разработиха модел, който оценява времето и дълбочината на следващия спад на финансовите пазари. Моделът прави изчисления въз основа на икономическата експанзия, потенциалната продължителност на следващата рецесия, цените на активите, нивото на дерегулация, финансовите иновации преди кризата и т.н.   Според неговите оценки, нова криза може да се случи още през 2020 г. Това ще доведе, наред с други неща, до срив на фондовия пазар в САЩ с 20% намаление на цените на енергията и металите (съответно с 35% и 29%), както и спад на нововъзникващите пазарни дялове с 48% и на техните валути с повече от 14%.   Мащабът на новата криза няма да бъде толкова голям, колкото беше преди 10 години, според изчисленията на JP Morgan Chase, но експертите не могат да предвидят продължителността й.   Ситуацията обаче може да усложни така наречената \"голяма криза на ликвидността\", прогнозирана от анализатора на JP Morgan Chase, Марко Коланович. При тези условия, в случай на пазарна катастрофа инвеститорите може да не могат да инвестират в по-евтини активи. В резултат на това, според Коланович, новата рецесия би могла да доведе до социални вълнения, подобни на протестите от 1968 г.   Милиардерът инвеститор от САЩ Рей Далио, основател на Bridgewater Associates, най-голямата в света фирма за хедж фондове, също предупреди, че новата финансова криза може да избухне в следващите две години. Според него тя може да бъде много по-сериозна от рецесията преди десетилетие и ще бъде по-трудно да се преодолее.   Далио сравнява настоящата ситуация с 1935-1940 г. и с предишната криза, която стартира Голямата депресия. Ето защо той съветва инвеститорите да заемат отбранителна позиция.   Джордж Сорос заяви още през май тази година, че светът е заплашен от \"неизбежна\" финансова криза, в която Европа ще пострада повече от останалите. Той цитира сред причините за евентуална рецесия укрепване на щатския долар спрямо еврото, изтичане на капитали от развиващите се пазари, разпадането на ядрената сделка с Иран и \"териториалното разпадане\" (позовавайки се на Brexit).", "date": "2018.09.22", "title": "Нова финансова криза е неизбежна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387509-%D0%B8%D1%80%D0%B8%D0%BD%D0%B0-%D1%84%D0%BB%D0%BE%D1%80%D0%B8%D0%BD-%D0%BF%D0%BE%D0%B1%D1%8A%D1%80%D0%BA%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D0%B8", "text": "Ирина Флорин сякаш се връща назад във времето. Певицата изглежда все по-млада и всички се питат какви процедури си прави.      57-годишната звезда публикува невероятно секси снимка, на която изглежда най-много на 20 години. Приятелите й във Фейсбук не пропуснаха да я похвалят за външния й вид и направиха безброй комплименти.  ", "date": "2018.09.22", "title": "Ирина Флорин побърка феновете си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387510-%D1%89%D0%B5-%D1%80%D0%B5%D0%B6%D0%B0%D1%82-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-19-%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%B5%D0%B2%D0%B8%D1%86%D0%B0", "text": "Младата певица от Киргизстан Зере Асилбек се страхува за живота си, тъй като се засипана от заплахи заради новия си клип. В него певицата е заснета в сако, сутиен и пола. Съобщава се, че музикалното видео на 19-годишната Асилбек под името \"Киз\" предизвикало вълна от възмущение от страна на сънародниците й, които го възприели като оскърбително. В същото време жителите на страната бяха възмутени не само от вида на певицата, но и осъдиха текста на песента.  \r\n   \r\n   В него тя призовава да бъдат припомнени правата на жените и иска да се спре да им се казва как те трябва да живеят. След като видеоклипът излезе, момичето започна да получава съобщения, че ако не премахне клипа и не помоли за прошка от хората, тя скоро ще бъде убита. По-конкретно, й било казано, че \"с удоволствие ще й отрежат главата\". Певицата вече се обърна към полицията. Правоохранителите увериха, че ще направят всичко, за да я защитят. В подкрепа на певицата в мрежата стартира флашмоб, в който последователите й пускат селфита само по бельо, но без да показват лицата си. \r\n    ", "date": "2018.09.22", "title": "Ще режат главата на 19-годишна певица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387511-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес може да попаднете под влиянието на абсолютно непознат човек и да поверите съдбата си в ръцете му. Защо трябва да споделяте това, което носите с вас от много години? В работата, нямате равни, но дългоочакваният подем в кариерата, уви, не се случва. Няма да е излишно, да учите, подобрите уменията си и да изберете друга професия. ТЕЛЕЦ ( 21 април - 21 май )  Днес мислете повече за себе си, работата и личния си живот, отколкото да обръщате внимание на недостойни хора. Благоприятно ще се развиват, консултации с юристи и процедури за укрепване на здравето. От алкохола, по-добре се откажете, особено ако имате стомашни проблеми. БЛИЗНАЦИ ( 22 май - 21 Юни ) Унищожете стария ред на нещата, за да проправите пътя за нови победи. Дори за установените ви принципи, е време за промяна, те ви пречат да постигнете успех. И в любовните отношения също. Талантливите и амбициозни от вас, могат да започнат собствен бизнес. Ще се окаже, че имате толкова много почитатели, за които не сте предполагали.   РАК ( 22 юни - 23 юли ) Очакват ви срещи с дългогодишни приятели, забавления и пътувания. Време е да започнете нещо интересно и обещаващо. Денят е особено подходящ, за реализация на ярките ви идеи. От любовните интриги е по-добре да откажете, така че, след това да не се оплаквате от съдбата. ЛЪВ ( 24 юли - 23 август ) Ще разкриете в себе си таланти, за които по-рано не съм предполагали. Сега, ще може спокойно да се захванете с реализирането на блестящите си планове. Ако по-рано сами не сте си позволявали това, сега е възможно и необходимо. Основното нещо е, да сте много внимателни. Конкуренти и завистливи хора, има навсякъде. ДЕВА ( 24-ти август - 23 септември ) Препоръчва се, да обърнете внимание на ситуацията у дома. Ако всички са дружелюбни и приятелски настроени, тогава сте на прав път. Е, също и на две стъпки от победата над рутината и липсата на пари. Днес може да направите това, за което мечтаете много отдавна. Искате да си купите нов дом или кола? Сега може без съмнение да харчите толкова, колкото искате. ВЕЗНИ( 24 септември - 23 октомври) Очакват ви най-различни контакти, както в бизнес, така и в романтичен план. Основното е, да не смесвате истинските приятели с тези, с които е необходимо да работите в един екип. Финансовата сфера, ще ви носи много радост. Ще може да си купите всичко което искате и да спестите част от парите за почивка. Ако това време не е далеч, погрижете се за резервация.   СКОРПИОН ( 24 октомври - 22 Ноември ) Днес, не ви очаква скучен ден, ще трябва да шофирате или да говорите без спир. Само, не пропускайте обяда. В противен случай, гастрита, ще напомни за себе си. Проблемите с финансите ще решите толкова бързо, че до вечерта личната ви сметка ще бъде попълнена. Може приятел да ви върне дълг, а любимия да ви даде подарък.   СТРЕЛЕЦ ( 23 Ноември - 21 Декември ) Днес ви очакват доста разходи. Някои от тях ще бъдат свързани с дългове, други с битови проблеми, а трети с плащане на сметки. Добре е, че имате отделени пари, в противен случай може да останете абсолютно без нищо. В любовта, има шанс да се запознаете със симпатичен човек, но само ако поемете инициативата в свои ръце. КОЗИРОГ (22 Декември - 20 януари ) Пазете се от физическо натоварване. Ако надцените способностите си в спорта или докато работите в градината, то определено ще стигнете до болница. От финансовите проблеми, ще ви отърве богат приятел. Вместо да се жалвате от съдбата, намерете си допълнителна работа. Между другото, огледайте се в интернет.  ВОДОЛЕЙ ( 21 януари -  19  февруари ) Личният живот, ще ви тревожи много повече отколкото бизнес задачите. Всичките ви мисли, ще се въртят около това как да поправите взаимоотношенията с любимия човек. Днес, е по-добре да изключите активния спорт и физическата работа. Ако се появи малка сума пари, изхарчете я за себе си.   РИБИ ( 20 февруари - 20 март ) Днес, се препоръчва да сте много внимателни и това се отнася до всичко, което решите да направите. Дори да решите да местите мебели или да храните животни в зоологическата градина, бъдете предпазливи. От каране на велосипед или скутер и особено от пътуване на дълги разстояния, най-добре се откажете.", "date": "2018.09.22", "title": "Дневен хороскоп 22 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387507-%D0%BF%D0%B5%D0%BF%D0%B5%D0%BB%D1%8F%D1%88%D0%BA%D0%B0-%D0%BF%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8", "text": "Някога дългокосата красавица Меган Маркъл мечтаеше да покори Холивуд. Зад гърба си имаше успешния старт на сериала \"Костюмари\", подкрепата на семейството си и професионална помощ в лицето на бившия си съпруг - режисьора Тревър Енгелсън.    Пет години по-късно тя се сдоби със световна слава, но не заради таланта си на актриса.  Днес Меган Маркъл носи кралска титла, посещава светски събития и е част от семейството на британските монарси. Въпреки че на младини красавицата мечтаеше да стане известна актриса, която един ден ще бъде удостоена с \"Оскар\", животът й протече по коренно различен начин, за който тя със сигурност не съжалява.  Превръщайки се в законна съпруга на принц Хари, Меган трябваше да се откаже от мечтата си за големия екран и да промени стила си от секси на класически елегантен, за да се превърне в една от най-обсъжданите особи в кралското семейство.  Днес ви предлагаме няколко урока по стил от красивата американка, която успя да измине пътя от секси кинозвезда до истинска модна икона.      В началото на своята кариера бъдещата съпруга на принц Хари се облича като типичната актриса от американските сериали. Тя е голям почитател на роклите на Marchesa, прилепналите по тялото тоалети на Hervé Léger, късите панталонки, скъсаните дънки и блузките над пъпа.      Заради секси ролите, които получава, за появата си на червения килим Меган избира тоалети, които подчертават всичките й достойнства и потвърждават статута й на сексапилна и романтична особа.      След като изиграва ролята на амбициозна адвокатка, Меган решава да преразгледа стила си и започва да залага на тоалети, които съответстват на положението на героинята й. Късите панталонки и оскъдни дрехи отиват в историята, а на тяхно място се появяват елегантните дълги рокли, класически обувки на висок ток, правите поли и панталоните със сака.  Меган започва да се отнася много сериозно към външния си вид и не си позволява волности при избора си на дрехи.  Подобно отношение й е само от полза. Дори умерено провокативния образ на актрисата изискваше спешни промени, за да може един ден да стане част от кралското семейство. Все пак, какъвто и хулиган да е бил на младини принц Хари, някак си не можем да си го представим със съпруга като Парис Хилтън или Ким Кардашиян например.      От момента, в който връзката на британския наследник и американската актриса стана обществено достояние, стилът на Маркъл претърпя кардинални промени. Любимите американски марки са заменени от тоалети на британски дизайнери като Antonio Berardi и Barbour. Човекът, отговорен за кардиналните промени в стила й, си остава същият. Още от времето на кариерата си като актриса Маркъл работи със стилистката Джесика Мълроуни, която първоначално й помага да изглежда като звезда от телевизионния екран, а сега - като истинска херцогиня. И тъй като списъкът на важните й клиенти включва и съпругата на канадския министър-председател Джъстин Трюдо - Софи Грегоар, по въпросите на британския дрескод американката плува в свои води.      Заради Джесика в гардероба на Меган се появяват тоалети на Burberry, Hobbs, Erdem, гумени ботуши Hunter. Те веднага допадат на младата актриса. Както навремето това се случва с майката на съпруга й - принцеса Даяна.  Стилът на Меган винаги е лаконичен и сдържан. Понякога обаче си позволява малко бунтарство, обувайки скъсани джинси. Между другото, съвсем скоро ще й се наложи да се откаже и от тази волност.  Сватбата на Хари и Меган се състоя през май тази година и целият свят притаи дъх в очакване на бъдещата булка. Дълго време не се знаеше кой ще бъде авторът на сватбения шедьовър, с който Маркъл ще отиде до олтара. Честта се падна на британския дизайнер и креативен директор на Givenchy — Клер Уайгт Келър. Благодарение на нея булката излъчваше елегантност и сдържаност.     На официалната част Маркъл беше облечена с изчистена бяла рокля с леко открити рамене, без никакви орнаменти. На главата си имаше тиара на Bandeau. Обувките - на  Givenchy, а обеците с диаманти и гривната - на  Cartier. Втората й поява отново бе белязана с изисканост и елегантност. На партито в имението Фрогмор Хаус тя бе с белоснежна дълга рокля на Стела Маккартни. След кралското тържество на всички стана ясно, че Меган си е същата модерна дама и все още умее да се облича с вкус.  Но любовта на херцогинята на Съсекс към световноизвестните марки разпали поредния скандал в британското кралство. Английските данъкоплатци са притеснени, че Маркъл се отнася много разточително с държавната хазна и харчи прекалено много пари за дрехи. Биографът на кралското семейство наскоро съобщи, че тоалетите, които актрисата е обличала от момента на обявяване на новината за годежа й с Хари, възлизат на 750  000 паунда (около 1 млн. долара). При това, ако до сватбата тя избирала дрехи до 2 000 долара, сега почти всеки неин тоалет струва не по-малко от 4-5 хил.     Всъщност, изобщо не се интересуваме дали британците мърморят, или не. Ние искрено се радваме и вдъхновяваме от стилните тоалети на херцогинята на Съсекс. В кралските кръгове вече й се носи славата на жена, която усеща модата и винаги се облича със стил. И въпреки статута си, понякога си позволява леки отклонения от общоприетите стандарти на кралския дрескод.", "date": "2018.09.22", "title": "Пепеляшка по американски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387508-%D0%B2%D0%B0%D0%BB%D0%B5%D1%80%D0%B8-%D0%B7%D0%B0%D0%B2%D0%B5%D0%B4%D0%B5-%D0%B1%D0%B8%D0%BB%D1%8F%D0%BD%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%B5%D0%BD", "text": "Новата звезда на Ботев (Враца) Валери Божинов, който отбеляза в своя дебют за \"зелените\" в Първа лига при равенството 1:1 с Витоша (Бистрица), заведе любимата си - Биляна Дол в столичен мол.  Бившият футболист на Ювентус прекарва голяма част от времето си в София, където е отседнала именно неговата изгора.  Днес двамата посетиха един от най-големите търговски центрове в столицата, а самата сръбкиня се похвали в социалната мрежа \"Инстаграм\".", "date": "2018.09.22", "title": "Валери заведе Биляна в столичен..."}
