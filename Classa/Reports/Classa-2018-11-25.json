{"url": "http://www.classa.bg/%D1%81%D0%B2%D1%8F%D1%82/item/389837-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D0%BE%D1%80%D1%8F%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": " реколта, събрана в САЩ това лято, няма къде да се продаде. Такъв се оказва резултатът от търговската война, която президентът Тръмп е разпалил с Китай. А най-парадоксалното е, че първите жертви на тази война се оказват същите хора, благодарение на които Тръмп достигна на власт – американските фермери. Селското стопанство стои пред заплахата от огромна криза.     Истинска „битка за реколта” се е разгоряла сега в САЩ. Самата реколта е рекорда – особено успешна е соята, отбелязала 4% ръст в сравнение с миналата година. Проблемът е, че всичкото това великолепие няма къде да се пласира. Днес половината американска соя, 46% от пшеницата, 21% от царевицата се отглеждат за износ. По-голямата част от тях по-рано отиваше в Китай. В Айова и Монтана има стотици големи ферми, които изнасят на практика цялата си реколта в Китай. Китайците закупуват соя за 17 милиарда долара ежегодно. Но по време на търговската война, разпалена от Тръмп, властите на КНР рязко ограничиха вноса на соя и зърнени култура от САЩ, а също обложиха с мита вносното свинско. Събраната в САЩ редовна реколта се оказва на практика никому ненужна. А цените на селскостопанската продукция продължава да пада. Само в периода между април и юли тази година цената на соята падна с 20%, а на пшеницата с15%. Надявайки се на повишаване на цените през зимата и пролетта, фермерите масово складират реколтата. Вече са запълнени всички традиционни хранилища за зърно и царевица. Следват складовете. В най-лошите случаи зърното и соята просто се складират на полето или се заравят в ями. Появяват се най-екзотични приспособления за съхраняване. Фермерите например опаковат соята в найлонови пликове с дължина на футболно поле. Проблемът е там, че ако пшеницата и царевицата се съхраняват лесно, то за соята и най-малката влага е пагубна. Ако тя леко бъде намокрена, тя започва бързо да гние. Но производителите нямат избор. Ако продадат реколтата сега, означава да изгорят с пари. Единствената надежда е по един или друг начин Тръмп да се разбере с Китай и китайците отново да открият своя пазар. „По-рано още през пролетта имах предварително резервирани 90% от бъдещата реколта. Тази година за първи път моето зърно няма купувачи”, разказва фермер по обществената радиостанция на щата Айова. „Моите прасета поевтиняват всяка седмица”, оплаква се фермерът Тим Барек. „Днес свинското струва колкото преди 15 години. Моят фермерски бизнес е заложник на търговската война, чието разпалване не искахме нито ние, нито моите съседи… Но днес се води истинска война. А ние, фермерите от Айова, живеем като на фронта”, допълва той. Предполага се, че КНР ще намали покупките на американска соя до 75%, но може би тази цифра ще достигне само 90%. Но при всеки случай щетите на американските фермери ще бъде милиарди долари. По парадоксален образ протекционистките мерки на Тръмп, провокирал Китай да отговори категорично са рикоширали селското стопанство на Америка. А нали именно фермерите и селскостопанските работници от все сърце гласуваха за Тръмп през 2016 г. В „житниците” като Монтана той победи Хилари Клинтън в пъти. А сега изглежда, че президентът е поставил под заплаха бизнеса и целия поминък на своите най-предани избиратели. Тези избиратели в момента се мятат между патриотизма и страха от разоряване. „Стоя зад президента. Ние всички тук сме за президента. Ние искаме да направи всичко както трябва. Единственото, в което не сме уверени е, докога ще издържим”, обяснява фермерът от Илинойс Роб Албърс пред журналисти. Администрацията вече е обявила мерки за държавна поддръжка към фермерите. За неустойки министерството на селското стопанство на САЩ планира да отдели повече от 6 милиарда долара, което значи, че средната ферма ще получи около 30 хил. долара субсидия. Производителите се надяват и че държавната Стоково-кредитна корпорация ще им изкупи излишъците на зърно на твърди цени. Тази мярка започват да я прилагат още по времето на Великата депресия. И макар САЩ да не престава да критикува другите страни за държавната подкрепа към селското стопанство, в трудни моменти те по същия начин спасяват фермерите за сметка на данъкоплатците. Въпросът е дали тези инжекции ще предотвратят кризата в селското стопанство. Дори министерството на земеделието на САЩ вече призна, че печалбите на фермерите през 2018 г. ще бъдат най-ниските за последните 12 години. А и близките години също не вещаят нищо хубаво. Нали китайските власти, а и простите граждани на Китай възприемат търговските войни със САЩ лично и болезнено. За тях санкциите не са просто бизнес, а звучна обида, „загуба на реноме”. Затова и сега китайските купувачи на селскостопанска продукция развиват трескава дейност, привличайки нови доставчици. Те тъкмо сключиха голям договор за соя с Бразилия, макар и бразилската соя да е по-скъпа от американската. Догодина до Бразилия задължително ще се нареди друг световен лидер по производството на соя- Аржентина. Напълно може да се окаже, че след година-две американските фермери просто няма да може да се върнат на китайския пазар. Това просто ще ускори процеса на загуба на лидерство в световния износ на селскостопанска продукция. През последните две години САЩ отстъпиха пред Русия по износ на пшеница. В близко време те ще бъдат изтласкани от Китай из Аржентина и Бразилия. Отказът на Тръмп да сключи Транстихоокеанското партньорство също предизвиква критика у земеделците – от тях отнемат перспективните пазари в Югоизточна Азия. Освен това трябва да се добави, че въведените от Тръмп мита върху вносната стомана и алуминий също косвено удрят фермерите. Всяка техника, съоръжение или контейнери, които имат тези метали, им струват по-скъпо. Но всички тези неуредици може би щяха да се преживеят, ако лихвите по кредитите бяха останали на предишното, рекордно ниско равнище. Но Федералният резерв постоянно вдига лихвите. А това значи, че кредитите за фермерите стават все по-скъпи, а техните задължения пред банките растат. Постоянните опити на Тръмп „да накаже” Китай напомнят как през 80-те години президентът Картър реши да накаже СССР за въвеждането на войските в Афганистан. В пакета санкции бе забранено на американските фермери да продават зърно в Съветския съюз. Това решение се оказа „изстрел в крака” и за няколко години потопи селското стопанство на САЩ в най-дълбока криза. Мястото на доставчик на зърно в съветския пазар незабавно бе заето от аржентинските, бразилските, канадските и австралийските фермери. В американското селско стопанство започна цяла редица фалити. Тогава земеделският комплекс на САЩ преживя криза, невиждана от времената на Великата депресия. Днес американският агросектор има всичките шансове за същото мащабно разорение.   Превод: В.Сергеев", "date": "2018.11.25", "title": "Търговската война с Китай разорява Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389832-%D1%8F%D0%B2%D0%BD%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%81%D0%B5%D0%BA%D0%B8-%D1%80%D0%B0%D0%B7%D0%B1%D0%B8%D1%80%D0%B0-%D0%BE%D1%82-%D0%B0%D0%B2%D0%B8%D0%B0%D1%86%D0%B8%D1%8F,-%D0%BD%D0%B0%D0%B9-%D0%B2%D0%B5%D1%87%D0%B5-%D0%B3-%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Коментарите на Стоянов са свързани с изявление на военния министър Каракачанов, че, ако трябва да се увеличава бюджетът, гласуван от парламента за новите самолети, то трябва да се стартира и нова процедура, а това значи забавяне с още една година. Главният секретар на президентството Димитър Стоянов продължава да коментира на страницата си във фейсбук избора на нови бойни самолети.   Ето новият му пост:     „И сега можем да кажем като в онази реклама - ми то същото като предишното! Защо трябваше да се отменя процедурата от 2016-2017 за да се получи същия резултат днес (поне така излиза от различните публикации)? Кому беше нужно? Кой ще понесе отговорността за казаните думи и направените внушения за наличие на корупция? Какво стана с осмия критерий?  Явно в България всеки един разбира от авиация, най-вече г-н Цветанов, г-н Христов, г-н Гаджев! Хвала вам!”, казва с ирония Стоянов. Той предлага и в парламента да се създаде комисия, която „да разследва действията на временната парламентарна комисия \"Грипен\"? Ще е много интересно!”, казва главният секретар. Коментарите на Стоянов са свързани с вчерашно изявление на военния министър Красимир Каракачанов, че, ако трябва да се увеличава бюджетът, гласуван от парламента за новите самолети, то трябва да се стартира и нова процедура, а това значи забавяне с още една година. Цветанов обаче недвусмислено намеква, че в президентството са пристрастни към избора на служебния кабинет за „Грипен”, който според тях е бил и остава добрият вариант за България.     ", "date": "2018.11.25", "title": "Явно в България всеки разбира от авиация, най-вече г-н Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389833-%D1%89%D0%B5-%D0%BF%D0%BB%D0%B0%D1%89%D0%B0%D0%BC%D0%B5-%D1%81-%D0%BF%D1%80%D1%8A%D1%81%D1%82%D0%BE%D0%B2-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA-%D0%B8%D0%BB%D0%B8-%D1%81%D0%B5%D0%BB%D1%84%D0%B8-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD%D0%B0", "text": "\"Както и преди, така и сега, ако даден магазин не предоставя безконтактно плащане, то те могат да ви изгубят като клиент\", каза още тя. \"Никой не може да ви открадне отпечатъка, за да го използва за плащане. Телефоните отразяват 3Д релефа на пръстите и топлината. Технологиите няма да позволят такъв тип измами\", допълни Майдел. \"Всяка една технологична компания има висока система за сигурност, никой не може да открадне данните от ретината или отпечатъка ви. Банките инвестират много, а до 2020 години ще има 50 милиарда свързани устройства\", разкри българският евродепутат. \"Ако например прекратите договора си с телекомуникационна компания имате право да поискате всички ваши лични данни, които се съхраняват, да бъдат унищожени\", завърши Ева Майдел.", "date": "2018.11.25", "title": "Ще плащаме с пръстов отпечатък или селфи в магазина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389834-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D1%81%D1%82%D0%BE%D0%BA%D0%B8-%D0%B2%D1%8A%D1%80%D0%B2%D1%8F%D1%82-%D0%BD%D0%B0%D0%B3%D0%BE%D1%80%D0%B5", "text": "Оранжерийните домати се продават тази седмица по 2,2 лева за килограм, оранжерийните краставици поскъпват с 10,4 на сто и се търгуват по 2,22 лева. Картофите се продават по 0,69 лева за килограм на едро. Цената на зелените чушки се понижава с 1,3 на сто до 1,51 лева за килограм. Червените чушки се продават по 2,00 лева за килограм. Морковите поевтиняват с 4,4 процента и се търгуват по 0,65 лева за килограм. Зелето поскъпва с 5,2 процента до 0,61 лева за килограм. Ябълките поевтиняват с 2,1 процента и се търгуват по 0,93 лв./кг. Гроздето поевтинява с 6,2 на сто до 1,80 лева за килограм. Цената на портокалите пада с 1,4 на сто до 1,37 лева за килограм. Кравето сирене се търгува по 5,84 лв./кг; кашкавалът, тип \"Витоша\", се купува по 9,90 лв./кг, а олиото се купува по 1,96 лева за литър. Каймата се търгува по 4,67 лева за килограм. Пакетче краве масло от 125 грама струва 2,33 лева. Пилешкото замразено месо се продава по 3,83 лева за килограм на едро в края на седмицата. Захарта се търгува по 1,12 лв./кг, а брашното тип \"500\" се продава по 0,81 лева. Яйцата се продават по 0,20 лева за брой.", "date": "2018.11.25", "title": "Цените на основните стоки вървят нагоре"}
{"url": "http://www.classa.bg/%D1%81%D0%B2%D1%8F%D1%82/item/389835-%D0%B7%D0%B0%D0%B4-%D1%81%D1%82%D0%B5%D0%BD%D0%B8%D1%82%D0%B5-%D0%BD%D0%B0-blue-origin-%D1%81-%D0%B4%D0%B6%D0%B5%D1%84-%D0%B1%D0%B5%D0%B7%D0%BE%D1%81", "text": "„Голямата битка за Космоса“ (Кръгозор, превод Камен Велчев) е книга за възхода на новата космическа индустрия, която вече не е само държавен монопол, а е и частно начинание и арена на непрекъснато съревнование между четирима от най-богатите предприемачи в света. След като надеждите на космонавтите от мисиите Apollo, които проправили път, по който никой не поема, остават нереализирани, идва ред на ново поколение, готово да възроди мечтите от детството си, да повтори героизма на идолите си, да вдъхновява така, както е било вдъхновявано то.     Илън Мъск, Джеф Безос, Ричард Брансън и Пол Алън (за съжаление, вече не е сред нас) стоят зад някои от най-големите търговски марки в света Tesla, Amazon, Virgin, Microsoft. Те инвестират милиардите си и цялата си енергия в мечтата на човечеството да пътува в Космоса. Компаниите им за космически технологии SpaceX, Blue Origin, Virgin Galactic, както и проектът Stratolaunch, са си поставили за цел да постигнат ниска себестойност на космическите полети, да развиват космически туризъм, да изпратят хора до Луната и да колонизират Марс. Тази битка за Космоса, макар и в началото си, е изпълнена с опасности и върховни приключения, с катастрофа, коствала живота на един изпитател, експлозия на ракета и подозрения за саботаж. Съдебни дела на дръзкия аутсайдер Мъск, изправил се срещу военния комплекс на цяла една държава. Политически схватки, стигнали чак до Белия дом. Книгата проследява и ожесточеното съперничество между Илън Мъск и Джеф Безос, което се изразява в сблъсъци в съда и в Twitter, в оспорване значимостта на всяко постижение на другия. Двама милиардери с тотално различен стил и темперамент – дръзкият Мъск се втурва напред, като успехите и провалите са в центъра на сцената, на вниманието на всички, докато Безос остава спокоен и дистанциран, а мистериозната му ракетна авантюра е скрита зад кулисите. Състезанието им към звездите е задвижено не от политически доктрини, а по-скоро от огромно състояние, его и любов към приключенията, от шанса да отведат човечеството сред звездите завинаги. А състезанието ще продължава, докато годините се превръщат в десетилетия, а десетилетията в поколения, защото то надскача въображението на космическите крале. Защото това е една безкрайна надпревара, безкрайна като Космоса… За написването на книгата Крисчън Девънпорт черпи информация от доклади и документи, от много писмени източници, сред които книгата на Ашли Ванс „Илън Мъск: PayPal, Tesla, SpaceX и походът към невероятното бъдеще“ (Кръгозор, 2016), провежда лични разговори с мениджърите и ръководителите на компаниите на четиримата милиардери. Авторът включва и част от интервютата, които лично е направил с космическите крале: „Благодарен съм на всеки един от тях, че сподели историята и вдъхновението си. Единият от тях е Джеф Безос, собственик на моя работодател – вестник Washington Post. Ще го кажа направо. Признавам си, че беше доста странно да пиша книга за някого, който може да ме уволни.“ В резултат журналистът създава увлекателна и информативна книга, изпълнена с ярки и провокативни детайли. Следва откъс. О твън не пише нищо. Няма фирмено лого. Нищо, освен адреса на безименния склад. След влизане човек минава покрай рецепционист, който пита дали вече сте били тук и дали сте попълвали декларация за конфиденциалност. Нагоре по стълбите посетителите са посрещани от пространство с колекция артефакти, свързани с Космоса, което наподобява повече ексцентрична музейна колекция, отколкото партер на корпорация.  В средата на пода е изложен макет на кораба Starship Enterprise от филма Star Trek. На екраните се виждат руски скафандър, модел на космическа станция, така и останала непостроена, модел на купол върху Марс. Има плакат на огромен ракетен двигател и поклон към миналото: наковалня от 80-те години на XVIII век от Трой, Франция.  По стените на партера на Blue Origin са изписани вдъхновяващи цитати, включително и един на Леонардо да Винчи: „Полетиш ли веднъж, след това навеки ще вървиш с взор, насочен нагоре, където си бил и където копнееш да се завърнеш“.  Гвоздеят в колекцията на Джеф Безос е модел на ракета, оформена като куршум, който се издига чак до втория етаж.  От лобито лъха любов към приключенията, към ранните етапи на космическата ера, пресечните точки между научната фантастика и изкуството, сбъднатите детски мечти. Ако комбинацията ракета + служители не е достатъчна да убеди посетителите, че са попаднали на странно място, където кучетата на персонала се разхождат свободно, на помощ идва гербът на компанията, сякаш Blue Origin оставя хералдиката си за идните поколения, но не върху щит, а върху стената.  Гербът е сложна и артистична комбинация от земни и звездни символи, с вплетени стойностите на различните космически скорости, нужни на едно тяло да достигне гранични височини над Земята. Чифт костенурки с отправени към небето погледи, в чест на победителя в състезанието между заека и костенурката (символизиращи Илън Мъск и Джеф Безос), поклон пред внимателния и методичен подход към целта. Но има и пясъчен часовник, символизиращ човешката смъртност и необходимостта от целеустременост и спазване на сроковете.  В ъгъла на помещението се крие едно по-особено произведение на изкуството. Състои се от 442 макари за конци, подредени една върху друга като бурканчета с подправки. Взети заедно, не приличат на нищо повече от гигантски набор за шев и кройка, като случайният наглед подбор от цветове също не намеква нищо. Погледнати обаче през стъклената сфера пред тях, висяща от стената, те магически се трансформират в портрет на Леонардо да Винчи.  Сред всички тези космически предмети, макарите изглеждат съвсем не на място, сякаш кураторите са се объркали и са сложили импресионистична творба в музей, посветен на Космоса. Но тук, на територията на Безос, където на стената е написан цитатът на д-р Сюс „Ако искаш да заловиш зверове, каквито не срещаш всеки ден, трябва да тръгнеш по пътеки, по които не минаваш всеки ден“, всичко си идва на мястото. За да достигнеш Космоса, трябва да погледнеш през призма и да видиш това, което иначе остава незримо.  Безос седи с чаша черно кафе в едната ръка в конферентната зала с име „Юпитер 2“, докато с другата похапва ядки асорти от малката купичка пред себе си. След години потайност Blue Origin започват да се откриват пред обществеността, поканвайки малка групичка журналисти в централата си преди точно една година. Той рядко удостоява някого с честта да получи от него лично интервю, дори представителите на вестник Washington Post, който е закупил през 2013 г. Настоящата среща е резултат от месеци упорити молби.  Явно тайната се коренеше в едно прессъобщение от 1961 г., което открих в архивите. То хвърляше светлина върху дядо му Лорънс Гайс, който по онова време напуска ARPA, за да се върне към Комисията за атомна енергетика. Сгащването на Безос натясно и показването на въпросното прессъобщение беше последният отчаян опит да го накарам да се съгласи на интервю. Дядо му е важна фигура за него. Може би щях да успея да го спечеля с дълбочината на проучванията си.  Светът го познава почти само пречупен през призмата на Amazon, но за да го разбереш истински, трябва да го погледнеш и под друг ъгъл, този на една от другите му истински страсти – Космоса. Това беше важен момент в историята на човешкото присъствие в Космоса и трябваше да бъде документиран по-подробно. Дали би желал да седнем и да поговорим за амбициите му да строи ракети?  Разгледа внимателно прессъобщението, погледна снимката на дядо си и явно се настрои на правилната вълна.  – Склонен съм да участвам – подбра внимателно думите си той.  Преминаването от „склонен съм“ към твърдо „да“ отне няколко месеца.  Отпочинал, спокоен и в добро настроение, Безос започна да говори за дългогодишната си, но сдържана страст към Космоса и какво се надява да постигне. Amazon си остава основното му занимание, което той неподправено обича, особено след като се е разраснало от продажба само на книги до буквално почти на всичко. Всяка сряда обаче той открадва малко време за себе си и заминава за централата на Blue в град Кент, щат Уошингтън, само на някакви си 30-ина километра южно от Сиатъл. Срядата е посветена на Космоса.  Безос финансира Blue Origin почти изцяло сам. Шегува се, че бизнес моделът е следният: „Всяка година продавам акции на Amazon за 1 милиард долара, които инвестирам в Blue Origin”.  Екипите в Blue Origin са ангажирани със сглобяването на следващото поколение на ракетите New Shepard, които трябва да изведат човек в Космоса.  През последната година Blue са извършили пет поредни полета с един и същи New Shepard бустер, като междинните ремонти са минимални, всеки път кацанията са прецизни и доказват, че повторната употреба е възможна. След всеки полет компанията рисува по една допълнителна костенурка върху бустера, която да напомня важността на бавния и постепенен подход. Има и ново мото: „Излети. Кацни. Повтори“.  Следващата стъпка ще бъде извеждането на хора на суборбитални пътешествия досами границата на Космоса. Първи ще бъдат тестовите туристи. Не пилоти, защото ракетата лети сама, а обикновени пътници. Работата им ще бъде да оценят преживяването от гледната точка на клиенти. Удобни ли са креслата? Как е гледката? Дръжките на правилните места ли са? След това ще ги последват истинските космически туристи, и той в това число.  – Целта ми е хора в Космоса – казва Безос. – Искам хора в Космоса.  Като малко дете той мечтаел да стане астронавт, но докато пораствал и започвал да изучава ракетните науки, осъзнал, че също така иска и да е инженер. Армстронг за него е герой, възхищава се и на Вернер фон Браун, германския инженер, главен архитект на ракетата Saturn V от ерата на Apollo.  – Мисля, че и той щеше да е много разочарован, че не сме продължили по-дълбоко в Космоса – казва Безос в отговор на въпрос какво би помислил Вернер фон Браун за текущото състояние на космическата програма. – Мисля, че щеше да е шокиран, че никой не се е върнал на Луната. Мисля, че щеше да е потресен, че рекордът за максимален брой човешки същества, намиращи се в Космоса едновременно, е тринайсет. Щеше да каже: „Абе хора, какви ги вършите? Умирам и всичко след мен спира, така ли? Пичове, стягайте се и продължавайте!“.  В средата на 2017 г. Безос кани няколко от все още живите космонавти от ерата Apollo на авиошоу в Ошкош, Уисконсин, където смята да се похвали с бустера на New Shepard и модел на пасажерската капсула, която скоро ще започне да извежда туристи в Космоса срещу заплащане. Невероятно събиране на най-уникалното измежду всички братства. Присъстват Бъз Олдрин, Джеймс Ловел и Франк Борман, членове на екипажа на Apollo 8, заедно с Фред Хейз, който е летял с Ловел на Apollo 13. Тук са и Уолтър Кънингам от Apollo 7 и Джийн Кранц, легендарният ръководител полети на NASA.  Един по един те влизат в космическия апарат на Безос, прекрачват над символичната пропаст между Apollo и Следващия гигантски скок, макар мнозина от събратята им вече да не са на този свят и никога няма да могат да видят неговата поява. Опъват се в креслата покрай гигантските прозорци на новата пасажерска капсула и прокарват пръсти по дръжките, монтирани за осигуряване на стабилност по време на няколкото минути безтегловност. Безос е във възторг. Това са неговите герои.  – Космосът променя хората – казва той при посрещането им. – Всеки път, когато човек говори с космонавт, с някой, който е бил горе, ще чуе, че при завръщането на Земята и гледката колко красива е тя, колко крехка, колко тънка е земната атмосфера, човек започва да цени дома си истински.  Космосът си остава мечта десетилетия наред, а Безос очаква момента, в който ще изпита безтегловността, ще види заоблените краища на Земята и космическия мрак.  – Ще отида. Наистина ще отида. Нямам търпение да дочакам момента.  Години наред Blue Origin е една маниакално потайна компания, костенурка, скрила се в черупката си, за да не привлича внимание към себе си, склонна да остави заека Мъск да получава цялото внимание.  – Ще говорим за Blue Origin, когато има за какво да говорим – казал навремето Безос.  Сега има за какво да говорят и малко се подават от черупката си. В продължение на няколко месеца, започвайки в началото на 2016 г., когато New Shepard е летял няколко пъти подред и с редица награди във връзка с безпрецедентните приземявания на рожбата на Blue Origin, Безос е пределно ясен в изказванията си, че амбициите му се разпростират далеч отвъд елементарното извеждане на туристи до границата на Космоса и обратно.  Безос също като Мъск иска да отиде на Марс, но и „навсякъде другаде“. Мъск обича да нарича Марс „планетата, която се нуждае от ремонт“, защото трябва да бъде затоплена и подготвена за живот, в случай че астероид удари Земята и застраши съществуването на човечеството.  Безос е силно скептичен, че Марс може да служи за резервен план за оцеляване на човешката раса.  – Не искаме Марс за план Б – казва той. – План Б трябва да ни е подсигуряването, че план А работи. А план А е да се подсигурим, че планетата ни ще я има още хиляди години.  Често повтаряната цел на Blue Origin е „милиони хора да живеят и работят в Космоса“, но в дългосрочен план амбициите се простират още по-надалече.  Първо обаче е нужна една малка стъпка. Blue Origin трябва да стане много добра в надеждното, ефикасно и евтино многократно изстрелване, така че достигането на Космоса да се превърне в рутина. Макар някои да се присмиват над суборбиталния туризъм като нещо тривиално и да го сравняват със „скоковете с бънджи наобратно за супербогаташи“, както го нарекъл един научнофантастичен писател, за Безос той е изключително важен. Ако не друго, то поне полетите ще бъдат едно добро упражнение.  Космическият туризъм не е начинът хората, макар и само богатите, да преживеят какво е да си в Космоса. Това е начинът Космосът да стане по-достъпен като цяло.  Друга амбиция на Blue Origin е създаването на по-голяма ракета. Помежду си я наричат Very Big Brother, но си има и официално име – New Glenn. Това ще е орбитална ракета, която ще бъде в състояние не само да извежда сателити и хора в ниска околоземна орбита, а и по-нависоко.  New Glenn е пореден пример на принципа за поетапното развитие. Пръв е New Shepard, носещ името на първия американец в Космоса. Разработката му отнема 10 години. Изстрелването на New Glenn е насрочено за 2020 г., а това ще е още едно славно десетилетие на упорит труд.  – Трябва да правим по нещо значимо на всеки десет години – казва Безос, седнал в конферентната зала в централата на Blue Origin. – Мисля си, че преди да стана на осемдесет, ще сме преминали през още два значими цикъла, може би дори два и половина. Няма нужда да решаваме точно сега какви ще са те. Прекалено рано е. Ако остана здрав, ми се ще да бъда свидетел на всичко. Ще направя всичко, за да може работата да продължава, дори когато мен ме няма. Но ми се иска да съм тук и да наблюдавам. Много съм любопитен какво ще се случи в бъдещето.  Тъй като работи само по един ден от седмицата в Blue Origin, времето на Безос там му е много ценно. Изправи се и се отправи към следващата среща. Сряда е ден, посветен на Космоса.  – Отивам да строя ракети! – каза той, докато пресичаше лобито.  Човек няма как да знае как ще изглежда бъдещето стотици години напред, но Безос има мащабни планове как да реализира мечтата на петгодишното момче в себе си. Наскоро съвсем ясно подсказа къде му се ходи. Следващата му ракета ще се казва New Armstrong", "date": "2018.11.25", "title": "Зад стените на Blue Origin с Джеф Безос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389836-%D0%B4%D0%BE%D0%B1%D1%8A%D1%80-%D0%B2%D0%B5%D1%87%D0%B5%D1%80,-%D1%83%D0%B2%D0%B0%D0%B6%D0%B0%D0%B5%D0%BC%D0%B8-%D0%B7%D1%80%D0%B8%D1%82%D0%B5%D0%BB%D0%B8-%D1%81%D0%BF%D0%B8%D1%82%D0%B5-%D0%BB%D0%B8", "text": "Поздравявам майките на наште ръководители. Довчерашни мухльовци, днеска – дупета. Играят си на страшни, безкомпромисни ченгета. И правят операции с позорни имена Октоподи, скариди, друга морска храна. А пред кабинетите ги чакат журналистките - Такива журналистки само да искате. Още не са я качили във джипа, А тя вече посяга и сваля му ципа. Такъв е животът! Поздравявам всички вестници И главните редактори, и техните заместници. Всеки пише за всичко, а от нищо не разбира Толкова е гнусно, че не ми се коментира. Не ми говорете за закон и конституция. В тая държава всичко е проституция. Пак ли ще живeеш във лъжа? Нема такава държава! Пак ли ще търпиш и докога? Нема такава държава! Няма смисъл от това И последната илюзия умря В тая страна На власт е глупостта. Добър вечер, уважаеми зрители. Спите ли? Колко данък ще вземат на народните будители? Двама-трима студенти уморено протестират Няма шанс тук за тях – най-добре да емигрират. Силиконов живот, силиконови цици Силиконови мечти и фалшиви политици, Всичките живеят в неква тъпа реклама, В която свободата е сравнена със салама. Новините започват със дебат за бюджета. Кви дебати, ебати! Депутати - ментета. На трибуната качва се някакъв педераст. Педераст, педераст, но облечен във власт. В устата му - глупости, в очите му - злоба Той тая власт ще я стиска до гроба. А щом свърши поредният смешен дебат, Ще отиде да чука в Студентския град. Пак ли ще живeеш във лъжа?  Нема такава държава! Пак ли ще търпиш и докога? Нема такава държава! Няма смисъл от това И последната илюзия умря В тая страна На власт е глупостта. Добър вечер, уважаеми зрители. Спите ли? Или чакате да дойдат поредните спасители? Колко пъти се повтаря старата история – Изхвърляме единия, прегръщаме втория. Някой знае ли как един милиционер, Внезапно събужда се милионер? И нали уж са нови, а пак са си същите. Правят се на шефове, гледат мрачно, мръщят се. Изведнъж става ясно, че са пълни с имоти Изведнъж става ясно, че са пълни идиоти. И какво да ги правим сега тия кавали Щом така или иначе сме ги избрали? Не ви ли омръзна да ви лъжат на дребно? Не ви ли омръзна да живеете бедно? Докога ще си траем – вече става банално Толкова ли е трудно да живеем нормално?   Пак ли ще живeеш във лъжа? Нема такава държава! Пак ли ще търпиш и докога? Нема такава държава! Няма смисъл от това И последната илюзия умря В тая страна На власт е глупостта.  ", "date": "2018.11.25", "title": "Добър вечер, уважаеми зрители. Спите ли?"}
{"url": "http://www.classa.bg/%D1%81%D0%B2%D1%8F%D1%82/item/389828-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B5%D1%82%D0%B5-%D1%81%D0%B8,-%D0%B0%D0%BA%D0%BE-%D0%B1%D0%B5-%D1%80%D1%83%D1%81%D0%B8%D1%8F-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%BE%D1%81%D1%8A%D0%B6%D0%B4%D0%B0-%D1%80%D0%B5%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%BA%D0%B0%D1%88%D0%BE%D0%B3%D0%B8", "text": "Хладният отговор на Запада на убийството на Джамал Кашоги щеше да се превърне в голяма буря от възмущение, ако журналистът бе изчезнал в руското консулство, смята британският Консервативен политик Найджъл Фарадж.   Саудитска Арабия е \"важен пазар\" както за Съединените щати, така и за Великобритания, но нежеланието на Запада да държи Рияд отговорен за убийството на Кашоги, разкрива явен двоен стандарт, каза Фарадж в интервю за Fox News.   \"Представете си, ако някоя друга страна се държи по този начин ... Представете си, ако Русия се държи така, щеше да има значително по-голям международен протест\", твърди той.   Въпреки, че Германия и Франция са наложили забрана за пътуване на 18 саудитски граждани, обвинени в извършване на престъплението и някои страни са решили да прекратят износа на оръжие за кралството, политическите и икономически отношения на Западните държави с Рияд не са засегната в голяма степен.   Президентът на САЩ Доналд Тръмп заяви, че Рияд ще остане твърд партньор на Вашингтон, въпреки продължаващото разследване на бруталното убийство на журналиста. Освен това той призна, че \"би могло саудитският принц, Мохамед бин Салман да е знаел за това трагично събитие\".   Според министъра на външните работи на Турция Мевлут Чавушоглу американският президент възнамерява да \"си затваря очите\" за престъплението, без да му отдава значение.   Също така, министърът на външните работи заяви, че Вашингтон не е информирал Анкара за наличен в ЦРУ запис на телефонен разговор, в който се чува как принцът дава командата \"Джамал Кашоги да се заглуши възможно най-скоро. \"", "date": "2018.11.25", "title": "\"Представете си, ако бе Русия\": Британски политик осъжда реакцията на Запада по делото Кашоги"}
{"url": "http://www.classa.bg/%D1%81%D0%B2%D1%8F%D1%82/item/389829-%D0%B5%D1%81-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B8-%D0%B4%D0%B0%D0%B2%D0%B0%D1%82-%D1%80%D0%B0%D0%B7%D0%B2%D0%BE%D0%B4", "text": "Eвропейските лидери се събират  днес  в Брюксел на извънредна среща, на която да одобрят споразумението, уреждащо “развода” с Великобритания. Обединеното кралство напуска ЕС на 29 март, след като преди 2 години 52% от участвалите в референдум поискаха анулирането на 45-годишното членство на страната в Съюза.     Лидерите ще одобрят “развода” и ще дадат мандат за нови преговори, този път за бъдещите отношения. След това те ще се видят с британския премиер Тереза Мей, която пристигна в Брюксел в събота следобед и се видя с  председатнеля  на Еврокомисията Жан-Клод Юнкер,  пише  . “И макар, че никой няма основания да е щастлив на този ден, има нещо, на което искам да наблегна - в тези решаващи времена ЕС 27 издържа теста за единство и солидарност”, заяви в поканата си за извънредната среща, разпратена до лидерите в събота вечер председателят на Съвета на ЕС Доналд Туск. Споразумението за напускане е на 585 страници и урежда условията за третиране на европейските граждани, живеещи във Великобритания и на британските в ЕС, финансовите и имуществени въпроси, както и статута на новата външна граница на ЕС - между Ирландия и Северна Ирландия.  То предвижда преходен период до края на 2020 г, в който цялото европейско законодателство ще бъде прилагано в Обединеното кралство, включително по финансовите задължения, като при това Лондон няма да участва повече във вземането на решения. През тези 18 месеца Великобритания ще остане член на общия пазар и на Митническия съюз. Преходният период, който може да се удължи еднократно, бе поискан от британското правителство, за да се ограничат последствията от шоковото прекъсване на действието на хиляди законови правила и разпоредби и да се даде време за преговори по бъдещите отношения. Очаква се лидерите на ЕС да одобрят и политическа декларация, която очертава скелета на бъдещите отношения между Лондон и Брюксел и дава нов мандат на главния преговарящ на ЕС Мишел Барние да ги води от името на Съюза. До извънредната среща се стигна, след като в събота следобед Испания оттегли заплахите да блокира развода заради незадоволително уреждане на бъдещето на британския анклав Гибралтар. Въпросът беше уреден, след като ЕС и Великобритания се съгласиха да дадат допълнителни писмени уверения, че бъдещето на Гибралтар ще се определи с активното участие на Мадрид, а не между ЕС и Обединеното кралство. Декларация в този дух ще бъде прикрепена към споразумението.  След като испанският премиер Педро Санчес съобщи, че тези гаранции са достатъчни, Доналд Туск изпрати, по-късно от обичайното, поканата до европейските лидери за неделната среща, в която се казва, че Евросъюзът е постигнал главните цели в преговорите си по Brexit: минимизиране на несигурността за гражданите и бизнеса, уреждане статута на европейските граждани във Великобритания, издължаване на финансовите задължения на Кралството към общия бюджет, избягване на твърда граница в Ирландия и на правния вакуум за компаниите. ЕС ще има около 2 години да изготви споразумението за бъдещите си отношения с Обединеното кралство. А ако то не стигнат, преходният период ще може да се удължи с още две, т.е. до края на 2022 г., се казва в поканата до лидерите. България ще бъде представена на срещата от премиера Бойко Борисов. Правителствената пресслужба съобщи, че той , тъй като те защитават интересите на българските граждани. Всички уговорки по Brexit обаче няма да са факт преди споразумението да бъде ратифицирано от Европейския и от британския парламенти. Евродепутатите ще излязат с резолюция за отношението си към съдържанието на текста още в началото на декември, а самото гласуване ще е догодина. За него ще е необходимо обикновено мнозинство от 754-мата евродепутати. Засега не е ясен графикът на британския парламент.", "date": "2018.11.25", "title": "ЕС и Великобритания си дават развод"}
{"url": "http://www.classa.bg/%D1%81%D0%B2%D1%8F%D1%82/item/389830-%D0%BF%D0%BE-1-200-%D0%B5%D0%B2%D1%80%D0%BE-%D0%BD%D0%B0-%D1%87%D0%BE%D0%B2%D0%B5%D0%BA-%E2%80%93-%D0%B0%D0%BA%D0%BE-%D0%BD%D0%B0%D0%BF%D1%83%D1%81%D0%BD%D0%B0%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Бежанци, които решат доброволно да се върнат в родните си страни още до края на тази година, ще получат до 1200 евро от германските власти. Акцията обаче рискува да се превърне в автогол.           Изглежда почти като нормална реклама, но не е. Германското министерство на вътрешните работи поде кампания, адресирана към бежанците: с плакати и допълнителни финансови бонуси пришълците трябва да бъдат убедени да се върнат доброволно в родните си страни. Едно от тези послания гласи: \"Твоята страна.Твоето бъдеще. Сега!\". Такива плакати на седем различни езици ще бъдат разлепени из цялата страна. Организаторите на кампанията предвиждат и финансов стимул - всеки, който доброволно реши да се върне в родината си още до края на тази година, може да разчита на парична помощ до 1200 евро. Точният размер на паричния бонус ще зависи и от статута на всеки бежанец. Едно четиричленно семейство, например, може да получи до 3 000 евро. Програмата StartHilfe Plus („Помощ за ново начало плюс\"), се базира на две подобни програми, съществуващи още от 90-те години на миналия век: REAG (Reintegration and Emigration Programme for Asylum Seekers in Germany) и GARP (Government Assisted Repatriation Programme). Важно е да се отбележи, че мярката изключва страните, в които бушуват войни и граждански конфликти, като Сирия, Либия или Йемен.   Остра критика   Кампанията на правителството обаче се натъква на остри критики. Заместник-председателят на фракцията на Зелените в Бундестага Константин фон Ноц оприличи начинанието с \"реклама за зимна разпродажба\" и го нарече цинично. По думите му, кампанията изглежда цели да прикрие пропуските на самите управляващи, за да бъде подобрена официалната статистика за бежанците в края на годината. Защото броят на онези, които доброволно решават да напуснат Германия, все още е твърде незначителен.     Идеята на вътрешното министерство се натъква на много критики и в социалните мрежи. В Туитър, например, се появи хаштагът #Свободно завръщане. Под него са се натрупали толкова критични мнения, че от министерството решиха да започнат да отговарят лично на някои от тях.   Плакати с надпис: \"Твоята страна. Твоето бъдеще\"   Досега едва около 300 души са се възползвали от новата програма. До края на октомври малко над 14 000 души са решили доброволно да се върнат в родните си страни. В края на тази година броят им навярно ще е значително по-нисък, отколкото през 2017, когато общо 29 000 души са се възползвали от програмите за доброволно напускане на страната. Може да се предположи, че това е една от причините за сегашната кампания, която ще струва близо 500 000 евро, както научи ДВ от организаторите ѝ.   Нежелани в страната?   Как се възприема инициативата от тези, към които е насочена тя? Фатах от Афганистан, който не желае да назове малкото си име, за да не си навлече проблеми със Службата за чужденците, има усещането, че е нежелан в Германия. \"Чувствам се така, сякаш искат да ме купят\", казва той за ДВ. Афганистанецът живее в Германия от 2015 година. В родината си той е бил заместник-ръководител на една фирма, но в Германия не може да упражнява професията си. В Потсдам, където се е установил, изкарва прехраната си като работник в складова база. Фатах се гневи на кампанията на министерството: \"Не съм дошъл в Германия заради парите - бях принуден да напусна, защото животът ми бе застрашен. В Афганистан си имах хубава работа и изкарвах добри пари\", добавя той. Афганистанецът изобщо не може да си представи да се върне обратно, защото предстои да сключи брак с жена от Германия, с която чакат и дете. Ето защо въпросните 1200 евро за доброволно връщане в родината едва ли могат да бъдат някакъв стимул за него.", "date": "2018.11.25", "title": "По 1 200 евро на човек – ако напуснат Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389831-%D1%81%D0%BB%D0%B5%D0%B4%D0%B2%D0%B0%D1%89%D0%B0-%D0%BF%D0%BE%D1%80%D1%86%D0%B8%D1%8F-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BB%D0%BE%D0%B2%D1%86%D0%B8%D1%82%D0%B5-%D0%B8%D0%B7%D0%BB%D0%B8%D0%B7%D0%B0%D1%82-%D1%81%D1%80%D0%B5%D1%89%D1%83-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BE%D1%80%D1%8A%D0%B6%D0%B8%D1%8F%D1%82%D0%B0-%D0%B8-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8%D1%82%D0%B5", "text": "    Над 130 000 членове на Съюза на ловците и риболовците в България ще излязат на протест, ако Закона за оръжията и боеприпасите бъде приет в сегашния си вид. Това стана ясно от думите на инженер Георги Младенов, който е експерт в съюза. Причина затова стана спорния закон, който може да направи незаконни оръжията на стотици хиляди българи.     Ловци, спортисти, колекционери и представители на клубове за исторически възстановки възразиха срещу готвените промени. Въпреки това днес Законопроектът беше приет на първо четене във вътрешната комисия. Според заместник министъра на вътрешните работи Красимир Ципов проблем няма и просто неправителствените организации не разбират правилно текстовете в Закона. Ципов обясни, че не очаква да има напрежение, защото несъгласията ще бъдат изчистени между първо и второ четене. До момента изготвеният от Служба „Контрол на обещественоопасните средства” в МВР проектозакон е обсъден на първо четене в още две комисии. Комисията по земеделието го отхвърли изцяло, а комисията по отбрана го прие. Според неправителствените организации промените в Закона за оръжията и боеприпасите биха могли да направят незаконни оръжията на стотици хиляди българи. Законопроектът цели синхронизация с директива на Европейската комисия за превенция на тероризма. Според засегнатите организации обаче текстът на директивата е неправилно  пренесен в българския проект и ще ощети собствениците на оръжия в страната ни. Според инженер Георги Младенов, който е експерт в Съюза на ловците и риболовците в България  Законът предвижда отнемането на оръжията на десетки хиляди от членовете, притежаващи полуавтоматични карабини. Днес законопроектът беше приет на първо четене във вътрешната комисия. По думите на Младенов, ако не бъдат направени промени в текстовете на Закона и той бъде приет окончателно в този вид над 130 000 ловци и риболовци ще излязат на протест, предаде Дарик. ", "date": "2018.11.25", "title": "Следваща порция протести: Ловците излизат срещу Закона за оръжията и боеприпасите"}
{"url": "http://www.classa.bg/%D1%81%D0%B2%D1%8F%D1%82/item/389827-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BF%D1%80%D0%B0%D0%B2%D0%BD%D0%B8-%D1%80%D0%B8%D1%81%D0%BA%D0%BE%D0%B2%D0%B5-%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B0%D1%88%D0%BE%D0%B3%D0%B8,-%D0%B0%D0%BA%D0%BE-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%BD%D0%B0-%D0%B3-20", "text": "Наследникът на престола на Саудитска Арабия, принц Мохамед бин Салман, който е в списъка на гостите за срещата на Г20, провеждана от 30 ноември до 1 декември в Буенос Айрес (Аржентина), може да поеме юридически рискове след убийството на журналиста Джамал Кашоги, противопоставял се на саудитското правителство, съобщава The Guardian.   Според универсалната юрисдикция, прокурорите във всяка страна имат право да поискат ареста на лица, заподозрени в сериозни престъпления като геноцид, изтезания или извънсъдебни екзекуции, независимо от това, къде са извършили престъпленията. А Аржентина от своя страна има три отворени случая на универсална юрисдикция, каквито са испанската Гражданска война, арменският геноцид и Палестина.   Докато правозащитните групи в Буенос Айрес твърдят, че нямат планове да поискат ареста на Саудитския принц, ръководителят на отдела за Близкия Изток на Хюман райтс уоч, Сара Лий Уитсън, вярва, че не е добър момент бин Салман да посещава събитие от този вид.   \"Надявам се, че има някои смели хора на планетата, които да предупредят Мохамед бин Салман, че не е удобно да отиде на Г-20\", каза Уитсън, добавяйки, че \"съществува сериозен риск да възникнат жалби срещу него и тъй като не е държавен глава, той не се ползва с имунитет\".   В допълнение, президентът на Турция, Реджеп Тайип Ердоган, също ще бъде в Буенос Айрес и може да се очаква да използва срещата като платформа да изиска отчет за убийството на Кашоги в консулството на Саудитска Арабия в Истанбул (Турция).   Междувременно в четвъртък медиите съобщиха, че ЦРУ вероятно има запис на телефонен разговор, в който се чува как Саудитският принц дава командата \"Джамал Кашоги да бъде заглушен възможно най-скоро\".   Според докладите, директорът на ЦРУ, Джина Хаспел, заявила по време на посещението си в Анкара миналия месец за наличието на аудио запис на едно телефонно обаждане между принца и брат му Халед бин Салман, в който може да се чуе как обсъждат \"дискомфорта\", създаден от публичната критика на Кашоги към администрацията на кралството.", "date": "2018.11.25", "title": "Саудитският принц може да поеме правни рискове след убийството на Кашоги, ако присъства на Г-20"}
{"url": "http://www.classa.bg/%D1%81%D0%B2%D1%8F%D1%82/item/389822-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%B0%D0%B5%D1%80%D0%BE%D0%B7%D0%BE%D0%BB%D0%B8-%D1%89%D0%B5-%D1%81%D0%BF%D0%B8%D1%80%D0%B0%D1%82-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B8%D1%81%D0%BA%D0%B0-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B8-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8", "text": "Екип от учени предложи непроверен и необичаен начин за справяне с изменението на климата: разпръскване на химикали за смекчаване на разпространението на Слънцето в земната атмосфера.   Според проучване, проведено от изследователи от университетите в Харвард и Йейл (САЩ), публикувано в списание Environmental Research Letters, използването на една техника, известна като Стратосферно аерозолно инжектиране (SAI), може да намали наполовина скоростта на глобалното затопляне.   Идеята включва рапръскване на големи количества сулфатни частици в долната стратосфера на Земята, на височина до 19 км, чрез специално проектирани самолети, балони и големи военноморски оръдия.   Докладът обаче признава, че предложението понастоящем е чисто хипотетично, тъй като все още няма адекватна технология или въздухоплавателни средства, които да го прилагат.   Учените посочват, че за тази цел те проектират нов самолет-цистерна, специално разработен да носи значителни полезни товари, което не би било технически трудно или много скъпо. Развитието му обаче ще отнеме около 15 години, признават учените.   Екипът също така признава, че хипотетичната система може да има катастрофални странични ефекти като суша или екстремни климатични условия в изолирани райони. Освен това ще е необходима пълна координация между множество държави в двете полукълба.", "date": "2018.11.25", "title": "\"Космически аерозоли\" ще спират измененията на климата заради риска от катастрофални последици"}
{"url": "http://www.classa.bg/%D1%81%D0%B2%D1%8F%D1%82/item/389824-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D1%82%D0%B8%D1%85%D1%83%D0%B0%D0%BD%D0%B0-%D0%BE%D0%B1%D1%8F%D0%B2%D0%B8-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BA%D1%80%D0%B8%D0%B7%D0%B0-%D0%B8-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D0%BC%D0%BE%D1%89-%D0%BE%D1%82-%D0%BE%D0%BE%D0%BD-%D0%B7%D0%B0-%D0%BA%D0%B5%D1%80%D0%B2%D0%B0%D0%BD%D0%B8%D1%82%D0%B5-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Кметът на мексиканския град Тихуана, Хуан Мануел Гастелум, обяви хуманитарна криза, дължаща се на потока от имигранти към САЩ през този граничен град и поиска помощ от Организацията на обединените нации.   \"Ние се обръщаме с молба към ООН, а също и към различните международни субекти, които се занимават с хуманитарни въпроси, искаме да се приложи, да се извърши хуманитарна помощ от ООН \", подчерта Гесталум по време на пресконференция.   В този контекст той каза, че 4,976 мигранти сега се намират на територията на Тихуана и струват повече от 500,000 песос на ден (около $ 24 500).. \"Няма да компрометирам обществените услуги в града, няма да харча парите на жителите на Тихуана и няма да поема дълг от името на Тихуана\", каза той.   Керваните на мигрантите са напуснали Хондурас в началото на октомври, като в продължение на седмици, граждани на други страни от Централна Америка се присъединиха към тях. Тяхната цел е да стигнат до САЩ и да подобрят условията си на живот, като за това трябва да пресекат Мексико. Те са хора предимно от Хондурас, Салвадор и Гватемала, бягащи от мизерията и насилието, които съществуват в страните им на произход.   Вашингтон миналата седмица започна работа, за да \"подсили\" охраната на границата между Сан Диего (САЩ) и Тихуана (Мексико), в подготовка за пристигането на кервана от Централна Америка. Американските войници поставиха бодлива тел, за да затворят четирите платна на границата между двата града, докато първите членове на колоната вече се изкачиха по мексиканската гранична ограда.", "date": "2018.11.25", "title": "Кметът на Тихуана обяви хуманитарна криза и поиска помощ от ООН за керваните мигранти"}
{"url": "http://www.classa.bg/%D1%81%D0%B2%D1%8F%D1%82/item/389825-%D1%81%D0%B5%D1%80%D1%85%D0%B8%D0%BE-%D1%80%D0%B0%D0%BC%D0%BE%D1%81-%D0%B5-%D0%B4%D0%B0%D0%BB-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B0-%D0%B4%D0%BE%D0%BF%D0%B8%D0%BD%D0%B3-%D0%BF%D1%80%D0%BE%D0%B1%D0%B0-%D0%BD%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-2017", "text": "Испанският футболист Серхио Рамос е дал положителен резултат на допинг тест, след финала на Шампионската лига 2017 между Реал Мадрид и Ювентус. По време на мача между Реал Мадрид и Ювентус, който се игра на стадион Милениум в Кардиф, Уелс, испанският клуб бе коронован като шампион за дванадесети път.   Разкритието е в проучване на \"Football Leaks\", цитирано от Mediapart и Der Spiegel, което гласи, че урината на Рамос е съдържала дексаметазон, вещество, използвано за лечение на възпалителни процеси, но включено в списъка на забранените вещества и методи на Световната антидопингова агенция (AMA), защото също така увеличава концентрацията и може да има еуфоричен ефект.   Агенцията позволява в някои случаи да се използва дексаметазон, но това трябва да бъде регистрирано в попълваните документи, когато играчът бъде подложен на антидопингов контрол, което в този случай не е направено. Съюзът на европейските футболни асоциации (UEFA) е архивирал случая, след като Реал Мадрид обяснил, че причината за положителния резултат от теста е специфично медицинско третиране на капитана на испанците.   Но това не е единственият случай, в който Рамос не се съобразява с правилата за борба с допинга. Той го направи отново през април тази година, след мач на Реал Мадрид срещу Малага.   Според разследването, Рамос саботирал антидопинговия контрол, осъществяван от Испанската агенция за защита на здравето в спорта (AEPSAD). Играчът е взел душ преди да направи теста, въпреки че това е забранено.", "date": "2018.11.25", "title": "Серхио Рамос е дал положителна допинг проба на финала на Шампионската лига 2017"}
{"url": "http://www.classa.bg/%D1%81%D0%B2%D1%8F%D1%82/item/389826-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2-%D1%81%D0%B0%D1%89-%D0%B1%D1%80%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D1%85%D0%BE%D0%BD%D0%B4%D1%83%D1%80%D0%B0%D1%81-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8-%D0%B2%D1%80%D1%8A%D0%B7%D0%BA%D0%B8-%D1%81-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0", "text": "Хондураският бивш депутат Хуан Антонио Ернандес, беше арестуван в петък на летището в Маями (Флорида, САЩ), заради свързаност с трафика на наркотици, се казва в комюнике на хондураското правителство, цитирано от местните медии.   Бившият законодател, брат на президента на Хондурас, Хуан Орландо Хернандес, беше прехвърлен от американските власти в Ню Йорк.   Изявлението на правителството гласи, че президентът \"пред растящите слухове за предполагаема връзка, пряка или косвена, доброволно или случайна, на брат му с лица, или с предполагаеми незаконни дейности, ясно установи позицията си, че никой не е над закона и всеки човек има право на защита и презумпция за невинност. \"   Също така се подчертава, че в сегашната администрация \"никой не ще има никакви отстъпки или привилегии, дори и собствените роднини на държавния глава, който е решен да се бори с корупцията и престъпността, без разлики\".   През 2017 г., бившият лидер на хондураския картел Los Cachiros, Девис Леонел Ривера, заяви по време на изслушване пред съда на САЩ, че е платил подкуп на брата на президента, в замяна на това Ернандес да направи усилия да се изплати дълг на правителството на Хондурас чрез тази престъпна организация.", "date": "2018.11.25", "title": "Арестуваха в САЩ брата на президента на Хондурас за предполагаеми връзки с наркотрафика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389819-%D1%81%D0%BB%D0%B5%D0%B4-%D1%87%D0%B5%D1%80%D0%BD%D0%B8%D1%8F-%D0%BF%D0%B5%D1%82%D1%8A%D0%BA-%D0%B8%D0%B4%D0%B2%D0%B0-%D1%81%D0%B8%D0%B2%D0%B0%D1%82%D0%B0-%D1%81%D1%8A%D0%B1%D0%BE%D1%82%D0%B0", "text": "Черният петък постепенно се превърна в традиция и в България. Цените падат надолу, а с тях си отиват и задръжките на потребителите и техните спестявания. Естествено, има ги различните реакции. Част от хората обикалят трескаво из големите магазини или браузват със зачервени очи сайт след сайт в търсене на \"най-изгодните от изгодни намаления\". От другата страна са онези, които цъкат неодобрително с език и обясняват колко големи балъци са първите и как се оставят да бъдат водени за носовете.     Важно е всеки да обмисля внимателно всяка голяма покупка в живота си, но това често не се случва. Хубаво е поне в дните след масовото пазаруване човек да помисли дали наистина бюджетът му позволява новите покупки, нуждае ли се от тях и дали не може просто да е по-отговорен с личните си финанси.   Но знаете ли кой реално има основание да недоволства от Черния петък? Куриерите. Преди няколко години се случи така, че временно отседнах при група приятели. Единият от тях беше шофьор на бус в една от куриерските фирми в страната. В дните около и най-вече след Черния петък неговият живот се превърна в мъчение – всеки ден се прибираше към полунощ, а понякога и по-късно, взимаше душ, хапваше нещо набързо и направо заспиваше на дивана. На сутринта ставаше в 6 и отпрашваше на работа за следващата грандиозна смяна, в която да разнесе поредната порция поръчани по време на намаленията продукти. Мога само да се надявам, че целият този напън е имал отражение и върху заплащането му. Предполагам, че и тази година същото ще се случи (или вече се случва) на много други негови колеги. Но още тогава се замислих за това как е възможно потреблението в толкова кратък срок от време да скача така забележимо. Не беше минало чак толкова много време от протести срещу високите цени и ниския стандарт на живот, а ето, че куриерите не можеха да смогнат. На всичкото отгоре от историите на този приятел разбрах, че много от стоките са купени не от \"хора с пари\", а от \"обикновени\" хора. И тази година протести има, и тази година ги има оплакванията както от цените на горивата, така и исканията за по-високи доходи. Същевременно някои сайтове вероятно ще отчетат нов рекорд на приходите си от продажби в Черния петък. Ситуацията е \"парите не достигат, но за промоцията ще се намери някой лев\". И отново – в пазаруването няма нищо лошо, стига да можеш да си го позволиш. Проблемите на българския (и не само) потребител се изразяват по-скоро в правенето на необмислени покупки, пазаруването \"от промоция за промоция\", неумението да се спестява и същевременно широко разпространеното умение да се пилеят пари. Естествено, това са следствия от културата на консумеризма. \"Харчи, харчи, харчи\" е мото, което може да гарантира приятен живот тук и сега, но в дългосрочен план доказано не е най-умния подход. Съчетано с малка пенсия един ден може да доведе дори до депресивни състояния и размисли и страсти в насока \"може би трябваше да спестявам\". Мооооже би, моооже би… В САЩ положението на Black Friday е доста по-шокиращо. Ако Дарвин беше жив, за да види как хората се блъскат във вратите на магазините, а след това газят едни върху други при отварянето на същите тези врати в борба за по-евтини стоки, най-вероятно щеше да се откаже от теорията си за произхода на човека. Представете си го как гледа бой за детски играчки и мълви \"Сбърках, не произхождат от маймуни… Говеда са, говеда!\". Дано в това отношение никога не стигаме американците, макар че и тук е имало бой за евтини банани, например. То е до психика. Появи ли се думата \"намаление\" или \"промоция\" очите на потребителите светват, а готовността им да отворят портфейлите си нараства все повече с предполагаемото спадане на цената в проценти. Тук важно е не само дали човек наистина се нуждае от нов смартфон, лаптоп, печка или климатик, но и задоволството от идеята, че си преметнал някого; че си взел нещо по-евтино, отколкото е трябвало да бъде. Че не ти си балък, а този, който ти го е продал. Но, разбира се, често се пропуска факта, че няма търговец, който да продава на загуба, и в крайна сметка не потребителите са големите победители. За тях остава моментът на осъзнаването в дните след Черния петък. Дали ще е \"сива събота\", \"сива неделя\" или пр. няма значение. Защото колкото и важно да е всеки да обмисля внимателно всяка голяма покупка в живота си, това често не се случва. Тогава не е лошо поне да идва момент, в който човек, след като се е нарадвал на новите си купени \"на далавера\" придобивки, да се запита дали е имал нужда от тях, дали бюджетът му наистина ги позволява, дали ако е имал малко по-отговорно отношение към личните си финанси е щял да може да се сдобие със същото и през годината. Естествено, последното изисква усилия. Но все пак няколко минути размисли в тази насока могат да помогнат за това следващата година да не се стига пак до чакане на промоциите и уж изгодни харчове, но накуп. Дори в намаленията да няма нищо лошо, в крайна сметка остава един факт – ако си чакал Черния петък и едно сериозно намаление на цената, за да си купиш нещо, то може би по принцип не можеш да си го позволиш. А за това причини колкото си поискаш – както в \"системата\", така и в самия теб. И ако можем да перифразираме един крилат цитат на Прехода – \"За Бога, братя, купувайте... ама мислете малко преди това\".", "date": "2018.11.25", "title": "След Черния петък идва Сивата събота"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389820-%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D0%BE%D0%B2%D0%B5%D1%87%D0%B5,-%D1%82%D0%BE%D0%BB%D0%BA%D0%BE%D0%B2%D0%B0-%D0%BF%D0%BE%D0%B2%D0%B5%D1%87%D0%B5,-%D0%B8%D0%BB%D0%B8-%D0%B7%D0%B0%D1%89%D0%BE-%D0%B4%D0%BE%D1%85%D0%BE%D0%B4%D0%BD%D0%BE%D1%81%D1%82%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0", "text": "Сложната лихва е осмото чудо на света, е казал Алберт Айнщайн. Известна е още като капитализиране на доходноста (лихвата, рентата, дивидентите). А когато нещо ще бъде капитализирано, е добре да се капитализира с по-голям процент. Разбира се не с 1-2%, а ако може с 5, 8, 10 и дори 16 процента. Разбира се, това са сделки, които се случват рядко в живота, но математиката показва, че трябва да ги търсим. При първия пример залагаме 2% доходност от актива, капитализираме получения доход с 2%, а самият актив поскъпва с 2% годишно. При начална инвестиция от 100 000 лв. натрупаният капитализиран доход ще достигне нужните 269 хил. лв. за покупка на нов актив (например имот) след 31 години. Доста дълго време. Ако заложим 5% доходност от актива, също 5% капитализиране на дохода и 2% поскъпване на самия актив, втори подобен актив (имот, акция) може да бъде купен след 16 години.     Срокът пада на 10 години при 8% доходност, на 8 години при 10% и на едва 5 години при намерена доходност от 16%. Затова всячески трябва да се търси по-висока доходност, като рискът се редуцира с добър анализ.    ", "date": "2018.11.25", "title": "Колкото повече, толкова повече, или защо доходността трябва да е по-голяма?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/389821-%D0%B8%D0%BF%D0%B8-%D0%BF%D1%80%D0%B5%D0%B4%D0%B2%D0%B8%D0%B4%D0%B8%D0%BC%D0%B8%D1%82%D0%B5-%D0%B4%D0%B8%D1%81%D0%B1%D0%B0%D0%BB%D0%B0%D0%BD%D1%81%D0%B8", "text": "През тази седмица Европейската комисия публикува Доклада за механизма за предупреждение за 2019 г., който служи като инструмент за проверка, създаден за откриването на наличието на макроикономически дисбаланси в страните от ЕС.     В случая няма да коментираме самата процедура, тъй като това е правено многократно – може да видите в детайли изготвения през 2018 г. одит на Европейската сметна палата на процедурата по макроикономически дисбаланси (виж   на български). Позицията на БНБ по процедурата, в т.ч. недостатъци и рискове от прилагането на таблото с показатели, може да видите в специален акцент от Икономически преглед от 2011 г. (виж  ). България все още е сред страните, които са засегнати от дисбаланси и съответно ще бъде подложена на задълбочен преглед през 2019 г. Все пак, през миналата година страната излезе от групата на страните с прекомерни дисбаланси, което беше провокирано от добрата конюктура и подобрението на показателите в таблото с показатели (скорборд). Публикуваното от ЕК табло за 2017 г. показва, че тази тенденция се запазва, пише в анализа на Старши изследователят от Института за пазарна икономика Петър Ганев. България свети в червено по три показателя, които не са изненадващи. На първо място, нетната  международна инвестиционна позиция  остава извън прага – стойността за 2017 г. е -42,8% от БВП при праг от -35% от БВП. Почти половината страни в ЕС също са извън този праг. България свети в червено по този показател за всяка една от последните десет години, което е разбираемо – по-бедните и догонващи страни зависят от притока на чуждестранни капитали и съответно е нормално да имат отрицателна международна инвестиционна позиция. През годините е имало много спорове за адекватността на този показател, като индикатор за дисбаланси, за икономика като българската. Въпреки това, през последните десет години отрицателната нетна международна инвестиционна позиция на България се свива – при максимум от 97% от БВП през 2009 г. достига 42,8% през 2017 г. Имайки предвид добрия номинален ръст на БВП през 2018 г., както и липсата на огромно движение при чуждестранните инвестиции, напълно възможно е през 2018 г. дори да влезем в прага от -35% от БВП и да отговорим на този показател – това само по себе си няма да е добра новина, но за пред таблото на ЕК няма да светим в червено. Друг показател, по който сме извън прага е ръстът на номиналните  разходите за труд за единица продукция  – гледа се средно за последните три години. Тук прагът е 12%, а България е на 13,6%. Отново показател, по който светим в червено на практика през целия десетгодишен период – единствено през 2016 г. сме леко под прага. Този индикатор също е много спорен за страни, които догонват по-богатите в съюза, тоест протича процес на реална конвергенция. Подобно догонване неизбежно води до изпреварващо нарастване на заплащането, което в определени години надвишава производителността на труда. По този показател сме в един клуб с балтийските републики. Последният показател, по който не отговаряме на таблото на ЕК, е ръстът на реалните  цени на жилищата  – 6,2% през 2017 г. при праг от 6% в таблото. Този индикатор се проявява у нас в годините на бум – последно през 2008 г. и сега за 2016 г. и 2017 г. Комисията отбелязва, че въпреки ръста на реалните цени на жилищата, както и възстановяването на строителството и жилищното кредитиране, все още няма сигнали за балон в сектора, но все пак е нужно повишено внимание. Имайки предвид процесите от 2018 г., които най-вероятно ще охладят този бум на жилищния пазар, то е напълно възможно през 2018 г. да влезем в границите, желани от ЕК. Добрите новини безспорно са по отношение развитието на  заетостта , като страната бележи положителни развития, както в повишаването на активността, така и в намаляването на безработицата, в т.ч. дългосрочната безработица и  младежката безработица . Всъщност, на практика всички страни-членки, с много малки изключения, са представят добре по индикаторите за заетост. Проблем по-скоро остава все още високата безработица в южните страни, в т.ч. Испания, Франция, Италия и Португалия. В заключение можем да кажем, че през 2018 г. е напълно възможно да влезем в границите на индикаторите, по които светим в червено в таблото на ЕК. Разбира се, това не означава, че няма да нарушим някой друг индикатор. Важно е обаче да отбележим, че критичните бележки към таблото на ЕК що се касае до  макроикономическите реалности  в догонващите страни и конкретно в България, които могат да бъдат намерени съвсем официално в цитирания документ на БНБ от 2011 г. (виж тук), всъщност много добре хващат основните слабости на процедурата и предвиждат проблемните индикатори за страната. Два от трите индикатора, по които светим в червено, са във фокуса на критичния анализ на БНБ отпреди седем години.", "date": "2018.11.25", "title": "ИПИ: Предвидимите дисбаланси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389823-%D1%81%D1%80%D0%B5%D0%B4%D0%BD%D0%B0%D1%82%D0%B0-%D1%86%D0%B5%D0%BD%D0%B0-%D0%BD%D0%B0-%D0%BD%D0%B0%D0%B9-%D0%BC%D0%B0%D1%81%D0%BE%D0%B2%D0%B8%D1%8F-%D0%B1%D0%B5%D0%BD%D0%B7%D0%B8%D0%BD-%D0%BF%D0%B0%D0%B4%D0%BD%D0%B0-%D1%81-19-%D1%81%D1%82%D0%BE%D1%82%D0%B8%D0%BD%D0%BA%D0%B8,-%D0%B0-%D0%B4%D0%B8%D0%B7%D0%B5%D0%BB%D1%8A%D1%82", "text": "За 3 седмици средната цена на най-масовия бензин - А95, е паднала с 19 стотинки. За същия период дизелът е по-евтин с 5 стотинки, предава БНТ. При средна цена на бензина за страната 2,37 лв. за литър в края на октомври, за миналата седмица тя е 2.18 лева за литър.      Цената на дизела в края на миналия месец е 2.41 лева за литър, а средната му цена за миналата седмица е 2 лева и 36 стотинки. Цените на горивата към днешна дата - 1 лев и 89 стотинки е най-ниската цена, на която можеше да бъде закупен днес литър бензин А95 на бензиностанции в Пловдив, Стара Загора, Бургас и Димитровград. Най-ниската цена на дизела днес беше в Русе - 2 лв. и 7 ст. за литър. Най-скъпите бензин и дизел се продават на АМ \"Тракия\" - 2.44 лв. за литър бензин и 2.59 за литър дизел. Посочените цени на горивата са за отделни бензиностанции в страната. На международните пазари цената на петрола сорт Brent падна вчера със 7% до 59,8 долара за барел. Седмица по-рано спадът беше още по-осезаем - почти 12%.  ", "date": "2018.11.25", "title": "Средната цена на най-масовия бензин падна с 19 стотинки, а дизелът..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389818-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B3%D0%B5%D1%80%D0%B1%D0%B5%D1%80%D1%89%D0%B8%D0%BD%D0%B0-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B8-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D1%81-%D0%B5%D0%B4%D0%BD%D0%B0%D0%BA%D0%B2%D0%B8-%D1%86%D0%B5%D0%BD%D0%B8-%D0%B7%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0", "text": "Много от нас все още се чудят къде да прекарат Нова година и един от вариантите е да се поровим в сайтовете за групово пазаруване*, пише Economic.bg. Филтрирайки само офертите за предстоящия празник, виждаме, че цените за дните около 31 декември са шокиращи. Сравнението показва, че много от нашите популярни курорти изпреварват по цени голяма част от европейските дестинации. Без да оспорваме чара и качеството на българските услуги, сравнихме някои от промоциите за новогодишните празници. Така в 5-звезден хотел във Велинград прекарването на Нова година ще ни струва 1113 лв. на човек. За тях ще получим 3 нощувки със закуски и вечери като едната е празнична, в цената обаче не влиза транспорт.     Прекарването на празника в Барселона е малко по-скъпо – 1190 лв. на човек. В тази сума влизат 5 нощувки със закуски, както и самолетният билет, трансфери и панорамни обиколки.     Новата година в 5-звезден хотел в Боровец за двама струва 1736 лв. за 3 нощувки със закуски и вечери.     В китната хърватска столица Загреб може да прекараме Новата година за 3 нощувки със закуски и вечери, едната празнична срещу 386 лв.  В цената е включен и организиран транспорт .     В популярната СПА дестинация Огняново може да посрещнем новата 2019 г. срещу 422 лв. с включени закуски и новогодишна вечеря.     В Разлог цената е 500 лв. и в нея влизат 3 нощувки със закуски и вечери на човек, едната празнична. 529 лв. пък ще ни струва престоят в 5-звезден хотел в Девин. В цената влизат 3 нощувки на човек със закуски и галавечеря. В тези оферти обаче не влиза организиран транспорт.     До австрийската столица Виена с разходка до Будапеща може да отидем за 598 лв. на човек, в тях са включени 4 нощувки със закуски, 3 вечери и транспорт.     За Нова година в Охрид ще ни трябват 266 лв. за 2 нощувки със закуски и вечери, едната празнична.     Да посетим Неум в Босна и Херцеговина трябва да платим 264 лв. на човек, като в пакета са включени 4 нощувки със закуси и вечери в 3-звезден хотел със собствен транспорт.     Златна Прага може да посетите за 429 лв. на човек със закуски и транспорт.     Нова година може да посрещнете и на брега на Черногорската ривиера като 4 нощувки със закуски и 3 вечери в 4-звезден хотел в град Тиват ще ви струват 274 лв. Офертата е с личен транспорт и се доплаща за празнична вечеря 80 лв.     В Хисаря за 3 нощувки на човек със закуски и празнична вечеря са нужни 327 лв. Друга оферта за същия курорт предлага 3 нощувки на човек със закуски и празнична вечеря за 653 лв.     За 279 лв. на човек може да посетите Истанбул за 3 нощувки със закуски и 2 вечери. Като цяло офертите за турския мегаполис не надвишават 300 лв., като в цените е включен и транспортът.     Да посрещнете Нова година в Черна гора и Дубровник с организиран транспорт за 5 дни/4 нощувки със закуски и 3 вечери в 4-звезден хотел ще ви струва за 369 лв.     В румънската столица Букурещ може да отидете за 219 лв. на човек, в които са включени транспорт и три нощувки със закуски в 4-звезден хотел.     До Виена, Будапеща и Белград с включени 3 нощувки със закуски, автобусен транспорт, водач, туристическа програма цената е 360 лв. на човек.     В гръцката столица Атина за Нова година може да отидем срещу 390 лв. на човек с включен транспорт и 4 нощувки със закуски.    ", "date": "2018.11.25", "title": "Брутална герберщина: Барселона и Велинград с еднакви цени за Нова година"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389817-%D0%BF%D0%BB%D0%B5%D0%BD%D0%B8%D1%82%D0%B5%D0%BB%D0%BD%D0%B0-%D0%B3%D0%BE%D0%BB%D0%BE%D1%82%D0%B0", "text": "Подразделението на концерна Vosschemie GmbH отново удиви обществеността с календар с много разголени момичета. Компанията Carsystem произвежда лакове, бои и други материали за ремонт на каросерията, но във фирмения календар няма да намерите продуктите на компанията. А и интериорите, използвани за заснемане, далеч не са обикновените помещения на автосервизите.     През тази година върху календара е работила фотографката Даниела Мюленхоф, която привлече четири международно признати модели за заснемането. За разлика от предходните години, календарът за 2019 г. е направен в черно-бели тонове. А пък за десерт ви предлагаме видео от процеса на заснемане на календара.                            ", "date": "2018.11.25", "title": "Пленителна голота"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389813-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%8F%D0%B2%D0%B8,-%D1%87%D0%B5-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%BF%D1%80%D0%BE%D0%B5%D0%BA%D1%82%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D", "text": "заяви, че е готова да участва в проекта „Турски поток”. По територията на страната ще преминат почти 500 от 930-те километра на тръбопровода, който ще продължи от Русия до крайбрежието на Турция. „България е готова да осъществи проекта „Турски поток” заяви министърът на енергетиката на страната Теменужка Петкова, съобщава Българска национална телевизия.     „Ние сме готови за провеждането на този проект. Разбира се, при ясното съблюдаване на европейското законодателство, но разбира се, първо трябва да дочакаме официална информация от страна на „Газпром”, отбеляза министърът. Тя допълни, че за България е извънредно важно да запази стратегическите си позиции на европейската газова карта, а също да осигури сигурността на доставките гориво. Според Петкова, в страната продължава работата над концепцията за газоворазпределителен център. Според телевизионния канал, по територията на България ще преминат 496 километра газопровод. Освен това в страната ще изградят и компресорни станции. Проектът ще струва повече от 1,5 милиарда долара.   Превод: В.Сергеев", "date": "2018.11.25", "title": "България заяви, че е готова да участва в проекта „Турски поток”"}
{"url": "http://www.classa.bg/%D1%81%D0%B2%D1%8F%D1%82/item/389814-%D0%B2%D1%81%D0%B5%D0%BA%D0%B8-%D0%BF%D1%80%D0%BE%D1%82%D0%B8%D0%B2-%D0%B2%D1%81%D0%B5%D0%BA%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D0%BF%D1%80%D0%BE%D0%B2%D0%B0%D0%BB%D0%B8%D1%85%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BF%D0%BE-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%B5%D1%81", "text": " на ЕС и Европейският парламент не можаха да се споразумеят за бюджета на ЕС за следващата година. При установяването на причините за несъгласието възниква асоциацията баснята за орела, рака и щуката, които карат „Обединена Европа” всеки в собствената си посока. Почти всички европейски страни са недоволни от бюджета на ЕС, при това по противоположни причини. Желанията на страните членки на ЕС влизат в рязко противоречие и конфликтът на интереси прераства във война на всеки срещу всеки, която заплашва ако не с разпад на ЕС, но да го направи напълно неуправляем.     „Съветът изразява съжаление, че днес беше невъзможно да се постигне споразумение за бюджета на ЕС за 2019 г”, заявиха в съвместно изявление министърът на финансите на ротационния председател на ЕС Австрия и ръководителят на преговарящите в Съвета на ЕС, което те направиха след нощ безплодни опити на Съвета на ЕС и на ЕП да намерят компромис между 28-те страни членки. Проектът на общия бюджет на ЕС трябваше да бъде договорен на 19 ноември, а делегатите от страните-членки продължиха преговорите до полунощ, опитвайки се да постигнат вариант, който да е устройващ всички. Такива вечерни събирания вече се превръщат в добра традиция в Европа, което само по себе си свидетелства за много. Преговорите по миграционната политика, за условията на Брекзит продължиха до късно през нощта, а сега и тази за бюджета на ЕС. Но това колосално напрягане на силите на европейските политици и дипломати все по-рядко дава положителен резултат. Трудности с координацията на бюджета на ЕС е имало и преди, така че никой не очаква бърз резултат от предишните преговори, а мнозина очакваха неуспеха на преговорите. Ето защо липсата на европейско единство не беше изненада. Мащабът на разкритите противоречия обаче наистина зашеметява. Почти всички европейски държави са недоволни от проекта за бюджета на ЕС при това по най-различни причини и с челен сблъсък помежду си. Богатите държави не искат да плащат повече. Бедните държави не искат да получават по-малко. Някои държави не желаят да приемат мигранти. Други държави не искат да плащат повече от държавите, които не приемат мигранти. Евроскептиците не искат да захранват европейската бюрокрация. Еврооптимистичните държави не искат да хранят евроскептиците. Пълен хаос. Европейската комисия предложи да се одобри увеличение на бюджета на ЕС с 3% - до 165,6 млрд. евро. Когато започнаха преговорите, представителите на страните от ЕС поискаха да се намали планираният обем с половин милиард, а депутатите от Европейския парламент, напротив, да се увеличи със 770 милиона. Всички държави от ЕС ще трябва да увеличат вноските си в общия бюджет поради оттеглянето на третата страна от Организацията по отношение на членската вноска – Великобритания. Най-голямата финансова тежест, разбира се, ще бъде поета от „донора № 1” - Германия. Предлагат да увеличат приноса на Германия с 3,5 милиарда евро Тази перспектива, разбира се, не вдъхновява германците. Още по-интересно е, че Германия е един от малкото донори на Европейския съюз, които са готови да поемат допълнителната финансова тежест. Увеличаването на вноските за Европейския съюз е дори включено в коалиционно споразумение между управляващите партии на ХДС/ХСС и ГСПД. Другите богати страни на „Стара Европа” - Австрия, Дания, Швеция, Холандия, Италия - категорично отказват да си разтварят портфейлите повече за Брюкселското „общежитие”. Най-силно сред другите шуми Италия, където през лятото крайнодясна коалиция дойде на власт. В италианското правителство обеща да блокира приемането на бюджета на ЕС, ако други европейски държави не помагат на италианците с настаняване на бежанците. Италианският министър на вътрешните работи Матео Салвини поиска от брюкселските бюрократи да повлияят на европейските страни, които не искат да облекчат миграционното бреме на Рим, а и сами помагат на нелегалните мигранти да се доберат до Италия (намек към Малта). Без това италиански пари няма да потекат към Брюксел. Страните от Западна Европа и Скандинавия, които се съгласяват да приемат бежанци, също искат споделена миграционната тежест. Тяхната единствена разлика от Италия е, че те изискват прилагането на санкции не само срещу източноевропейските държави, които не искат да виждат мюсюлмани, но и срещу самата Италия, но също и срещу Австрия, където десните консерватори също са на власт. Парите трябва да се дадат само тези, които спазват правилата и спазват ценностите на Европейския съюз, казват „старите европейци” и искат да накажат чрез намаляване на плащанията от общия бюджет тези, които не спазват правилата и ценностите. Вярно е, че Австрия и Италия не се страхуват от подобни заплахи: и двете са нетни донори на Европейския съюз, а Италия е сред страните-основатели. Но застъпниците на толерантността на първо място не се целят срещу тях, а срещу Унгария, Полша и прочее източноевропейска периферия. Европейската комисия планира в бюджета за следващата година 5% намаление на субсидиите за селското стопанство и инфраструктурата - това решение засяга предимно балтийските страни и останалата част от Източна Европа, които са субсидирани от структурните фондове на ЕС. Ясно е, че тези страни са бесни и заплашват да наложат вето на новия бюджет. За Унгария или Полша намерението да се намали финансирането за тях е европейска дедовщина срещу новите държави-членки на ЕС, които те искат да накажат за тяхната визия за света и желанието им да следват независима политика. Но недоволни са и богатите страни, които искат да накажат „Младите европейци” много по-остро. Според тях Европейската комисия е прекалено дипломатична и отстъпчива по отношение на тези паразити, които Европа захранва от 15 години и сега плюят върху европейската солидарност, не изпълняват задълженията си и искат западноевропейците да ги хранят и занапред. В резултат на това се оказва, че всеки е недоволен от новия европейски бюджет. Леви и десни, стари и нови, източни и западни, умерени и радикални, евроскептици и еврооптимисти - всички предлагат свои собствени изменения, защото съвременният Европейски съюз не им харесва и всички искат да го променят. Само че всеки вижда по различен начин промяната. Страните от ЕС все повече приличат на орела, рака и щуката от баснята: те теглят ЕС в различни посоки, затова и той си стои на мястото, а неговите застарели проблеми не се решават, а стават все повече и повече оплетени. С такава поляризация на мнения, такъв конфликт на интереси и ценности между различните части на Европа, европейската интеграция не може да продължи повече. Европейският съюз винаги е бил известен със способността си да разрешава най-острите противоречия между страните-членки. Но напоследък се е натрупала такава критична маса противоречия, че те заплашват ако не с разпад на ЕС, то с пълната му управляемост и с потапянето му в хаос. Превод: В.Сергеев", "date": "2018.11.25", "title": "Всеки против всеки: Европейците провалиха преговорите по бюджета на ЕС"}
{"url": "http://www.classa.bg/%D1%81%D0%B2%D1%8F%D1%82/item/389815-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B4%D0%B0-%D0%B1%D1%8A%D0%B4%D0%B5-%D0%BD%D0%B0%D0%BF%D1%80%D0%B0%D0%B2%D0%B5%D0%BD%D0%B0-%D1%80%D1%83%D0%B1%D0%BB%D0%B0%D1%82%D0%B0-%D1%80%D0%B0%D0%B7%D0%BF%D0%BB%D0%B0%D1%89%D0%B0%D1%82%D0%B5%D0%BB%D0%BD%D0%B0-%D0%B2%D0%B0%D0%BB%D1%83%D1%82%D0%B0-%D0%B2-%D0%B5%D0%B0%D0%B8%D1%81", "text": " на финансите на Русия Сергей Сторчак предложи рублата да бъде основното средство за разплащане в рамките на Евроазиатския икономически съюз (ЕАИС). Той изрази това мнение на конференцията на Евроазиатската банка за развитие (ЕАБР).     , каза Сторчак. Глобална авантюра:  Министерството на финансите предложи да бъде направена рублата разплащателна валута в ЕАИС Samvel,  Глобална авантюра, Русия Заместник-министърът на финансите на Русия Сергей Сторчак предложи рублата да бъде основното средство за разплащане в рамките на Евроазиатския икономически съюз (ЕАИС). Той изрази това мнение на конференцията на Евроазиатската банка за развитие (ЕАБР). , каза Сторчак. В същото време председателят на Сметната палата на Руската федерация Кудрин популяризира друга идея:", "date": "2018.11.25", "title": "Министерството на финансите на Русия предложи да бъде направена рублата разплащателна валута в ЕАИС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389816-%D0%B8%D0%B4%D0%B2%D0%B0-%D0%BB%D0%BE%D1%88%D0%BE-%D0%B2%D1%80%D0%B5%D0%BC%D0%B5,-%D0%B0-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%81%D0%BD%D1%8F%D0%B3", "text": "В неделя сутринта се очертава разкъсана облачност. След обяд обаче от запад ще се заоблачи. Страната ни ще попадне под поредния циклон, предава Нова телевизия. Денят ще е облачен до обяд. След обяд облачността ще се разкъсва – повече в Източна България и по-малко в Западна. Валежи не се очакват.      Възможно е в следобедните часове да прегърми в крайните северозападни райони. Температурите през деня ще са от 2-3 градуса в Северозападна България, 7-8 градуса в Централна България до 11-12 в югозападната част на страната. В планините ще е слънчево и мразовито по високите върхове, в ниското ще е облачно и мъгливо. Температурите през деня ще са около 0-1 градуса по върховете и между 5 и 10 градуса в подножието на планините.    В неделя сутринта се очертава разкъсана облачност. След обяд обаче от запад ще се заоблачи. Страната ни ще попадне под поредния циклон, предава Нова телевизия. Денят ще е облачен до обяд. След обяд облачността ще се разкъсва – повече в Източна България и по-малко в Западна. Валежи не се очакват. Възможно е в следобедните часове да прегърми в крайните северозападни райони. Температурите през деня ще са от 2-3 градуса в Северозападна България, 7-8 градуса в Централна България до 11-12 в югозападната част на страната. В планините ще е слънчево и мразовито по високите върхове, в ниското ще е облачно и мъгливо. Температурите през деня ще са около 0-1 градуса по върховете и между 5 и 10 градуса в подножието на планините. В неделя сутринта се очертава разкъсана облачност. След обяд обаче от запад ще се заоблачи. Страната ни ще попадне под поредния циклон. От него очакваме валежи от дъжд в нощта срещу понеделник и през деня в понеделник. А след това – от сряда нататък очакваме температурите да паднат и да завали сняг. На този етап прогностичните модели очертават снеговалежите да обхванат голяма част от страната, но без значителна снежна покривка.         В неделя сутринта се очертава разкъсана облачност. След обяд обаче от запад ще се заоблачи. Страната ни ще попадне под поредния циклон. От него очакваме валежи от дъжд в нощта срещу понеделник и през деня в понеделник. А след това – от сряда нататък очакваме температурите да паднат и да завали сняг. На този етап прогностичните модели очертават снеговалежите да обхванат голяма част от страната, но без значителна снежна покривка.", "date": "2018.11.25", "title": "Идва лошо време, а големият сняг..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389808-%D0%BB%D1%8A%D0%B6%D0%B8%D1%82%D0%B5-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8-%D1%81%D0%BB%D0%B0%D0%B2%D0%B8,-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B2%D0%B8%D0%B4%D1%8F-%D0%B2%D0%B8%D0%B4%D0%B5%D0%BE", "text": "Към оригиналното хвалебствено слово на премиера Борисов съм вмъкнал доказателства, които го опровергават. Ограничил съм се само в сферата на енергетиката, макар той да лъже и по отношение на фалиралата банка КТБ, защото и за нея не всички пари идват от бюджета, а част от тях са от Фонда за гарантиране на влоговете. \r\n   \r\n Този кадър от краткото видео, което можете да изгледате с удоволствие по-долу, показва не само разминаване на заявените от Борисов суми платени от бюджета, но и факта, че това не е БЕЗвъзмезден заем, от бюджета към Министерството на енергетиката и НЕК, а ВЪЗМЕЗДЕН заем, който трябва да се връща в хазната. А единственият начин НЕК да го върне е, като повиши цената на електроенергията за всички нас. Или казано на по-народен език ПИТО Е, но още НЕ Е ПЛАТЕНО. \r\n Още по-елементарна е лъжата му за Български енергиен холдинг и “американските” ТЕЦ-ове, за това няма да коментирам, а вие ще я разберете от видеото. \r\n В си слово той се хвали и със спасяването на влоговете от фалиралата банка КТБ с пари от бюджета, но пак лъже, защото не всички пари идват от държавната хазна, а част от влоговете са спасени със средства от Фонда за гарантиране на влоговете. Но този въпрос не съм го развил във видеото, защото не е свързан с енерГЕПИката. \r\n     Приятно гледане! \r\n      ", "date": "2018.11.25", "title": "Лъжите на Борисов при Слави, които никой не видя (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389809-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D0%BD%D0%B5%D0%B4%D0%BE%D0%BA%D0%B0%D0%B7%D0%B0%D0%BD%D0%B8-%E2%82%AC60-%D1%85%D0%B8%D0%BB-,-%D0%B3%D0%BE%D1%80%D0%B0%D0%BD%D0%BE%D0%B2-%D0%B2-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%BE-%D0%BA%D1%80%D0%B5%D1%81%D0%BB%D0%BE,-%D1%81%D0%BB%D0%B5%D0%B4-%D1%81%D0%B0%D0%BC%D0%BE%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B7%D0%B0-200-%D1%85%D0%B8%D0%BB-%D0%BB%D0%B2", "text": "Ако и този път се окаже, че “всичко е законно”, призовавам да се закрие КПКОНПИ (Комисията “Антикорупция”). Защото “по-азбучен” пример за корупция никога няма да се намери. Частна компания е дала на министър повече от 200 хиляди лева облага! Срещу какво?     Между другото, Десислава Иванчева е в ареста по обвинение за получени 60 хиляди евро, които не са доказани. А при Горанов има самопризнание, че е получил над 200 хиляди лева – вписал го е в имотната си декларация. Тя – в ареста (неосъдена), той – в министерско кресло… Ако и това се покрие и замаже, значи всичко може да се покрие. Значи няма, и не може да има, нито една корупционна сделка в България.     Както и да се “върти и суче”, този апартамент е твърде скъп, за да е просто “подарък от Кръстник”. Никой Кръстник не прави такива подаръци. Освен това, чисто формално, този апартамент се води собственост на фирма. Дори да измислят някакъв близък до Горанов като собственик, то подаръкът е от фирма. От търговско дружество. Нарушение и на конфликтите на интереси, и на НК. Вижда се от 1000 км. Ако Комисията “Антикорупция” потули и това, значи нейната цел е да потулва корупцията, а не да я разкрива. В този смисъл, ако я закрием, ще помогнем на борбата с корупцията…", "date": "2018.11.25", "title": "Иванчева в ареста за недоказани €60 хил., Горанов в министерско кресло, след самопризнание за 200 хил. лв."}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/389810-%D0%B4%D0%B5%D0%BD%D0%B8%D1%86%D0%B0-%D0%B3%D0%B5%D1%80%D0%B3%D0%BE%D0%B2%D0%B0-%D1%81%D0%B8%D0%BB%D0%BD%D0%BE-%D0%B2%D1%8F%D1%80%D0%B2%D0%B0%D0%BC,-%D1%87%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-%D0%BD%D0%B5%D1%89%D0%BE-%D0%B8%D0%B7%D0%B2%D1%8A%D0%BD-%D0%BF%D0%B5%D1%82%D1%82%D0%B5-%D1%81%D0%B5%D1%82%D0%B8%D0%B2%D0%B0,-%D1%81-%D0%BA%D0%BE%D0%B8%D1%82%D0%BE-%D0%BD%D0%B8%D0%B5-%D1%81%D0%B5-%D1%81%D0%B2%D1%8A%D1%80%D0%B7%D0%B2%D0%B0%D0%BC%D0%B5-%D1%81%D0%B8%D0%BB%D0%BD%D0%BE-%D0%B2%D1%8F%D1%80%D0%B2%D0%B0%D0%BC,-%D1%87%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-%D0%BD%D0%B5%D1%89%D0%BE-%D0%B8%D0%B7%D0%B2%D1%8A%D0%BD-%D0%BF%D0%B5%D1%82%D1%82%D0%B5-%D1%81%D0%B5%D1%82%D0%B8%D0%B2%D0%B0,-%D1%81-%D0%BA%D0%BE%D0%B8%D1%82%D0%BE-%D0%BD%D0%B8%D0%B5-%D1%81%D0%B5-%D1%81%D0%B2%D1%8A%D1%80%D0%B7%D0%B2%D0%B0%D0%BC%D0%B5", "text": "За Рождество ще представим експозиция на библейските теми на Дали и Шагал, споделя пред Dir.bg Артистичният директор на новата галерия за модерно изкуство \"Оборище 5\"         Срещнах се с  Деница Атанасова-Гергова  с друга нагласа. Поводът беше да си говорим за най-новото арт пространство в София - зала и галерия \"Оборище 5\", на които е артистичен директор. Представях си поведение на примадона, на модна икона - снобско и дистанцирано. А разговорът с нея се оказа духовно пътешествие - зареждащо и вдъхновяващо.     Деница Атанасова-Гергова е основател и президент на Музейната галерия за модерно изкуство (ул. \"Оборище\" 10), а в момента е артистичен директор на най-новия център за изкуство и култура - зала и галерия \"Оборище 5\", разположен в старото Музикално училище в София. Нейните интереси са ориентирани към съвременно и модерно изкуство, йогистки начин на живот и телевизия. Има специализации в Аукционните къщи Christie\"s и Sotheby\"s.   Представяме Ви Деница Атанасова-Гергова ексклузивно пред Dir.bg :     -  Намираме се в най-новото арт пространство в София - новата галерия за модерно изкуство \"Оборище 5\". Доскоро бяхте артистичен директор на Музейната галерия за модерно изкуство на \"Оборище\" 10, сега сме няколко номера по-нагоре - в тази фантастична сграда. Защо се спряхте на нея и каква е новата концепция? - Благодаря за Вашия интерес! Ще започна от това, че тук пространствата са две. Едното е салонната зала на Оборище 5, която е помещавала различни музиканти, различни класически концерти, преди време е била на Музикалното училище и те са я използвали като основна зала за музика, в която интериорът и цялата обстановка предразполага към една по-класическа атмосфера и към по-различен тип събития и второто пространство е новосъздадено от нас, което в момента ще развиваме и там ще се помещава галерия \"Оборище 5\" и всъщност тя е продължение на моя проект Галерия за модерно изкуство, който беше на Оборище 10.     Искам да споделя с Вас, че тази идея, да се преместим тук не е нова. Още, когато  затворихме галерията, въпреки че беше доста успешен проект, ние решихме, че тя не беше издържана максимално добре като концепция и имахме нужда да развием един нов проект, който е малко по-разширен, в който не само колекционери и продажба на изкуство да е фокусът, а да бъде малко по-артистичен - център за култура и изкуство, защото в един момент \"Оборище 10\" се превърна в събирателно място - то беше нещо като музей и галерия в една и съща функция, тъй като такива произведения на световни художници не могат да бъдат видени на много места в България. И затова, Оборище 5, мисля, че така се случи прекрасно като възможност. Още тогава аз исках да преместя пространствата тук, но за съжаление имаше някакви неуредици със строежите и проектът се забави.     -  Галерията на \"Оборище\" 10, няколко години фокусираше вниманието на ценители и колекционери. Още в самото начало започнахте много амбициозно, канейки внучката на Пикасо и после всички тези имена на големи художници, чиито картини представяхте - Матис, Шагал, Миро и т.н. , Деймиън Хърст, разбира се. Какви са амбициите Ви в момента? Какво ще предприемете тук? - Вие ме връщате във времето, когато работехте на Оборище 10 и тогава много хора бяха много скептични. И казваха - в България няма място за пазар на модерно изобразително изкуство. Обаче реалността показа други неща. Около нас се оформи добър колекционерски кръг и въпреки, че точно тогава съвпадна със световната финансова криза - 2008 г., реално това беше добро време за пазар на изкуството. Хората, които инвестираха в изкуство, тогава направиха много добра инвестиционна стъпка, защото нещата, които те успяха да купят и на Деймиън Хърст, и Хънт Слонъм, и на Салвадор Дали в момента смело мога да твърдя, че  са двойно или тройно по-високи като цени. И освен това, за да можем ние да развием пазар на колекциониране в България, цените ни бяха съобразени изцяло и с българския пазар. Но нашата идея беше, в България хората да имат в домовете си, в офисите си едни произведения, в които си заслужава човек да инвестира.     Мина доста време оттогава и в момента се усеща една стабилност във финансово отношение, пазарната криза като че ли намаля и в световен мащаб хората пазаруват изключително много и стават колекционери. Като говоря за колекционери - човек може да бъде колекционер на млади съвременни художници, не само на големите имена. В момента това, в което сме се насочили, освен че ще представяме големите модернисти - Пикасо, Дали, Шагал, Миро, Матис и ателие Мурло и други графични студиа, по-скоро в момента истинският пазар на изкуство е съвременното изкуство, т.е. и млади съвременни автори, които правят нови неща, съчетават различни техники, както в случая Стивън Уилсън горе, те са едно ново поколение художници, в които си заслужава човек да инвестира.     - Вие самата колекционер ли сте? - Да, естествено. Много ми е интересно.     -  Специализирате в аукционните къщи Christie's и Sotheby's. Как решихте да се ориентирате към изобразителното изкуство? Откъде се появи тази страст? - Като дете рисувах и учех в училище за изобразителни и приложни изкуства. В седми клас имах най-прекрасния учител. Аз живеех в малък град до София и там училището беше специализирано, имаше различни паралелки и когато децата от нормалните класове се прибираха в къщи и си играеха, ние рисувахме до 3-4 часа следобед с нашия учител. Това остави много силен отпечатък в мен. Аз тогава не съм осъзнавала и оценявала какво голямо богатство е изкуството, обаче това са трайни записи, когато като малък си ги правил, те явно остават с теб. По-късно животът ме свърза с един българин, който живее в Америка и стана кум на сватбата ни.Това е г-н Тед Василев, който работи и се развива в САЩ и има най-големите галерии там  и всъщност той е собственик на Ди ТИ АР Модерн галърис - в Ню Йорк, в Бостън, във Вашингтон. Той всъщност е човекът, който е връзката с всички тези хора.     -  Той е Вашето гуру в изкуството?   - Моят ментор в арт света, защото той всъщност беше човекът, който ми каза \" .\" Всъщност, той ме е обучавал и продължава да ме обучава.     Тед  ме свързва с много от художниците, защото истината е, че ние в България сме много далече от световния арт живот, но той, който живее и се развива там е в контакт с всички тези хора на изкуството - с Деймиън Хърст, с Диана Пикасо и др.     -  Как реагира съпругът Ви Красимир Гергов на желанието Ви да се развивате в тази сфера? Може ли да се каже, че той също изигра важна роля в тази посока? -  Моят съпруг винаги се е стремял да извади потенциала от всеки човек, с който общува. И той винаги ме е подкрепял във всяко едно отношение, и това да се занимавам с изкуство, определено е и негово вдъхновение. Така че във всеки един проект, който аз разработвам, изцяло имам неговата подкрепа.     -  Как се срещнахте с Диана Пикасо?  - Г-жа Пикасо дойде директно в България. Както казах,  Тед - те работят заедно и той всъщност е бил лектор в Сотбис и в Кристис.   -  А как преминава едно обучение в Аукционна къща? Би било любопитно да разкриете някои детайли? - Интересно е! Много е вибриращо. Там нещата са практически насочени и можеш да придобиеш един по-широк поглед върху пазара на изкуството. Естествено и върху история на изкуството. Там вече се изисква повече време, а аз нямах такова и затова моят фокус беше върху пазара  -  какво се продава в момента, как се оценява едно произведение на изкуството като инвестиция.     -  Кой е в момента най-скъпо продаваният съвременен художник? - Банкси, също Деймиън Хърст продължава да е сред най-скъпо оценяваните. Вчера, в Ню Йорк е имало голям ауцион за следвоенно и съвременно изкуство в Кристис, където картината на Дейвид Хокни \"Басейн с две фигури\" е била продадена за рекордните 90 млн. долара. Много китайци също вече са в групата на най-скъпо продаваните художници.     -  Случвало ли Ви се е да разпознаете фалшификат? - Имам вече такава опитност. Обади ми се един близък колекционер, който каза \"Дени, предлагат ми една картина на Салвадор Дали. Това е цената. Виж я, истинска ли е.\" Той ми я изпрати на снимка. Но каза, че е сигурен, че е Дали, защото имаме много Дали-та. И аз не бях в България тогава и му казах да изчака малко. И по-късно, когато отидох в офиса му, в момента, когато видях картината, на секундата аз разбрах, че е фалшификат.     -  Как? - Подписът на Дали беше различен. Защото ти, когато живееш с произведения на Дали - оригинали, в момента, в който видиш, че подписът е разкривен и различен. След това взехме каталог-резонета на Дали, на снимката там се вижда, че е различна работа. А имаше промени и в самото произведение, които иначе нямаше как да забележим.     -  Може ли някои от тези автори, с които вече сте работили да наречете свой приятел? - Повечето, да Ви кажа честно, да. Особено съвременните художници са и изкуствоведи, сред тях Ерик Морло от Ателие Морло - Ню Йорк - те са работили с Пикасо, Миро и Матис, освен това Хънт Слонъм, Робърт Марс. Те са много. Тъй като ние докарахме в България много съвременни млади художници.     -  Да поговорим за сградата, в която се намираме в момента. Тя има невероятна история - първата й копка е направена от един бъдещ Папа - Йоан XXIII, тогавашния папски нунций в София - Монсеньор Анджело Ронкали. Била е дом на Музикалното училище и това я превръща в храм на музиката. Вие как представяте галерията? За Вас това важно ли е? - Много е важно и моята идея е в концертната зала да направим кратко описание каква е историята на мястото. От една страна съвременните галерии са много модерни - ърбан пространства се търсят, много по-индустриални неща, но пък аз винаги съм харесвала аристократизма, класиката. Например Royal Academy of Art в Лондон, пак е галерия за съвременно изкуство и учещи в самата академия излагат техни произведения, но в крайна сметка залата и сградата е изключително аристократична. Не знам точно, но сигурно е много стар английски замък. Освен това в Ню Йорк в Нойе - галерията на немското и австрийското изкуство, която е на Роналд Лаудер на 86-та улица, също е стара сграда, имала съм честта лично да я видя в негово присъствие. Това беше голяма чест за мен. Така че, мисля, че е много подходящо и същевременно и еклектика - съвременно изкуство и класика. Добре се възприема.     -  Като се има предвид историята на тази знакова за София сграда и духа на времето, което отразява, мислили ли сте за една гостуваща изложба от музеите на Ватикана? Все пак, тя е свързана с католическата църква и с един Папа, останал в историята като Българският Папа, след своя 9-годишен престой у нас и положил началото на дипломатическите отношения между Светия Престол и България. - Да Ви кажа честно не ми е хрумвало засега, но би било чудесно, но затова ще имаме нужда от голяма подкрепа от католическата църква, които са собственици на сградата. Ще го обсъдя с тях. Благодаря за идеята!     -  Вие с голям екип ли работите? - Да, преди съм работила с много голям екип, но в момента екипът около мен все още се сформира. Но има много помощници и хора, които са много отдадени в работата си и са много лоялни към цялото ни семейство.     -  Да поговорим за новата галерия \"Оборище 5\". Можете ли вече да анонсирате някакви имена, след \"Луксозни нишки\" на известния куратор Стивън Уилсън, която виждаме в момента? - Да, предвидили сме някъде около 20 нови съвременни художници, като може би няма да е така интензивно, но всеки месец горе долу ще се променя изложбата. През декември ще направим една експозиция на библейските теми на Дали и Шагал, в навечерието на Рождество Христово. И тогава ще поканим нашите клиенти, приятели, почитатели. Работите, които ще покажем са собственост на галерията, която беше на Оборище 10. Интересно за тази изложба на Салвадор Дали, която ние докарахме навремето е, че тя е притежание на един колекционер на художника в САЩ, който е изкупил голяма част от неговите творби. Може би 50-60 % от каталог-резонето му са изкупени от него. Впоследствие той ги продава и имаме щастието да ги купят колекционери, близки до нас, които да изложат в пространството и повече хора да ги видят.     -  А по отношение на концертната зала и този аспект на дейността Ви? Има ли програма за 2019-та? Какъв ще бъде статутът й? - Все още се прави този културен афиш, за който ме питате. Най-вероятно ще имаме по-сигурна програма за следващата година, защото за момента ние опипваме как точно да се случват нещата. Там ще представяме временните експозиции, каквато е в момента на Стивън Уилсън. Но когато има изложба с изключително голям бюджет, там за съжаление трябва да има малък вход, както във всеки музей. Всъщност след изложбата на Стивън Уилсън ще имаме насока повече към музикални проекти. Нашата идея е да работим в партньорство с институции и музиканти. В момента подготвяме музикалните инструменти, които ще бъдат разположени в залата, измерва се отново акустично цялото пространство и как да бъде максимално добре използвано. И освен това ще отдаваме самото пространство за събития. И вече има десетки, които бяха вече случени в тази зала и предстои да се случват.     -  Извън професионалните Ви ангажименти, в свободното си време се занимавате и с йога. Наистина ли се запалихте по нея покрай контакта си с американския художник Хънт Слонъм? - Не.. (Смее се.) Това не е така. Хънт Слонъм наистина има окул към източните софи, но мисля, че в България хората сме много психични, ако мога така да го кажа. В смисъл, имаме отношение към философия, към психология, към източни учения. Любопитни сме към всичко това.     -  Отворени? - Отворени, точно така. И затова, и в България Слонъм беше изкупен буквално. В смисъл, аз почти нямам нищо от него,  сега и да искам да купя не е възможно, защото творбите му са вече тройно по-скъпи. И аз съм доволна, че хората много добре откликнаха. Аз всъщност с йога започнах да се занимавам още, когато бях на 19 години. Първо майка ми тръгна по йога при Ани Павлова, аз оттогава вече 12 години не съм сменяла моя учител. Много близки сме с нея. Стана в последствие моя приятелка.     -  Пътувате често и до Индия? - Да, така е. И това ми е основното занимание в свободното ми време. И се стремя да водя йогистки начин на живот, което включва да съм осъзната в действията и в мисленето си, в поведението си - всяка секунда.     -  В Индия прекарвате дълго време? - 20 дни, до месец най-много.   -  Това включва определен режим на хранене? - Да, аз имам такъв. Аз съм вегетарианка от десет години, не ям риба и месо, яйца избягвам. Хляб и сладко обичам. (Усмихва се.)   -  Освен йога, какво друго Ви ангажира? - Семейството ми - от една страна, родителите и сестра ми. Те много ме подкрепят. А иначе през повечето време съм заета с двете ми деца. Много ми е уютно, когато съм с тях. Те са прекрасни, извор на вдъхновение. Затова и ателиетата за изкуство ще ги подновим през януари, където и моите деца ще могат да се учат за работа с изкуство, особено малката ми дъщеря - тя има голям интерес към художественото творчество. Пикасо им е любим художник.     -  Харесват и музиката на Вивалди, разбрах? - Да, Ситара. Голямата ни дъщеря. Тя пък е много музикална. Свири на пиано. От малка има интерес към импровизиране, към класическата музика. От малка, до ден днешен. Дори си спомням, тя беше на три и половина и ние я заведохме на един концерт на Вивалди и тя не помръдна два часа и хората ме поздравиха, как така това дете, толкова малко проявява такъв интерес. Но то просто е запис някакъв стар за мен, от преди.     -  Занимавате се и с телевизия. Вашите предавания имат интересни имена. Предишното беше \"Цветно\", сега е \"Пътеки\". Вие участвате ли в изготвянето на концепциите им? - В \"Цветно\" не съм участвала, бях просто изпълнител и беше много лесно. \"Пътеки\" е авторски проект. В смисъл, той е направен от група приятели, които сме свързани чрез йога и чрез пътувания. Създадохме го с идеята, че хората ще получат някаква надежда и различен поглед върху живота, защото, когато се срещнеш с източни философии и йога просто мирогледът ти се променя. Стресът, напрежението, здравето се подобряват.     -  Искате да споделите това с повече хора? Какво Ви дава на Вас този досег с източните култури? Нови посоки? - Много ми дават, честно да Ви кажа. Те просто промениха цялата ми личност. Изцяло. Трудно е да се обясни, защото това е един вътрешен процес. Дават ти спокойствие, което като че ли ми е липсвало преди. Дават ти смисъл в живота. Дават някак си обяснение защо всичко това се случва. Дават ти разбиране да не бързаш. Учат те да наблюдаваш, да изчакаш, на търпение. Много ценни качества, без които не се чувстваме себе си.   -  Вие сама ли определяте посоките? - В предаването си или в моя живот?     -  В живота Ви изобщо? - Труден въпрос.. (Смее се.) Защото от йогистка гледна точка, ние не определяме нищо и няма много свободна воля.   -  Зависим от обстоятелствата? - Не, те казват - имате някаква доза вероятност да вземете решение, но реално, според йогистката философия ние сме сбор от стари записи, които са от предишни животи. Т.е. дали съм реагирала правилно в някакви ситуации в предишни животи, всъщност последствията си ги плащаш в момента. Както живееш в момента - бъдещето ще бъде това. И затова, трябва да си осъзнат - какво мислиш, как действаш и как постъпваш.     -  Спомняте ли си периода на осъзнаването? - Аз не знам, да не прозвучи нескромно, но аз от много малка съм много събудена, така да се каже и съм имала интерес в тази посока, но реално станах по-осъзната като срещнах моя духовен учител в ашрама в Мунгир, което беше към 25-ата ми година. Той е по-скоро йога мастърс. Не мога да говоря за него, защото това е лично и ограничен човек, като мен, няма как да коментира нещо така гигантско, какъвто е той.   -  Вие носите у себе си тази смиреност? Финес, примесен със смиреност... - Нямах смиреност преди това. Мисля, че това се култивира по време на тези срещи.   -  Така ли овладяхте емоциите си? - Аз никак не съм ги овладяла, но има посока в това развитие. (Смее се.) Дано не съм Ви малко сложна.     -  А сред хората на изкуството срещат ли се все по-често осъзнатите? - Мисля, че щом са хора на изкуството, те повечето са събудени по някакъв начин вътрешно. Защото за да можеш да създадеш нещо, трябва да имаш връзка със себе си и силата да виждаш нещата отвъд сетивата, които имаме. Аз силно вярвам, че съществува нещо извън петте сетива, с които ние се свързваме - очите, ръцете, погледите, тялото, храната, вкуса и нали това е йога - разширяване на съзнанието и освобождаване на повече енергия.   -  Как променя това отношението Ви към материалния свят, към модата? - Преди имах по-голям интерес към света на модата, към лукса. Но сега много трудно биха ме изкушили.   -  Наближава Рождество Христово. Какво трябва, за да се чувстваме добри, да намерим смисъла, да сме в мир със себе си? - Аз имах щастието миналата година точно на Коледа да бъда в Индия, в ашрама, за който говорихме. На Рождество. И тогава нашият учител каза нещо много смислено - \"Нали всички празнувате Коледа... Замисляте ли се за основните послания на Исус? Проповядвал е да сме добри и да си помагаме. Да водим семпъл начин на живот. Да служим на хората около нас. Да отворим сърцето си. Че не всичко трябва да минава през интелекта. Че истината е в сърцето. Да се опитаме да живеем по-смирено, по-осъзнато във всеки един момент.   -  Благодаря за тези думи! Желая успех на Галерия и Зала \"Оборище 5\"!  ", "date": "2018.11.25", "title": "Деница Гергова: Силно вярвам, че съществува нещо извън петте сетива, с които ние се свързваме"}
{"url": "http://www.classa.bg/%D1%81%D0%B2%D1%8F%D1%82/item/389811-%D0%BA%D0%BE%D0%B9-%D1%82%D0%BB%D0%B0%D1%81%D0%BA%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BA%D1%8A%D0%BC-%D0%BD%D0%BE%D0%B2%D0%B0-%D0%B2%D0%BE%D0%B9%D0%BD%D0%B0", "text": " обръщение към нацията президентът на Сърбия Александър Вучич предрече „пълна катастрофа” на Балканския регион. Албанските власти на квазидържавата Косово отхвърлиха последно приличие и преминаха към изнудване на сръбската страна, на което Белград трябва да реагира някак си. Войната в настоящите условия не е заплаха, а неизбежно следствие.     Първопричината за поредния конфликт около Косово е там, че Прищина въведе 100% мита върху стоките от две страни – Сърбия и Босна и Херцеговина, а също така забрани вноса през границата на края всякакви стоки без специална косовска маркировка. Математиката е проста – стоките от тези страни на територията на Косово сега ще поскъпнат двойно и няма да са нужни никому. При това доставчиците, получавайки косовска маркировка, все едно се покланят и признават пълномощията на местната власт, която всъщност не признават. Тоест не само, че е нужно да се краде, трябва и да се унижава. Това е напълно в албански дух. Към такава демонстративна крачка няма никакъв икономически смисъл. В него няма нито протекционизъм, нито „подкрепа на родния производител”. Краят е болезнено зависим от вноса, трета от жителите му са безработни, а половината от тези, които все пак работят, са устроени в държавния сектор на квазидържавата. В крайна сметка никой няма да спечели,а ще загуби местното население (от ръста на цените), на първо място сръбското, а особено тази негова част, чийто бизнес е свързан с вноса на стоки от останала Сърбия. В момента става дума за банален шантаж. Сърбия и Босна се тласкат към признаване на Република Косово, действаща с привичните за местните функционери бандитски методи („Както казах, така и ще е! Виждаш ножа?”) в що-годе цивилизована опаковка. Има съмнения дали бившият командир и настоящ президент на Косово Хашим Тачи изобщо знае що е то „протекционизъм”. В очите на Сърбия подобни „намеци” са крещяща наглост, съпътствана с груба простащина. На свой ред две трети от ръководството на Босна и Херцеговина с удоволствие биха признали Косово, но ръководството на влизащата в състава на фактически конфедеративна Босна и Херцеговина Република Сръбска нееднократно предупреждава, че ако Сараево признае Прищина, Баня Лука окончателно ще се отдели, а това е равно на 100% война. Засега на Запад не искат нова война на Балканите – стигат им другите проблеми. Там лицемерно се пишат миротворци, сложили край както на Босненската, така и на Косовската война (да, военната агресия срещу сърбите там я наричат миротворство). Но все пак помнят спецификата на Балканите: драсни клечка и всичко пламва. А и сега те трябва да се съобразяват с принципния и заядлив президент на Република Сръбска Милорад Додик (не на последно място заради неговата демонстративна подкрепа от Москва по всички въпроси) и затова и все още не драскат кибрита. Друг е въпросът, че по-рано в ръцете на косовските албанци бутаха цели кутии. Прищина от дълго време изпитва търпението на Белград, използвайки всякакви, в това число и най-малки способи, за да изгонят сърбите от своя територия. За самите сърби ситуацията е достигнала до границата до подготовка за нова война, за което не се говори публично. Това се споменава „на ухо” при това значително по-често от преди, включително дори в сравнение с 2008 г., когато косовският парламент обяви отделянето на областта от Сърбия под името Република Косово, а САЩ и повечето страни от ЕС признаха това решение, нарушавайки така предишните договорености и резолюции на Съвета за сигурност на ООН. Общо взето в Европа разбират опасността на наложилата се ситуация. Върховният представител на ЕС по външните работи и политиката на сигурност Федерика Могерини реагира категорично на въвеждането на митата: „Правителството на Косово е длъжно незабавно да анулира това решение”. Но ако някой си мисли, че бившите албански терористи ще изпаднат в ступор от гласа на Могерини или на някой друг представител на Брюксел, той се лъже. Косоварите не се интересуват от европейските възражения дори и по въпроса за създаването на собствената армия, макар и преди десет години европейците да се кълняха, че подобно нещо не е възможно никога, а албанците като че ли бяха съгласни. Що се отнася до САЩ, то те са на мнение, че Европа трябва сама да се справи. Там поддържат Косово винаги и просто по подразбиране. Това е американски политически проект, в тази квазидържава е разположена тяхната най-голяма военна база на континента, по останалите въпроси на албанците им се позволява всичко. Ако искат да въвеждат мита, ако искат да строят стена на границата – самият Доналд Тръмп обича да прави същото и ще ги разбере по най-човешки начин. Не че албанците от Прищина изобщо не биха отстъпили при никакви обстоятелства. При нужда те ще отстъпят, но ще изискват нещо в замяна. И не непременно от Белград, това е възможно и от Брюксел, защото с тези задължения те са се насочили и срещу европейската бюрокрация. Сръбският президент смята, че най-желаната „награда” за албанците е облекчаването на визовия режим със страните от ЕС. Както е известно, признавайки появата на „младата демокрация в Косово” в Европа, европейците не смятаха косоварите за достатъчно демократични за безвизов режим и за единния трудов пазар. Поради тази причина в миграционната криза, която преди няколко години застигна Европейския съюз, имаше и доста значителна косовска вълна, от която след това европейците се предпазиха, като постановиха, че от Косово не може да има бежанци, нали там е сигурно, мирно и благо. Вучич подчертава и другите мотиви на албанците – желанието „тихичко да проведат мощна етническа чистка на сърбите на територията на Косово и Метохия” и „провокиране на конфликт за пълната дестабилизация на региона заради нечии интереси”. Що се отнася до етническото прочистване, чак до там е трудно да се повярва, че ще се достигне, макар че албанците да са опитни хора и да са станали майстори в този въпрос. Във всеки случай жизненият стандарт на сърбите на Ибърски Колашин или Северно Косово - земите в близост до Велика Сърбия, които са населени от сърби и не са контролирани от Прищина - ще падне рязко след въвеждането на митата. И накрая, конфликтът може да се разпали както в Северно Косово, така и в Босна, ако все пак рискува да подкрепи Прищина. Войната и етническото прочистване са ужасни думи и сега Вучич откровено плаши Европа. И в същото време поема изящно миротворческа функция. По-специално, в специално обръщение към нацията, той заяви:  „Ние проляхме много кръв на тази земя и вече нямаме живот, с който да платим за нашата свобода и бъдеще, така че трябва да направим всичко, за да спасим мира ... Белград ще се държи изключително рационално и отговорно и ще взема решения за защита и в интерес на своя народ . „ Тоест, той не заплашва с война, а подчертава истинската ѝ неизбежност и какво именно ще ръководи Сърбия под негово управление в случай на открит конфликт. Една от задачите на политика е да обяснява с националния интерес всеки случай, когато войската остава в казармите или напротив, напуска казармите си. Но ръководителят на сръбската държава иска целият свят да чуе: след преброяването на всички плюсове и минуси, всеки вариант е възможен. Въвеждането на сръбски войски в Косово, за да се защити населението на Ибърски Колашин, също е вариант (за момента нежелан, но, между другото, не и най-лош). За Вучич всичко, което се случва, е сериозно предизвикателство. Той разбира, че не може да се откаже или да отстъпи в този спор, защото косовските сърби и голяма част от избирателите му ще го приемат като предателство на светините и нарушение основите на обществения консенсус (да, сред тях е и сътрудничеството с косовските сърби). Но той определено не иска война, поне не сега, когато превъоръжаването на сръбската армия (главно с помощта на Русия, между другото) все още не е приключило. Поради това той залага на дипломацията и като цяло се държи съвсем уверено. Неговото обръщение към нацията бе предшествано от спешна среща на Сръбския съвет за национална сигурност, която доведе до среща на Вучич с посланиците на Русия и Китай (в неговата формулировка „ с руските и китайските приятели”), а след това с посланиците на Съединените щати, Великобритания, Франция, Германия и Италия. Последните четири държави сега ще трябва да се справят със създаденото от тях чудовище – косовската държавност. Докато съществува заплаха Ибърски Колашин да бъде отрязан от Сърбия, да се говори,че статуквото на Балканите ще се запази, че войната е приключила, а регионът е застрахован от нови етнически прочиствания, означава нагло да се лъже в очите, да се преписват несъществуващи заслуги и да се използват неприятните методи на предшествениците. А ако не се намери решени, заплашителните думи в речите на президента на Сърбия може да се въплътят в реалността сами по себе си и тогава регионът наистина ще достигне до „пълна катастрофа”. Когато това се случи, най-сложно за опитния дипломат Сергей Лавров ще бъде да се въздържи от реплики по адрес на „уважаемите западни партньори”. „Ние вас, дебили такива, ви предупреждавахме!”.   Превод: В.Сергеев", "date": "2018.11.25", "title": "Кой тласка Балканите към нова война"}
{"url": "http://www.classa.bg/%D1%81%D0%B2%D1%8F%D1%82/item/389812-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%E2%80%9E%D0%B2-%D0%BD%D0%B0%D1%88%D0%B5%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-17-%D0%B4%D0%B5%D1%86%D0%B0-%D1%81%D0%B8-%D1%81%D0%BC%D0%B5%D0%BD%D0%B8%D1%85%D0%B0-%D0%BF%D0%BE%D0%BB%D0%B0%E2%80%9D", "text": " учени, които постоянно радват света с полезни открития, в Мъглявия Албион все още не са свършили и истинските британски учители и журналисти. Може би на тях именно е съдено да изведат Великобритания не само от Евросъюза, но и от пълното мозъчно замъгляване. Ето цитат от крайно полемична статия, тъкмо прогърмяла в  , шокирала значителна част от международната общност и заглушила всички възможни и дори нетърпящи отлагане събития.     „Сега ние нужна малко честност и свобода от политическата коректност. Иначе ни очаква катастрофа”. Същността на въпроса е следната: учителка в едно от британските училища, с цел лична безопасност поискала да остане анонимна, вдига тревога в пресата, разказвайки, че 17 (СЕДЕМНАЙСЕТ!) ученика от нейното училище в момента провеждат усилена хормонална подготовка за операция по смяна на пола. Всичките седемнадесет са „излезли от гардероба” като нещастни от своя погрешен „род” и сега се готвят за „трансформация” с работещи с тях психолози и прочее специалисти по „полозаменяне” Повечето от тези деца са аутисти. Учителката смята, че става дума за по-уязвими и безспорно по-податливи на внушение деца, чиято условна „сексуална неопределеност” може лесно да се насочи към транссексуалистко русло просто с умело подбрани подвеждащи въпроси. Учителката е обезпокоена от постоянно увеличаващият се брой на децата, които уж самостоятелно искат да станат транссексуалисти, докато всъщност те са съзнателно, целенасочено и мощно подвеждани да вземат това необратимо решение от „квалифицирани специалисти” по въпросите на джендъра. И накрая най-интересното във всичко случващо се е, че учителката твърди, че някои избрани просветени като нея самата и медицинският персонал, „помагащи” на учениците в търсенето на себе си и на своите нови възможности, категорично им е наредено  да не осведомяват за случващото се останалия преподавателски състав и най-вече родителите на учениците,  които са забелязани, че имат сексуална дезориентация и решили да предприемат трансформация. С други думи – смяна на пола. Именно този аспект на съзнателното укриване от родителите на готвената промяна в личния живот на техните деца – повтарям, необратима промяна, предизвиква сериозното притеснение сред учителката, съобщила също така, че разкриването на нейната самоличност ще ѝ струва работата, ако се вярва на предупреждението, отправено към целия педагогически персонал. Най-повърхностното изучаване на ситуацията позволява веднага да изясним, че подбраните за трансформация деца са или медицински освидетелствани аутисти (трета от тях вече преминават необходимата хормонална подготовка в специализирана клиника) или , според психологическата диагностика, имат по-податлива на влияние личност, лесно им се внушават идеи и са послушни. Важно е да се запомни, че учениците-аутисти отбелязват много мощна тенденция към подражание, способстваща по-лесното възникване на желани ефекти именно сред тях: двама-трима са способни да „вдъхновят” по примера си целия колектив. Разследването на британските журналисти неочаквано изясни във въпросното училище 150 юноши, получили хормонално лечение, блокиращо половата зрялост. Отново повтарям: съгласно първите констатации, без знанието на техните родители и другите, способни да вдигнат тревога и да попречат на ощастливяване на психически „обработените” деца. В училищата също се намират вече преминали „трансформация” деца-транссексуалисти, в задълженията на които влиза идеологическата и психологическата подготовка на по-малките им другарчета: обясняват им всички прелести на смяната на пола, показват се популярни клипчета от „Ютюб” със „звезди” на транссексуализма, убеждаващи най-неустойчивите морално или съмняващите се, че те наистина страдат от „полова дисфория”. Окончателно и безвъзвратно, още преди половото съзряване – това е важното. Тъй като желязото се кове, докато е горещи, а сексуалността, напротив, се пробужда, преди да се разгори. Тази тактика се сравнява от британските журналисти с понятието „grooming” – идеологическата обработка, използвана от наскоро разкритата банда сексуални хищници – имигранти от мюсюлманските страни, организирали мрежа банди (Grooming gangs) насилници над бели момичета. Юношите, вече сменили пола си, старателно „обработват” най-податливите на внушение, убеждавайки ги да последват техния пример. Според твърдението на учителката, „почти при всеки случай, податливи са аутистите”.", "date": "2018.11.25", "title": "Епидемия от транссексуални във Великобритания: „в нашето училище 17 деца си смениха пола”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389803-%D0%B2%D1%8A%D0%B2%D0%B5%D0%B4%D0%B5%D0%BD%D0%B8%D0%B5-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%87%D0%BD%D0%BE", "text": "      Когато пречистата Дева навършила три години, праведните й родители изпълнили обещанието, което дали пред Бога, преди още тя да се роди. Затова те тържествено въвели своята дъщеря в Йерусалимския храм и я посветили на Бога.     Древните отци на Църквата, като възпяват Въведение Богородично със свещени песни, разказват как   събрали своите роднини и приятели; млади девойки със свещи в ръце вървели пред светата Отроковица, а след тях родителите водели пречистата Дева и я довели до Йерусалимския храм. Първосвещениците и служителите в храма ги посрещнали с пеене на свещени химни. Св. Герман, патриарх Цариградски, в една свещена песен влага такива думи в устата на св. Ана: \"Принасям на Господа моя обет, произнесен в скръб чрез моите уста. Затова събрах свещеници и сродници и им казвам: \"Радвайте се с мене! Сега аз се явявам пред вас майка, довеждам дъщеря си и я предавам не на земен цар, а на Бога, Небесния Цар\". Св. Дева била поставена на първото стъпало пред храмовия вход и, за почуда на всички присъстващи, неподдържана от никого, тя се изкачила свободно по 15-те стъпала и се спряла на най-горното.  въвел пречистата Отроковица в Светая Святих, където влизал веднаж в годината само първосвещеникът. Праведните родители принесли дарове и жертви на Бога и след това, като поличили благословение от свещениците, се върнали с роднините си в Назарет. Св. Дева Мария живеела при храма. Там в отделни помещения живеели млади девойки, посветени Богу, също така и вдовици, които служели в храма, подобно на пророчица Ана ( ). Тук живеели също странници и пришълци. Към тях се присъединила и св. Ана, майка на св. Богородица, която овдовяла скоро след въвеждане на пречистата Дева в храма. Но тя живяла кратко време със своята пресвета Дъщеря. Скоро след мъжа си и тя починала. Св. Дева се възпитавала под надзора на по-възрастните благочестиви девойки, опитни в Св. Писание и в ръкоделията. Тя усърдно се трудела, непрестанно се молела, обичала да чете Св. Писание. По такъв начин тя се готвела за своето високо назначение. Църквата я нарича прекрасна зора, от която изгряло Слънцето на правдата. \"Дух Светий\" - говори свещената песен - осветил тази, която пребъдвала вътре в храма и била хранена с небесна храна\". Когато пречистата Дева стигнала до възраст, на която девиците, които се възпитавали при храма, обикновено се връщали в света и се омъжвали, свещениците поискали тя да постъпи по същия начин. Но пресв. Дева им открила своето желание - да посвети себе си Богу и да не встъпва в брак. Тогава те, по внушение от Св. Дух, я сгодили за престарелия  , роднина на нейните родители. Той станал покровител на пречистата Дева и уважавал обета, който тя дала пред Бога. Иконата \"Въведение на Божията майка\" представя тригодишната св. Отроковица, възкачваща се по стъпалата и влизаща в храма. Изобразеното на тая икона събитие трябва да ни внушава желанието да водим децата си в храма Божи, от млади години да ги учим на молитва и слушане Св. Писание, за да могат и те да растат в благочестие и все по-високо да се издигат по стъпалата на добрите дела и благочестивите помисли.", "date": "2018.11.25", "title": "Въведение Богородично"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389804-25-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1120 г. - Белия кораб потъва близо до Нормандския бряг.     1667 г. - Опустошително земетресение в Кавказ причинява смъртта на 80 000 души.     1741 г. - С помощта на войската Елисавета Петровна - дъщеря на Петър I, сваля от престола на Русия малолетния Иван VI и става императрица.     1783 г. - Джордж Вашингтон превзема Ню Йорк и последните британски войски напускат САЩ.     1795 г. - Последният полски крал Станислав Понятовски абдикира след падането на Полша по руско робство.     1905 г. - Датският принц Карл пристига в Норвегия, за да стане Хаакон VII.     1917 г. - По време на първите и единствени демократични избори в историята на СССР болшевиките печелят 175 места, а есерите - 410 места; парламентът се събира само веднъж - на 5 януари 1918 г., след което е разпуснат.     1936 г. - В Берлин, Нацистка Германия и Япония подписват Антикоминтерновски пакт, с който се договарят да съгласуват действията си, \"за да предпазят общите си интереси\" при неочаквано нападение от страна на Съветски съюз срещу някоя от тях.     1940 г. - Уди Кълвача се появява за пръв път във филма \"Чук-чук\" (Knock Knock).     1941 г. - Финландия се присъединява към Тристранния пакт.     1965 г. - В Конго е извършен военен преврат и цялата власт е поета от Джоузеф Мобуту.     1969 г. - Джон Ленън връща получения по-рано от него „Орден на Британската империя\" в знак на протест срещу подкрепата на Великобритания за американската намеса във Виетнам.     1973 г. - Група офицери в Гърция извършва преврат, сваляйки от власт диктатора на страната Георгиос Пападопулос.     1975 г. - Суринам получава независимост от Нидерландия.     1975 г. - В Португалия е направен неуспешен опит за комунистически преврат.     1982 г. - Служителят на БГА \"Балкан\" в Рим - Сергей Антонов е арестуван от италианските власти по обвинение за участие в подготовката на Атентата срещу Йоан Павел II на 13 май 1981 г.     2007 г. - Тържествено са уволнени последните войници от наборна служба в българската армия, която става на 100 % професионална.  ", "date": "2018.11.25", "title": "25 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389805-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%B8-%D1%80%D0%BE%D0%B7%D0%BE%D0%B2%D0%B8-%D0%BD%D0%BE%D0%B2%D0%B8%D0%BD%D0%B8", "text": "Минаха три месеца от Изтреблението край Своге.  Тогава, докато се оправдаваше някак, регионалният министър Нанков каза нещо зловещо: десетки мостове по републиканските пътища се нуждаели от спешен ремонт, трябвало да се намерят 200 милиона лева за това. Месеци по-късно все едно, че нищо не е казано - и никой не знае какво се прави, ако изобщо нещо се прави.   Край, забравете. Изтървано е сякаш на пияна глава.     ББ беше много трогателен: когато накара министър Нанков да си даде оставката каза, че го е отгледал като свое дете.   Но не е лошо сега да пита детенцето – което е заместник министър, какво се случва с мостовете.   То е ясно, че ако стане някой сакатлък пак соцът ще е виновен, но все пак. По същият начин никой не се сеща и за безстопанствените язовири или поне за ония, които се нуждаят от ремонт – докато не бъде удавено някое село.   За поуки от Аспарухово, Бисер или Хитрино да не говорим.   Тия жестоки драми сякаш ни се полагат - така свикнахме с тях.  Трябва да бъдат изтърпени някак от жертвите, а останалите да палят свещи, че Бедата ги е отминала. Властта приеме тия беди като нещо неизбежно, примирила се е с тях. Животът на „Мравуняка“ долу сякаш не е от значение за нея.   Усеща се едно пренебрежение към обикновения живот, също и към обикновените хора – тях сякаш ги имат за нещо излишно. Да сложим сега две капки ведрост: освен мостовете, забравиха и ненужните стадиони.  Спомняте си, че преди три години спешно трябваше да „усвоят“ 58 милиона лева евросредства – и в община Ружинци построили два стадиона на 15 километра един от друг. Хора няма – обаче строят стадиони.   В Алдомировци пък направили велосипедна алея, макар че в селото нямало и десет велосипеда.   А в Ново село гласяха спортен комплекс за близо 6 милиона лева. Наскоро с половин уста Властта призна две неща:  новопостроените стадиони са рискови, защото се намират в обезлюдени райони;  ако до 3-4 години мостовете не бъдат ремонтирани, ще се наложи да бъдат затворени магистралите.  Това фалшиви новини ли са – или розови? Иначе, текат лъжи отвсякъде и по всеки повод.   Ето я Захариева – спокойно дудне, че броят на завръщащите се у дома българи вече бил по-голям от този на бягащите от България.   Една бърза справка ни убеждава, че казаното си е чиста лъжа.   Но защо го правят - себе си ли убеждават, собствените си комплекси ли начесват?   Никой няма да ти повярва, обаче ти пльосни лъжата.   Вълната от самохвалства им размътва главите, до степен, че не могат да възприемат нищо, което е истински важно или тревожно. Само съпоставете изреченото от вечно възторжената Захариева със зловещата констатация, че близо 60 процента от България ще бъде демографска пустош до 12 години.   12 – не 120 години!   И това не ги плаши. Но пък и не можеш да ги плашиш с неща, които са извън техния личен, добре вчесан микросвят. Обаче имаме нов вицепремиер, който ще пребори демографската криза.  Само дето поиска две седмици, за да се ориентира в проблемите.  Досега въпросната дама беше началник на кабинета на бившия вицепремиер Симеонов – би трябвало да е наясно с всичко.   Интересно, с какво се е занимавала там, та й трябват две седмици? Една дама /Антоанета Христова/ пък се предлага за „политически психолог“ - според нея, това е професия, която трябва да произвежда вятър по адрес на Падишаха.  Онзи ден се напъваше, за да убеди телевизионните зрители, че Румен Радев руши имиджа си, понеже се държи като опозиционен лидер.   Трябва да не си с целия си, за да мислиш, че тази жена може да ти свърши някаква работа - нищо, че й дадоха над 300 хиляди лева, за да направи нови листовки на КАТ.   Ако ще подхвърляте пари, по-добре намерете по-смислени хора, които да ви свършат работа. Бой по Радев от психоложката, а пък новият вицепремиер - дето не знае какво се е случвало досега на работното й място - имала добра експертиза, щяла да справи с демографската криза - някак, някой ден.   Тия хора се изплюват върху сурата на покровителите си, но дори не се усещат. Онзи ден вицепремиерът Томислав Дончев каза нещо странно: проблемът с фалшивите новини не бил, че някой ги измисля, а че някой ги чете.  Доста неразумно твърдение - понеже и Властта съчинява непрекъснато фалшиви новини.  Калпавите хора, които ни навират в очите, как ги защитават – освен с фалшиви новини? И друго: защо публиката чете „фалшивите“ новини, а не ви чете вас или подлогите ви?   Проблемът не е толкова във фалшивите новини - а в розовите, които са втръснали на хората, заради очевидната си несъстоятелност. А най-големият проблем е шизофренната представа на Властта за Българския Живот. И безразличието към „Мравуняка“.", "date": "2018.11.25", "title": "Фалшиви новини и розови новини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389806-%D0%B7%D0%B0%D1%83%D1%87%D0%B5%D0%BD%D0%B0%D1%82%D0%B0-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%BD%D0%BE%D1%81%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%86%D0%B8%D1%8F", "text": " искам да кажа, че не смятам себе си за интелектуалец - подобно определение предизвиква у мен гадене, подобно на Сартр! По-скоро си мисля, че съм дете на думите, по Айрис Мърдок - но на думите, които трябва да разтърсват! А не на апологетичните безсмислици, които всъщност носят отвращение от думите!     За съжаление, ако изключим Франция, днес в Европа почти няма \"деца на думите\" - т.нар. \"интелектуалци\" отдавна са се превърнали само в обслужващ идеологически персонал /ляв или десен/, било на властващи, било на опозиция. Коментатори или \"анализатори\" на събитията, които се случват пред очите ни, но ограничаващи ги само до фактите. Или най-много до съответната идеологическа конструкция, която се въобразява като единствено правилно обясняваща картината на света. Рационалното черно-бяло разцепване на действителността дотолкова е сковало мисленето в т.нар. \"западна цивилизация\", че всяко \"дете на думите\" се чувства като вълк, по Херман Хесе - вълк, виещ от отчаяние, заради обезмислянето на думите, тоест отказът да се мисли върху смисъла, дори неговото изпразване от Човешкото!... Сигурно е, даже е очевидно, че т. нар. \"българска интелигенция\" днес няма как да не бъде вкарана в коловоза на безсмисленото говорене, в който се тътри и т.нар. \"европейска интелигенция\" /без блестящите френски изключения/. Още повече, че за българските \"интелектуалци\" подобно подражание е историческо-психологическа закономерност - те надменно ще благославят Германския райх, после ще славословят Съветската система, а сега ще обожествяват НАТО и Европейския съюз. Днес изключенията са само в опозицията  която по никакъв начин не може да провиди две прости неща: първо, че България не е и не може по никакъв начин да бъде част от западната цивилизация, тъй като нейната православна цивилизационна матрица е нещо съвършено различно, и, второ, че дехристиянизираната западна цивилизация бавно, но сигурно върви към своята гибел по начина, по който девитаминизирания човек заболява терминално, както предупреждаваше още в средата на ХХ в. Жорж Бернанос - едно от големите \"деца на думите\"! С други думи - българският \"интелектуалец\" /с редки изключения/ може да оцелява единствено, ако обслужва идеологически властта, подобно на българския \"политик\", който си мисли, че ще оцелява винаги, ако обслужва поредния външен \"гарант\" за държавата - Берлин, Москва, Вашингтон или Брюксел! За тази взаимна компания, справедливо наречена от Тодор Панов още през 1914 г. \"образованата пасмина\", фундаменталните проблеми на българския народ, свързани с неговата национална идентичност и цивилизационна субектност, винаги са си оставали, остават си и ще си остават затворена врата! Защото тъкмо целта за личното и семейно-родовото оцеляване ще възпроизвежда безсмисленото говорене, идеологическите капаци и апологетиката на думите, които нищо няма да казват за скритата зад тях действителност! Изглежда това въобще не притеснява българската интелигенция, защото нейната заучена безпомощност да се крие зад идеологическата догматика, всъщност винаги е осигурявала нейното съществуване! А това се е оказвало достатъчно, тъй като нейният извечен провинциализъм винаги е правил невъзможен полетът на въображението и мисленето над ограничените хоризонти на ежедневието!... Искам да кажа, че днес европейската цивилизация, с всички условности на подобно определение, претърпява мащабна екзистенциална криза, намира се в тежък екзистенциален вакуум, които нямат нищо общо с политическите структури на Европейския съюз! В такава ситуация са нужни повече \"деца на думите\" в самата България, които да осмислят картината и да предложат решения за самата държава - иначе ще бъде късно!... Това е положението, уважаеми дами и господа, драги ми другарки и другари! П.П. Извън моя обичаен песимизъм обаче, към момента не виждам признаци това да започне да се случва в България!", "date": "2018.11.25", "title": "Заучената безпомощност на българската интелигенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389807-%D0%BD%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%80%D0%B0%D0%B7%D1%87%D0%B8%D1%82%D0%B0%D0%B9%D1%82%D0%B5-%D0%BE%D1%81%D1%8A%D0%B4%D0%B5%D0%BD-%D0%BF%D0%BE%D0%BB%D0%B8%D1%82%D0%B8%D0%BA-%D0%BD%D0%B8%D0%BA%D0%BE%D0%B3%D0%B0", "text": "Слушайки и гледайки интервюта, медии и изказвания, имам едно такова усещане за святост и благотворителност на Територията. Всички близки до властта се едни съвестни, всички ги обичат, дотолкова, че чак им дават апартаменти, коли, а те, горките, нали са добри, не им е удобно да откажат…     И ако случайно някой го хванат /или по някаква космическа случайност или като наказателна акция срещу някой неудобен/, то се оказва, че партийните му началници дори не са подозирали за престъпленията, същите дълбоко се възмущават и незабавно заменят провинения с нов верен кадър, когото вече няма да хванат, защото ще се пази повече. Та днес темата ще ми е  НАКАЗАТЕЛНОТО ПРОИЗВОДСТВО.  Има ли почва то у нас, към кого се прилага и в какви изключителни случаи? Една култова фраза на Премиера-Слънце е като девиз на разследващите: „Ние ги хващаме, те ги пускат!”. Като във фото лов – хващаш, снимаш се с усмивка, целувка и го пускаш! Престъпленията в държавата са видни от всички – некачествено изпълнени обществени поръчки, застрашаващи човешки живот и ощетяващи с милиони държавната и общинска хазна, странни взаимодействия и обвързаности на бизнес и политика, лобистки закони, подписани договори с явно неизгодни условия, носещи щети за милиарди…..но българската прокуратура спи. Или по-скоро не спи, а бди над друго – над спокойствието на управляващите. Разследване трябва да започне, при наличие на достатъчно данни за извършване на престъпления. И тук започваме да се питаме как така прокуратурата и полицията научават от медиите за станали престъпления, особено свързани с управляващите. Държавата, която не пропуска да глоби всеки, паркирал неправилно или изхвърлил си неправилно боклука, някак си пропуска да забележи, че някой политик със заплата от 3000 лева си е закупил три апартамента по 300 000 единия и се разхожда с кола на стойност колкото всичките му заплати до пенсия. Или как внезапно си променя жизненият стандарт при постъпване на по-интересен политически пост в държавата. Незнайно как прокуратурата остава сляпа за тези неща. Осъден политик? НИКОГА! Че как и ще бъдат….нали именно управляващите през последните десет години бавно, но безкомпромисно напълниха цялата съдебна власт, прокуратурата, следствието, полицията, със свои хора на ключовите места. Които съответно са благодарни за дадения им шанс. Още по-зле, за съжаление не са малко случаите, когато представители на самите органи, които трябва да преследват престъпността, внезапно рязко забогатяват, съчетано със засилено късогледство и умствена изостаналост при разглеждане на определени казуси. Системата е навързана. Себеподобни са назначени по цялата верига. Взаимно си затварят очите, за да могат общо да ограбват държавата. Как например да си обясним защо при откриване на над 500 000 лева от подкупи в касата на шеф на ДАБЧ, никой не си прави труда да разследва политическата партия, която го е предложила, и която има и други хора в агенцията. Да се приеме, че например Красито не е знаел какви ги върши довереният му човек, е възможно само от невръстно и доверчиво детенце. Или от малоумен и заблуден материал, който не мисли! ГлаДният прокурор на Територията е странно учуден къде живеел финансовият министър. Явно прокуратурата очаква първо да види какви скандали ще се появят, кой от скандалите ще се задържи и направи впечатление и едва тогава да се задействат баааавнично и полека, че то бърза работа нямат. Така или иначе, докато стигнат до съда, ще са оплескали цялото разследване и или ще има оправдателна присъда, или дотолкова ще се проточи, че ще мине давността. А най-голямата екстра-разследването оплесква доказателствата съдът оправдава престъпника /да, знам, не е правно издържано, но някои са такива, дори и да не са осъдени/осъжда държавата за обезщетение, а материалът се ядосва и се чуди какво става. Ами това става. Все едно в едно семейството бащата да е Премиер, майката – прокурор, бабата – разследващ дознател, дядото – полицай, а детето – престъпника. А кръстникът – да е съдията. Резултатът е служебен и ясен. Така че на правосъдие в България не разчитайте. Наказание може да ви сполети само и единствено ако сте неудобни на властта, тогава ще ви смачкат с цялата сила на държавната машина, ще ви влачат с окови на краката по улиците, ще ви снимат в унизително положение, ще разпространяват подробности за личния ви живот, ще ви осъдят дори преди да сте влезли в съда, ще ви държат с години в ареста, докато ви побъркат. Да сте престъпник на Територията е достатъчно да сте неудобен на властта. А ако сте много неудобен – препоръчително е да не тичате по усамотени кейове, защото могат да решат, че това е по-лесният изход да ви затворят устата. Впрочем за 500 000 защо не видяхме видният патриот Харалампиев с белезници и окови на краката?!? Или дори снимка арестуван? Няма как да стане, защото е НЧ /Наш човек/! Оковите са само за неудобните!   КРИВОСЪДИЕ И СВИНСКА ОБВЪРЗАНОСТ! А СПРАВЕДЛИВОСТ ТРЯБВА ДА ИМА! ЗАЩОТО САМО СПРАВЕДЛИВОСТТА И ПРАВОСЪДИЕТО СЪЗДАВАТ ЧУВСТВОТО, ЧЕ ИМА ДЪРЖАВА, И ЧЕ СИ ГРАЖДАНИН! ДРУГОТО Е….ТЕРИТОРИЯ… НА МАФИЯТА!    ", "date": "2018.11.25", "title": "На правосъдие в България не разчитайте. Осъден политик? НИКОГА!"}
{"url": "http://www.classa.bg/%D1%81%D0%B2%D1%8F%D1%82/item/389798-%D0%B7%D0%B0%D1%89%D0%BE-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0-%D0%B7%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81%D0%BB%D0%B5%D0%B4-brexit", "text": "Споразумението (или липсата на такова) сключено между Великобритания и ЕС ще е от голямо значение за Швейцария, която не е член на евросъюза. Изчакването обаче е прекалено дълго за швейцарците. \"Часовникът тиктака\", въздъхва Ян Атесландер от швейцарската бизнес асоциация Economiesuisse. \"Притеснени сме, точно сега правилата са ясни, можем да търгуваме с Обединеното кралство,\" допълва той.  \"В края на март обаче стигаме до важен момент и никой не може да ни каже дали ще има или не споразумение по Brexit,\" коментира Атесландер. Март е ключов, тъй като за тогава е определено Великобритания да напусне ЕС в 11 часа вечерта британско време в петък, 29 март 2019 година.     Но я чакайте малко. Защо пък Швейцария, която никога не е била част от ЕС, трябва да се притеснява за статута на търговските си връзки с напускащата евросъюза Великобритания? Причината е в сложните двустранни отношения на Швейцария с Брюксел, договаряни две десетилетия, след като Швейцария реши да не се присъединява към ЕС през 1992 година. Сега 28-членният евросъюз е най-големият търговски партньор на Швейцария и Великобритания, засега, е част от него. Близките икономически отношения между Швейцария и Великобритания се основават на двустранните споразумения между Швейцария и ЕС, обяснява Иво Цимерман, който представлява швейцарската машинно-инструменталната индустрия.     След Brexit тези споразумения няма вече да се прилагат, отбелязва той. Швейцарският машинно-инструментален сектор, който произвежда всичко от пробивни машини до машини, които могат да произвеждат автомобилни части - е продал стоки за близо 2,5 милиарда швейцарски франка (2,5 милиарда долара, 2 милиарда британски лири) във Великобритания миналата година. Това е количество, което Цимерман и колегите му не искат да се променя, освен ако не е нагоре. В такъв случай със сигурност изобретателните швейцарци вече са си подготвили ново търговско споразумение с британските партньори?  Всъщност не са, за огромно съжаление на Хайг Симонян, който е вицепрезидент на британско-швейцарската търговска камара. Ръцете на Великобритания са вързани, тъй като според споразумението с ЕС Лондон може да започне да действа (да договаря нови търговски споразумения със страни извън ЕС), когато вече не е член на евросъюза, каза той.  \"Така че, официално поне, всичко е замразено,\" допълни Симонян. Това означава, че щвейцарците не могат да си осигурят собствено търговско, митническо споразумение и споразумение за движението на хората с Великобритания, докато Обединеното кралство и ЕС не подпишат споразумението помежду си. Когато британското правителство обяви планираното си споразумение за Brexit миналата седмича, в Швейцария се почувства известно облекчение. То обаче изчезна бързо заради пререканията на всички политически партии в Камарата на общините на Великобритания. И докато правителствата в 27-те столици на страните членки на ЕС проучват предложеното споразумение за напускането на евросъюза, бюрата в швейцарската столица Берн са празни.  Това е странна ситуация за британско-швейцарските търговски отношения. Двете страни взаимно са сред най-големите си търговски партньори и имат стабилни икономически отношения от години. През 2017 година Великобритания бе петият по големина чуждестранен пазар за Швейцария, като износът достигна 11,4 милиарда швейцарски франка според официалните швейцарски данни.  Съответно британският износ за Швейцария през 2016 година е оценен на 21 милиарда британски лири, шести по размер за Великобритания. \"Факт е, че всяка несигурност е отрова за бизнеса, инвестициите, за всяко решение\", каза Симонян.  Швейцарското правителство излезе със стратегия за намаляване на несигурността, наречена причудливо \"Внимавайте за процепа!\" (\"Mind the Gap\"). Идеята е да се предотврати регулаторен вакуум с Великобритания щом дойде краят на март и споразумението за напускане на ЕС все още не е договорено. Подчертавайки близките отношения между Швейцария и Великобритания, включително 150-те преки полета дневно,   швейцарски министри пътуват непрекъснато до Лондон през последните две години. Разбира се, не за официални преговори, а за неформални разговори. Слуховете са, че нещата вървят добре.  Когато британският външен министър Джереми Хънт посети Берн миналия месец, той каза на журналистите, че това е било \"отлично посещение\", макар че не пожела да отговаря на въпроси какво точно е било обсъждано.  Ян Атесландер признава, че той и колегите му в швейцарския бизнес виждат някои възможности във Великобритания след излизането й от ЕС. Обединеното кралство има високи технологии в производството на промишлени стоки, машините, а автомобилният сектор се разви много силно, каза той. Също във фармацевтиката, химическата индустрия е наистина първокачествена, естествен партньор е, тъй като и ние се основаваме на иновациите, допълни Атесландер.  Симонян също вижда възможности за по-засилена търговия, макар че и това е интересно, не във финансовия сектор, в който и двете страни вече са много силни. В крайна сметка те са много силни конкуренти (в света на финансите), така че бих бил предпазлив в това отношение, каза той.  Като се има предвид, че всички връзки между Великобритания и Швейцария ще бъдат преначертани, Швейцария може да предпочете някакъв вид митническо споразумение с Обединеното кралство (ако не е в митническия съюз на ЕС).  Може дори да запази свободата на движение с Великобритания (Швейцария се включи в свободното движение в ЕС преди години, за да получи достъп до единния европейски пазар), ако Великобритания е на мнение, че си струва да запази само свободното движение с Швейцария. Никоя от тези опции обаче не може да бъде договорена както трябва, камо ли да бъде прилагана, докато Великобритания и ЕС не оформят окончателно споразумението по Brexitа. Така че дали швейцарците са уверени в бъдещето? \"Уверени може би не е точната дума,\" каза Цимерман. \"Знаем, че швейцарското правителство прави всичко, за да гарантира промените да станат гладко (...), но все още има много неизвестни\", допълни той.  Краят на март е след четири месеца - не особено дълъг период за преоформяне на търговски отношения, както потвърждават изглеждащите безкрайни преговори между ЕС и Великобритания. Швейцарците не обичат решения в последната минута и не харесват закъсненията. Засега обаче просто ще трябва да наблюдават и да чакат.", "date": "2018.11.25", "title": "Защо Швейцария се притеснява за британската търговия след Brexit?"}
{"url": "http://www.classa.bg/%D1%81%D0%B2%D1%8F%D1%82/item/389799-%D1%84%D0%B0%D0%BA%D1%82%D0%BE%D1%80%D1%8A%D1%82-%E2%80%9E%D0%BE%D0%BA%D0%BE%D0%BB%D0%BD%D0%B0-%D1%81%D1%80%D0%B5%D0%B4%D0%B0%E2%80%9C-%D0%BE%D1%81%D0%BA%D1%8A%D0%BF%D1%8F%D0%B2%D0%B0-%D0%B2%D1%81%D0%B8%D1%87%D0%BA%D0%BE", "text": "Факторът „околна среда“ оскъпява всичко, защото разходите се поемат от крайния потребител. Критериите за ограничаване на отделянето на вредни емисии от автомобилите във въздуха водят до намаляване на качеството на горивото и изискват въвеждането на допълнителни системи в автомобила за пречистване от азотен оксид. Това каза в ефира на   проф. Йонко Мермерски, преподавател по органична химия в Джорджтаунския университет.     Мермерски коментира въвеждането на по-високи данъци на старите автомобили в България с цел опазване на околната среда. \"Около 70% от собствениците на бензинови автомобили карат на газ, което е много чисто гориво. То е вредно за двигателите на колите, но не вреди на околната среда. Наказват се хора, които нямат голям принос за замърсяването на околната среда\", твърди гостът.     Само 50% от горивата, които отиват за транспорт в глобален мащаб, се ползват от собственици на лични автомобили, заяви Мермерски. В другата половина са самолетите, корабите и влаковете, допълни той. \"Доброто качество на въздуха и опазването на околната среда са изключително важни, но наказването на хора със стари автомобили е несправедливо\", категоричен е Мермерски. Той коментира новото изследване, което показва, че изтънелият озонов слой се възстановява. „Преди около 30 години беше въведена забрана на флорокарбоните, тъй като те образуват свободни радикали и разграждат озона в стратосферата, който ни пази от ултравиолетовите лъчи“. Преподавателят отбеляза, че няма озонова дупка, а има места, където озоновият слой е много тънък.", "date": "2018.11.25", "title": "Факторът „околна среда“ оскъпява всичко"}
{"url": "http://www.classa.bg/%D1%81%D0%B2%D1%8F%D1%82/item/389800-%D0%BB%D0%BE%D0%BD%D0%B4%D0%BE%D0%BD-%D1%80%D0%B5%D1%88%D0%B8-%D0%B4%D0%B0-%D0%BF%D0%BE%D0%BF%D1%80%D0%B5%D1%87%D0%B8-%D0%BD%D0%B0-%D1%82%D1%80%D1%8A%D0%BC%D0%BF", "text": " служба за външно разузнаване МИ-6 се надява да попречи на американския президент Доналд Тръмп да разсекрети документацията на Министерството на правосъдието на САЩ, ФБР и Управлението на директора на националното разузнаване за приписваната на Русия намеса в американските избори, пише Daily Telegraph с позоваване на източници.     Лондон, по данни на изданието,  се опасява от разгласяване на сведения, които биха могли да разкрият ролята на Британия в инициирането на самото разследване , тъй като \"много от ключовите й фигури идват от Великобритания и техните срещи са преминавали на територията на Обединеното кралство\".     Между другото, могат да бъдат обнародвани документите, подадени в съда съгласно Закона за наблюдаване на чуждестранно разузнаване (FISA) по повод на Картър Пейдж заподозрян за връзки с Русия. Също може да бъде оповестено искането на ФБР от октомври 2016 г. за провеждане на следене на Пейдж, който по това време е бил съветник на предизборния щаб на Тръмп, предава  . Ще напомним, че в Кремъл нееднократно са подчертавали, че работата на комисията на специалния прокурор на САЩ Роберт Мюлер за разследване на приписваната на Русия намеса в американските избори,   критика.   Превод: М.Желязкова", "date": "2018.11.25", "title": "Лондон реши да попречи на Тръмп"}
{"url": "http://www.classa.bg/%D1%81%D0%B2%D1%8F%D1%82/item/389801-%D0%B7%D0%B0-%D0%B4%D0%B0-%D1%81%D0%B5-%D0%BF%D0%BE%D0%BC%D0%B8%D1%80%D0%B8-%D1%81-%D0%BF%D0%BE%D0%BB%D1%88%D0%B0,-%D1%83%D0%BA%D1%80%D0%B0%D0%B9%D0%BD%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%86%D0%B8%D0%B7%D0%BC%D0%B0", "text": " не признае и осъди кървавите престъпления на украинските националисти против поляците, не може да става и дума за примирие между двете страни, заяви полският историк проф. Владимир Осадчий в интервю пред полското католическо Радио „Мария”. Според професора никога не е имало истинско помиряване между Киев и Варшава, макар и мнозина да смятат, че този акт на примирие да е протекъл между президентите Качински и Юшченко.     „Бившият президент на Украйна Виктор Юшченко не трябва да се приема сериозно. Човекът, който публично възхвалява Бандера, не трябва да се приема на територията на полската държава. Това не само, че не съответства със законите за Институцията на националната памет, това е и шамар, унижаващ достойнството на полския народ”, заяви историкът.     В ефира на Радио „Мария” Владимир Осадчий обясни на полските радиослушатели, че геноцидът, извършван от украинските националисти в източните погранични райони на Полша, не е осъден от Украйна. Освен това убийците, от чиито ръце капе кръвта на хиляди поляци, днес са станали герои на Украйна.     „За какво примирие може да се говори, когато 130 хил. загинали поляци и досега не са погребани, както трябва? А идеологията на убийците стана официалната идеология на Киев”, смята професорът. „Днес в Украйна символите на националистите станаха официални символи на държавата. Химнът на националистите-престъпници е официалния марш на украинската армия, а бандеровското приветствие е официално приветствие за армията и полицията на Украйна. Настоящата украинска власт се опитва да затвори очите си пред тези проблеми, но това не е разумна политика и тя ще окаже влияние на следващите избори и на последвалите политически събития. Виждаме как пред очите ни Украйна става все по-радикална”, предупреждава Осадчий. Що се отнася до огромното количество украински гастарбайтери в Полша, професорът смята , че в това няма нищо хубаво. „Предприемачите се радват, че в Полша е пристигнала толкова евтина работна сила от Украйна и се боят, че украинците могат да отидат по-нататък в Европа. А трябва да се притесняват от това, че в Европа вече са заминали най-активните и предприемчиви поляци, които не са намерили роля в родината. Приемайки мигранти, ние разрушаваме националния характер на държавата, който е важен елемент на стабилността и сигурността. Всички ние знаем, че престъпността расте, че украинците, пристигащи в Полша често са бивши участници в бойните действие на изток, които са се научили да убиват. Прибавете към това и бандеровската идеология и ще разберете, че не трябва да вярваме в медиите, които създават идеален образ на украинските мигранти, без които полската икономика просто ще рухне”, смята Владимир Осадчий. На въпрос от един от водещите за възможността да се възстановят нормални отношения между Полша и Украйна, историкът отговори утвърдително. „Разбира се, няма отношения, които да не могат да бъдат възстановени. За това трябва да се направи съвсем малко: да се осъди нацизмът, да се направи отказ от неговата идеология и жертвите на геноцида да бъдат достойно погребани. Всичко това не противоречи на нормите на човешкия морал и не може да се каже, че от Киев се иска нещо невъзможно”, убеден е професорът. „След като Украйна се избави от престъпната идеология, която е навлязла във всички сфери на живот на украинската държава, едва тогава ще може да се говори за помирение”, допълва Осадчий. Но, според него, полското правителство действа твърде неуверени. Създава се впечатление, че то просто изпълнява чужда воля. Не е тайна, че Полша в много отношения зависи от САЩ, които влизат в ролята на голям играч на геополитическата шахматна дъска, сражавайки се срещу Русия. А Полша е станала просто инструмент в тази борба между големите страни. И в качеството си на инструмент Полша трябва да забрави всички спорни моменти в полско-украинските отношения, да забрави всичко, свързано с националната памет, да забрави всички остри проблеми. „Полската дипломация в лицето на посолството в Киев е парализирана. Тя не функционира като пълноценно дипломатическо представителство, днес полската дипломация е филиал на Държавния департамент, изпълняващ заповедите от другата страна на океана и действащ в интересите на САЩ”, смята Осадчий. За да се постигне истинско полско-украинско помирение, трябва да присъства и суверенна дипломация, каквато днес няма, обобщава историкът.   Превод: В.Сергеев", "date": "2018.11.25", "title": "За да се помири с Полша, Украйна трябва да се откаже от идеологията на нацизма"}
{"url": "http://www.classa.bg/%D1%81%D0%B2%D1%8F%D1%82/item/389802-%D1%82%D1%83%D1%81%D0%BA-%D0%B5%D1%81-%D1%81%D0%B5-%D1%81%D0%BF%D1%80%D0%B0%D0%B2%D0%B8-%D1%81-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5%D1%82%D0%BE", "text": "Туск потвърждава, че  и препоръчва да бъдат утвърдени постигнатите до днес договорености с Лондон. Той коментира, че е подготвено добро и честно споразумение, без губещ и печеливш, с най-добрите възможни отстъпки. Председателят на Европейския съвет отбелязва, че ако занапред преговорите по бъдещите отношения ЕС-Великобритания очертаят необходимост, преходният срок до пълното прекратяване на досегашната обвързаност може да бъде удължен с още две години (общо четири години след 30 март 2019 г.). По неговите думи ЕС ще се стреми към възможно най-добрите приятелски и партньорски отношения с Лондон. По думите на Туск в досегашните преговори ЕС е успял да постигне целите си за защита на правата на гражданите, за изплащането на британските задължения към общностния бюджет, за избягването на твърда граница между Ирландия и Северна Ирландия, както и за уреждането на правна сигурност за дружествата.", "date": "2018.11.25", "title": "Туск: ЕС се справи с изпитанието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389797-%D0%BD%D0%B5,-%D1%82%D0%BE%D0%B2%D0%B0-%D0%BD%D0%B5-%D1%81%D0%B0-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%81%D0%BB%D1%83%D1%87%D0%B0%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82", "text": "Поне 28 жени в България са били убити през тази година от свои съпрузи или партньори. Но това не са някакви случайни инциденти, твърди Елица Станоева. Атмосферата на толериране към насилието постоянно взима жертви.         Красимира, Антония, Мария, Елена, Фатха, Десислава, Венета, Дарина... Това са част от имената в черния списък на жертвите на домашно насилие през 2018 година. По данни от медиите, жените, убити от бивши или настоящи съпрузи/партньори или друг техен роднина, до този момент са вече 28. Това обаче не са официални данни, защото в България не съществува статистика, която да следи реалния брой на пострадалите от домашно насилие. В световен мащаб, според цифри на ООН, около 35% от жените се сблъскват поне веднъж с различна форма на насилие, като в над 1 милиард от случаите то е на полова основа. Световната здравна организация говори дори за „глобален здравен проблем с мащабите на епидемия. Какво се случи в България?   След продължителни дебати Конституционният съд определи Конвенцията на Съвета на Европа за превенция и борба с насилието над жени и домашното насилие, станала известна като Истанбулската конвенция, за противоконституционна, а месеци по-късно парламентът гласува на първо четене промени в Наказателния кодекс, целящи да инкриминират подобно насилие.     В отговор на решенията, взети от Конституционния съд и парламента, както и в израз на подкрепа и съпричастност към семействата на 28-те жертви, Българският фонд за жените организира протест в София, който ще се проведе на 26 ноември.      Датата не е избрана случайно - ден преди това (25 ноември) се отбелязва Международният ден за борба с насилието над жени. Исканията на протестиращите са обобщени в 10 основни точки, включващи както създаването на кризисни центрове в страната, така и организирането на системни национални информационни кампании за превенция на насилието над жени и домашното насилие. Пълният текст е публикуван на страницата на БФЖ.   Обществена толерантност към насилието   Във връзка с предстоящата проява на граждански протест Дойче Веле разговаря с Елица Станоева – поддръжник на кампанията „Не си сама – Заедно срещу насилието\" и автор на научна публикация по темата за Истанбулската конвенция.      Според Елица, протестът „изобщо не е ненавременен, а по-скоро твърде закъснял\". Това е израз на несъгласие с „едно абсолютно институционализирано и обидно пренебрежение към група от хора, които се оказват в неравностойно положение – а именно към жените в България\", казва тя и добавя: „Когато се говори за отделните трагедии с жени, жертви на домашно насилие, започваме да мислим за тях като случайни инциденти. Всъщност всички те се случват под влиянието на една всеобща споделена нагласа, че жените са собственост на техните мъже. За съжаление това мислене среща огромна обществена толерантност\". Елица Станоева посочва още, че именно последните убийства разкриват на какъв систематичен тормоз са подложени жените: „Мисля, че всички ние, които живеем във враждебна обстановка, привикваме към това фоново насилие. Едно подвикване от непознат на улицата, например, изразява същата проява на собственост, която се среща и при домашното насилие. В момента, в който започнем да говорим за този проблем, много от нас тепърва ще си дадат сметка, че това е тема, която засяга всички ни, а не лично преживяване, с което трябва да се справяме сами.\" Елица Станоева смята, че гласуваните промени в Наказателния кодекс, които инкриминират домашното насилие, съвсем не са достатъчни, тъй като не предвиждат каквито и да било форми за превенция и борба срещу ежедневния тормоз: „Различни форми на насилие са институционализирани в много социални среди в България, като училището, например. Там се случва всекидневно посегателство от страна на момчета срещу момичета, което се възприема едва ли не като някакъв ритуал, който е част от израстването. Промените в Наказателния кодекс не третират подобни ситуации, а тъкмо това създава нагласата, че жената е собственост на мъжете около нея\". Елица Станоева твърди, че Истанбулската конвенция е важна именно затова, защото застъпва идеята за превенция, която да тече по различни канали. А пренебрежителният и шеговит начин, по който се проведоха обсъжданията в българския парламент, според нея, е доказал „липсата на политическа воля за справянето с истинските причини за насилието у нас\". Освен в София, на 26 ноември ще се проведат протести в знак на солидарност и във Варна, Лондон, Прага, Букурещ и Берлин. Росица Махди от организационния комитет в Берлин заяви, че е необходимо жените най-сетне да излязат от образа си на жертви и да се борят за уважението, което заслужават. Според нея, насилието не е само български проблем. И наистина - последните данни на Федералната криминална служба в Германия сочат, че близо 114 000 жени са станали жертви на домашно насилие през 2017 година. „Причините, които водят до насилието над жените, се дължат на неравенства, свързани с някои патриархални структури\", продължава Махди. „Те съществуват в целия свят и са наслоявани с хилядолетия. В Германия също има такъв проблем, но тук просто има много повече образователни механизми и повече превенция. Затова ежедневният сексизъм не се усеща с такава острота, както на други места, където липсват превантивни мерки. Именно затова в исканията си ние наблягаме най-вече на превенцията. Защото насилието не е само това, което оставя синина\", казва Росица Махди. *Елица Станоева е историк, специализирала е в научни институти във Виена, Констанц и Потсдам. Преподава „Урбанистична история\" в Софийския университет като гост-лектор, а понастоящем работи в Европейския университет във Флоренция. Запозната е с дебатите около Истанбулската конвенция в България и скоро предстои да излезе нейна научна публикация по темата за анти-джендър дискусията в България. Ангажира се с движението „Не си сама\".", "date": "2018.11.25", "title": "Не, това не са жертви на случаен инцидент!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389792-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще похарчите толкова много пари за глупости, че вечерта ще разберете колко непрактично сте постъпили. Ако решите да пазарувате, вземете със себе си приятел, който да ви пази от необмислени покупки. Нека мъдростта му, ви води. Вечерта е възможно незабравимо романтично запознанство. Между другото, то може да прерасне в сериозна връзка. ТЕЛЕЦ ( 21 април - 21 май )  Стремете се към хармония на тялото и душата, а също и се погрижете за здравето си. Добър ден, за да се справите с лошите навици, да се откажете от пушенето или лакомствата. Ако имате желание, посетете църква и се помолете. Пътуванията, ще бъдат успешни, ако си осигурите компания и предварително ремонтирате колата. БЛИЗНАЦИ ( 22 май - 21 Юни ) Трябва по-сериозно да се отнасяте към финансовото си положение. Ако имате мечта, да си купите нещо скъпо и полезно, тогава се откажете от малките покупки. Дръжте емоциите си под контрол, за да не се карате с другите хора. Вечерта е възможна съдбоносна среща, която ще ви свърже с любимия човек.   РАК ( 22 юни - 23 юли ) Препоръчително е, да се съсредоточите върху личния бюджет, кариерното развитие и емоционалното си състояние. От изкушения в интимен план е по-добре да се откажете, защото те, освен временно удоволствие, друго няма да ви донесат. По-добре посветете деня на духовно развитие, учение или спорт. Вечерта е възможна покана за гости от приятел. ЛЪВ ( 24 юли - 23 август ) Ще бъдете толкова увлечени, че няма да може да контролирате собствените си желания. Уви, има шанс да попаднете в зависимост от нечестни и ласкателни хора. Колкото по-реалистично гледате на себе си и на поведението си, толкова по-добре. Особено ако се стремите към активна дейност, а не към лекомислие и безделие. ДЕВА ( 24-ти август - 23 септември ) Не всичко е толкова лошо и тъжно, колкото изглежда на пръв поглед. Може да получите такива грандиозни възможности, че да забравите за неуспехите. Ако погледнете на всичко оптимистично, ще успеете, дори личния си живот да уредите, така както искате. Въпреки че, да поговорите откровено с избраника си никога не е излишно. ВЕЗНИ( 24 септември - 23 октомври) Временно, ще загубите интерес към основната си работа, тъй като по-голямата част от времето, ще ви отнема допълнителната сфера на дейност. Планирайте бюджета си до края на месеца, за да се чувствате финансово независими. Упоритостта, ще ви помогне да преодолеете личните проблеми, но не прекалявайте.   СКОРПИОН ( 24 октомври - 22 Ноември ) Възможен е, безпрецедентен късмет в любовта, когато ще може да получите всичко, за което сте мечтали. В работата не е необходимо да стигате до крайности и да изпълнявате всичко, което ви е поръчал началникът. Все още имате време да обмислите всичко, както и да се огледате за друга работа.   СТРЕЛЕЦ ( 23 Ноември - 21 Декември ) Ще искате всичко наведнъж - щастие, любов и пари. Разбира се, мечтите не са вредни, но без активна работа, нищо няма да постигнете. Особено ако въпросът касае финансите. Опитайте се да намерите нещо по-обещаващо, за да не се упреквате в бездействие. Вечерта може да обиколите магазините и да актуализирате гардероба си. КОЗИРОГ (22 Декември - 20 януари ) Препоръчително е, по-често да си спомняте за преките си задължения в работата. Вие сте свикнали да разчитате повече на другите, отколкото да вършите сами задачите. Партньорът ви в брака, може да организира някоя кавга, което окончателно да ви развали настроението. Да избягате от откровения разговор няма да стане, но да погледнете на това достойно, е във ваша власт.  ВОДОЛЕЙ ( 21 януари -  19  февруари ) Не трябва да се обезсърчавате, дори ако възникналите проблеми ви изглеждат много трудни. Вие сте пълни със сила и идеи, които ще ви помогнат да преодолеете всичко. Опитайте се, да намерите някой, който да ви даде морална подкрепа. За да поддържате стабилност във финансите, трябва да планирате предварително семейния бюджет.   РИБИ ( 20 февруари - 20 март ) Очаква ви буря от чувства и емоции, което само ще изостри ситуацията в личния ви живот. Научете се да бъдете сдържани, за да не създавате проблеми на себе си и близките. И още един мъдър съвет - спрете да иронизирате. Особено ако пред вас са, по-опитни и зрели личности. Вечерта е възможно кратко пътуване.", "date": "2018.11.25", "title": "Дневен хороскоп 25 ноември"}
{"url": "http://www.classa.bg/%D1%81%D0%B2%D1%8F%D1%82/item/389793-%E2%80%9C%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8%E2%80%9D-%D1%80%D0%B5%D0%B2%D0%B0%D0%BD%D1%88%D1%8A%D1%82-%D0%BD%D0%B0-%E2%80%9C%D0%B8%D0%B7%D0%BE%D1%81%D1%82%D0%B0%D0%BD%D0%B0%D0%BB%D0%B8%D1%82%D0%B5-%D0%BF%D1%80%D0%BE%D1%81%D1%82%D0%B0%D1%86%D0%B8%E2%80%9D", "text": "Данъците върху цената на горивата катализираха социално напрежение, което от години се трупа във Франция: “данъчната непоносимост”, намаляването на покупателната способност на пенсионерите, чувството за социален упадък и страха от декласиране. Изглежда, че от хоризонта изчезна самата идея за социален прогрес. Въглеродният данък се възприема едновременно като несправедлива мярка и лепенка върху дървен крак, обяснява френският социолог Жан-Пиер Льо Гоф в интервю за “Фигаро” по повод последните протести във Франция. Социалните аспекти на движението на “жълтите жилетки” са тясно свързани не само с чувството на тези хора, че не ги “чуват”, но и че са изоставени и презирани от управляващите елити, които живеят в големите глобализирани метрополии и медийно-политическата сфера. Това е реваншът на онези, които бяха смятани за “простаци” и “изостанали”, и до голяма степен са пренебрегвани от години от управляващите, за сметка на социалните категории, които участват в глобализацията, смята френският социолог.     Това не означава обаче да изпаднем в популистки светоглед, който противопоставя “Франция отгоре”, “елитите”, на които се приписват всички пороци, и “Франция отдолу”, “народа”, надарен само с добродетели. Да говорим за “граждански бунт”, като Меланшон, означава не само да вземем желанията си за реалност, но и допълнително да налеем масло в огъня. Не може да се изгради нещо здраво и солидно, само яхвайки вълната на огорчението и озлоблението, с надеждата за някаква печалба на следващите избори. Тази популистка и отмъстителна политика още повече разделя страната и я води към хаос, отбелязва социологът.     Жан-Пиер Льо Гоф изтъква, че разделенията във Франция са не само социални, но и културни – като манталитет и начин на живот, независимо дали става дума за отношението към труда, природата, културата, семейството, възпитанието на децата… По думите му, важни граници са били преминати, без това да предизвика особени реакции.     не предизвика голямо политическо възмущение. Въпреки това част от населението видя в него провокация и пристрастие. Тук не става дума за борба срещу хомофобията, а за символична промяна в статута на Националното събрание, съставено от избрани представители на нацията, за да защитават общия интерес. Няма нужда да се афишират знаци за принадлежност, както на фасадата на парламента, така и на всяка друга обществена сграда. Други малцинствени групи за натиск могат да попитат: “Защо те, а ние не?”. Всяка отделна група има своите дни на мобилизация, лого и знамена, но “жълтите жилетки” имат малък шанс да ги разглеждат на същата плоскост като останалите, а още по-малко емблемата им да бъде поставена на фасадата на Националното събрание. Комунитаристката логика подкопава републиканските принципи, благоприятства фрагментация на страната и “войната на всички срещу всички”. Политическите лидери също носят отговорност, когато поддържат тази логика, особено когато представляват институциите и държавата. Повече от тридесет години, с развитието на масовата безработица и кризата на националния разказ, “адаптация”, “промяна”, “реформа”, “проект”, “мотивация”, “заетост”, “оценяване” се превърнаха в ключови думи на една  поради липсата на културно-исторически структурен гръбнак. Страната се оказа дезориентирана. Демокрацията заприлича на онези механици, които говорят много, искат да поправят двигателя възможно най-бързо, за да отведат страната в посока, която не е много ясна и в която много пътници нямат желание да отидат. Мениджърската и пиарска логорея нахлу в публичното пространство, създаде един изкуствен свят, откъснат от реалността и здравия разум. В много области ръководителите и ръководените вече не говорят на един език. Този тип модерен мениджмънт дестабилизира трудовите колективи, засили стреса, безпокойството и объркването, особено сред по-възрастните и бедните социални категории.     и за тях промяната във всички области се превърна в самоцел. Така че трудното разбиране на гледните точки на обикновените хора не ми се струва просто несръчност. То свидетелства за идването на власт на нови поколения в социално-исторически контекст, в който “премахването на социалните прегради”, споделеният човешки и професионален опит, културата в класическия смисъл на тази дума, бяха обезценени, в полза на култа към собствения имидж, мениджмънта и комуникацията.     Модернизиращите следвоенни елити имаха за цел да поддържат връзката между миналото и настоящето, традицията и модерността, реда и прогреса. Историческата ситуация вече не е същата и тази връзка беше прекъсната. Тя трябва да бъде изтъкана отново, за да се изправим пред новите предизвикателства на настоящето. Това е условието, за да запази “промяната” човешко лице, подчертава Жан-Пиер Льо Гоф пред “Фигаро”.  ", "date": "2018.11.25", "title": "“Жълтите жилетки”: Реваншът на “изостаналите простаци”"}
{"url": "http://www.classa.bg/%D1%81%D0%B2%D1%8F%D1%82/item/389794-%D0%B2-%D1%81%D0%B2%D0%B5%D1%82%D0%B0-%D1%81%D0%B5-%D0%BE%D1%87%D0%B5%D1%80%D1%82%D0%B0%D0%B2%D0%B0-%D1%81%D0%B8%D0%BB%D0%BE%D0%B2-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA", "text": "“Светът „клокочи”, светът навлиза в една изключително нестабилна фаза, а събитията от последните само 20 дни говорят за една особена „компресия на историята”. Това каза проф. Иво Христов в Добрич, поканен в града за среща на тема „Геополитически рискове и хоризонти, актьори и сценарии. В препълнената зала на „Синия салон” той очерта глобалната картина, като щрихира различните дори взаимно изключващи се интереси на геополитическите сили.     „Преди няколко дни президентите на Русия и Турция откриха подводната морска част на газопровода „Турски поток”, който излиза при Мидия”, припомни проф. Христов. Това е петият газопровод през турска територия и по думите му, без да добива един кубически метър собствен газ, Турция се явява основен стратегически играч в областта на енергопреносните магистрали между Изтока и Запада, между Севера и Юга.     „Текат дълбоки тектонични разграничителни процеси между Европейския съюз и САЩ”, смята анализаторът въз основа на поредица от събития: „Макрон заяви че иска Европейският съюз да има собствена армия, но само с няколко туита президентът Тръмп му обясни, че единственото, което могат да правят европейците, е да си плащат за НАТО.     Ерата „Меркел” приключва безславно с редица поражения на вътрешно-германските избори. С г-жа Меркел си отива една епоха, което ще има последици и за България”. Като елемент с висок рисков фактор за нас в геополитическия пъзел проф. Христов посочи събитията от вчера в Косовска Митровица. „Сили на косовската полиция и жандармерия са нахлули на територията и са арестували четирима сръбски лидери , единият от които е високопоставен служител в т. нар. Косовски служби за сигурност. Той разследваше убийството на лидера на косовските сърби Оливер Маркович. Има концентрация на войски от двете страни на вътрешната косовско-сръбска граница и това е за информация на тези с клишето „Западни Балкани”. В този контекст проф. Христов добави още един щрих свързан със спешното заминаване на гръцкия премиер Ципрас в Москва и припомни изострянето на двустранните отношения около договора в Преспа между Гърция и Македония.” „Опит за прокарване на нова енергийна геополитическа линия” нарече пристигането на израелския премиер Нетаняху в България в началото на месеца и срещата му във Варна, домакинствана от българския премиер, с лидерите на Гърция, Сърбия и Румъния.„Те обсъждаха построяването на газопровод, който да води началото си от газовите находища в източното Средиземноморие”, припомни анализаторът. По думите му, целта е нов проект, очевидно израелско-американски, който да елиминирана “Турски поток”. Друго високо рисково за Балканите събитие, според проф. Христов, е обявеното от САЩ намерение за излизане от договора за ракети със среден и малък обсег. Отговорът на руската страна ще бъде светкавичен, поради което и перспективата за нашия регион е неблагоприятна. „Светът се очертава като един особен силов триъгълник – САЩ, Китай и Русия. Между върховете на този триъгълник ще се осъществяват основните икономически, геополитически и недай си Боже, военни взаимоотношения в следващите 10-15 година”, прогнозира геополитическият анализатор. Драмата на Балканите – един от двата входа към Европа, е, че на територията се сблъскват интересите на САЩ, Турция, Русия, Китай и ЕС. Трите точки с директен риск за България проф. Христов структурира по степен на опасност – Украйна, Косово и Близкия изток. “Украйна е на няколкостотин километра по права линия от нас. Идеята е от нея да се създаде един голям антируски проект с използването на руски етнически елемент като “пушечно месо”. В контекста на предстоящите избори в Украйна твърде е вероятно да бъде индуциран военния конфликт в Донбас, включително с мащабна военна провокация. Второ, раздухването на проблема с Азовско море и опитите за милитаризацията му от украинска страна. Трето, разпалването на конфликта около т.нар. Украинска автокефална църква. Всичко това в крайна сметка цели да принуди Русия да влезе в украинскто “блато” и тя да бъде удавена там икономически, политически, военно и имиджово”, обясни професор Христов, след което се спря на ситуацията около Косово. “От средата на това лято там текат процеси на нагнетяване на напрежението: въвеждането на непосилни мита за стоки от Сърбия, Босна и Херцеговина; убийството на лидера Маркович; пропадналият опит за вкарването на Косово в Интерпол и системните опити за провокации на сръбската страна от управляващите в Прищина. Отвъд спецификите си, и косовската, и украинската криза очевидно си приличат, личи общ почерк и сценарий”, смята проф. Христов. По думите му ситуацията около Сирия привидно изглежда успокоена, но това е само привидно. Според него рано или късно трябва да бъде поставен и разрешен въпросът с Идлиб и окончателното ликвидиране на терористите там. “Споразумението между Путин и Ердоган от Сочи замрази, но не разреши този проблем. Налице е рязко изостряне на руско-израелските отношение в региона след свалянето на руския самолет над Латакия”. В заключение проф. Христов обобщи, че това са най-близките точки с потенциален военен конфликт, който пряко или косвено може да засегне България.", "date": "2018.11.25", "title": "В света се очертава силов триъгълник"}
{"url": "http://www.classa.bg/%D1%81%D0%B2%D1%8F%D1%82/item/389795-%D0%B3%D0%B8%D0%B1%D1%80%D0%B0%D0%BB%D1%82%D0%B0%D1%80,-%D0%BC%D0%B0%D0%B9%D0%BC%D1%83%D0%BD%D0%B8%D1%82%D0%B5-%D0%B8-%D0%B1%D1%80%D0%B5%D0%BA%D0%B7%D0%B8%D1%82%D1%8A%D1%82", "text": "Маймунските дрязги около един малък скален полуостров в Средиземно море показват само едно: въпреки всички опити да се постигне цивилизован Брекзит, това начинание си остава истинска лудост           Най-новият спор около Брекзита, който междувременно бе успешно загладен, беше свързан с някакви си 6 квадратни километра край южното испанско крайбрежие, обитавани от 30 000 жители и 200 свободно живеещи маймуни. Полуостров Гибралтар от 1704 година е британско владение, към което обаче претенции предявява и Испания.     В четвъртък испанският премиер Педро Санчес написа следното в Туитър: \"Моето правителство винаги ще защитава интересите на Испания. Ако не бъдат направени промени, ще наложим вето върху Брекзита\". Междувременно испанското правителство се отказа от намерението си да налага вето.      Но възраженията на Санчес са отчасти разбираеми. Според сегашното компромисно решение за Брекзита, споровете около границата между Република Ирландия, която членува в ЕС, и Северна Ирландия, която е част от британското кралство, ще бъдат изчистени чак 2020 година.      Защо тогава – питаше Санчес - бъдещата външна граница на ЕС между Гибралтар и Испания да се приема от Мадрид без всякакво възражение. Още повече, че това може да има непредвидими последици за 10-те хиляди испанци, които работят в Гибралтар?   Затворени граници?   Гротескно е все пак, че спорът за един малък скален полуостров можеше да взриви опитите за намиране на сравнително разумно бракоразводно решение, засягащо ЕС и Великобритания. Испанското правителство би трябвало да знае, че един нерегламентиран Брекзит може да докара непредвидими последици и за Гибралтар - включително и временно затваряне на границите между Гибралтар и Испания, какъвто беше случаят между 1969 и 1985 година. Неслучайно на референдума за Брекзит 96 процента от гибралтарците гласуваха за оставането в ЕС. След като спорът около Брекзита се фокусира над Гибралтар, ясно си пролича колко анахроничен е сегашният статут на полуострова. От 2002 година насам Великобритания окачествява Гибралтар като \"отвъдморска територия\" – по подобие на Бермудските и Фолкландските острови. По този начин елегантно се избягва употребата на понятието колония.   Колония с висок процент на одобрение   Фактически погледнато, Гибралтар е именно колония – но такава, която се радва на високо одобрение сред населението. В два последователни референдума близо 100% от избирателите гласуваха за запазване на сегашното статукво. Испания не си помага никак, когато клейми британския колониализъм, защото и тя самата притежава два ексклава на отсрещния бряг на Средиземно море - Сеута и Мелия - и също толкова категорично държи на техния анахроничен статут. Маймунските дрязги около един незначителен скален полуостров, показват само едно: Въпреки всички опити да се постигне цивилизован Брекзит, това начинание си остава истинска лудост. И досега остава неясно как точно ще се уредят различни спорове около компромисното предложение, което правителствените ръководите на страните от ЕС предстои да гласуват в неделя (25.11). Решаването на много от проблемите просто се отлага за неопределено бъдеще. Да не говорим, че изобщо не е ясно дали Долната камара на британския парламент ще одобри въпросния документ. С други думи – заплахата от нерегламентиран Брекзит все още е актуална. Бившият външен министър Борис Джонсън, прочул се като главен идеолог на Брекзита, няма да е подложен на никакви лишения в резултат на Брекзита, защото разполага с тлъста пенсия. Но за много от хората в граничния район последиците могат да се окажат направо катастрофални.    ", "date": "2018.11.25", "title": "Гибралтар, маймуните и Брекзитът"}
{"url": "http://www.classa.bg/%D1%81%D0%B2%D1%8F%D1%82/item/389796-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D0%B1%D0%BB%D0%B5%D0%BA%D1%87%D0%B0%D0%B2%D0%B0-%D0%BF%D1%80%D0%B8%D0%B5%D0%BC%D0%B0-%D0%BD%D0%B0-%D1%87%D1%83%D0%B6%D0%B4%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D1%80%D1%8A%D0%BA%D0%B0", "text": "Падат някои важни бариери пред чуждестранната работна ръка. Всички, които искат да изкарват хляба си в Германия, би трябвало да се запознаят много подробно с новия Закон за трудовата миграция.  Ето някои важни елементи:           Германия е имиграционна държава – повече от 12 години бяха необходими на управляващите ХДС и ХСС, за да приемат този факт. Повече от ясно е, че страната се нуждае от чуждестранна работна ръка, за да покрива собствените си потребности. Показателно е, че правителството ще гласува т.нар. Закон за трудовата миграция още преди Коледа - на 19 декември т.г.   Правната рамка   Кой ще има право да идва на работа или на обучение в Германия? Това ще бъде съвсем точно определено в новия закон. Фокусът там е насочен основно към хората, които имат висше образование или призната професионална квалификация.     Ако кандидатите отговарят на едно от тези две условия и са си намерили работно място в Германия, те ще могат да започват работа в страната – без значение каква точно е професията им. Това означава, че Германия ще приема всички квалифицирани трудови мигранти, а не само онези, от чиито професии страната се нуждае най-много. Списъкът на най-търсените в момента квалификации включва общо 62 професии и подгрупи – с 14 повече, отколкото през 2017 година. Друга новост е, че вече няма да се проверява дали за определено работно място няма подходящ местен кандидат, който да се ползва с предимство пред чуждестранния. Все пак е направена уговорката, че въпросната проверка ще може да се въвежда обратно, ако се наложи да бъде защитавана местната работна ръка. Друго правило гласи, че специалистите с призната професионална квалификация ще могат да си търсят работа в Германия и след пристигането си в страната. Досега те бяха длъжни предварително да покажат, че има германски работодател, който е готов да ги назначи. Онези кандидати с професионална квалификация, които имат познания по немски език, вече ще имат на разположение шест месеца, в които да си търсят работа в Германия. Освен това те ще трябва да докажат, че са в състояние да се издържат сами и не се нуждаят от държавни помощи.   Гаранции за качествен труд   Германия се нуждае от голям брой болногледачи и друг помощен медицински персонал   Една от най-важните предпоставки за работа в Германия е изискването професионалната квалификация на чуждестранните специалисти да е призната в Германия. В миналото съществуваха редица затруднения по този въпрос. Сега е предвидено системата за признаване на чуждестранните дипломи да бъде усъвършенствана, а чужденците да имат право на повече консултации. В законопроекта има и една ключова новост, която сериозно ще облекчи чуждестранните кандидати за работа в Германия. „Зюддойче Цайтунг\" пише, че при определени обстоятелства ще съществува „ограничена възможност\" кандидатите от чужбина да узаконяват своите дипломи и след като са пристигнали в страната. Това ще има даде правото да си намерят някакъв страничен източник на трудов доход, докато изчакват признаването на своите дипломи. Коалицията дълго спореше дали обект на новия Закон за трудовата миграция да станат и бежанците с отхвърлени молби за убежище – в случай, че са добре интегрирани, работят и владеят немски език. Тази възможност явно е отхвърлена. Вместо това в проектозакона е предвиден двугодишен срок на търпимост, в който кандидатите няма да бъдат екстрадирани от Германия, в случай, че отговарят на определени условия.   Езикови познания   Курсовете по немски език, които предлага Гьоте Институт в различни страни от света, ще бъдат допълнени и разширени, така че кандидатите още в чужбина да имат възможност да подобрят езиковите си познания. Предвидено е също Германската външнотърговска камара да разшири представителствата си в чужбина, с цел да се насърчи изучаването на немски език. Ще има и модели за сътрудничество с училищата в чужбина.", "date": "2018.11.25", "title": "Германия облекчава приема на чужда работна ръка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389788-%D0%B7%D0%B0%D0%B3%D0%BE%D1%80%D1%8F%D0%BB-%D0%BC%D0%BB%D0%B0%D0%B4%D0%B5%D0%B6-%D1%81%D0%BC%D0%BB%D1%8F-%D0%BE%D1%82-%D0%B1%D0%BE%D0%B9-%D0%BD%D1%8E%D0%B9%D0%BE%D1%80%D0%BA%D1%87%D0%B0%D0%BD%D0%BA%D0%B0", "text": "39-годишна жителка на Ню Йорк със сетни сили успя да отблъсне насилник, който я пребил и опитал да я принуди да му прави орална любов, съобщава New York Daily News. Местната полиция разпространи снимки на голия до кръста заподозрян.  \r\n   \r\n   Това е 21-годишният Николоас Самару от Тринидад и Тобаго. Младият мъж бил на гости на леля си. Заедно с нея и приятелят й били на бар, след това срещнали жертвата и заедно се отправили към жилището на лелята. Малко преди зазоряване Николоас се скарал с домакинята и след бурен скандал двамата с приятеля й напуснали жилището. Останал насаме с новата си приятелка, чужденецът заключил вратата и започнал да я бие. Тя загубила съзнание, а когато отново отворила очи, 21-годишният мъж започнал да я налага с нова сила. Жената отново изпаднала в безсъзнание. Когато отново се свестила, видяла, че Николоас е насочил нож срещу нея. Размахвайки оръжието пред лицето си, той опитал да я принуди да му прави орална любов. Подчинявайки се, тя го ухапала по члена. Докато той агонизирал, тя успяла да избяга. На снимките, разпространени от полицията, заподозреният е запечатан, докато се опитва незабелязано да напусне местопрестъплението. \r\n      ", "date": "2018.11.25", "title": "Загорял младеж смля от бой нюйоркчанка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389789-%D0%B7%D0%B2%D0%B5%D0%B7%D0%B4%D0%B8,-%D0%BA%D0%BE%D0%B8%D1%82%D0%BE-%D0%B8%D0%B7%D1%85%D0%B2%D1%8A%D1%80%D0%BB%D1%8F%D1%82-%D0%B1%D0%BE%D0%BA%D0%BB%D1%83%D0%BA%D0%B0-%D1%81%D0%B8-%D0%BF%D0%BE-%D0%B1%D0%B5%D0%BB%D1%8C%D0%BE", "text": "Какво трябва да направи една звезди, когато вече не се обсъжда толкова активно по медиите, колкото преди? Да си изхвърли боклука полугола, какво друго! Очевидно някои от тях са избрали този метод за привличане на вниманието.      Ким Кардашиан, както обикновено, определя тона. Ето как да изглежда тя, когато хвърля боклука.      Моделът Лора Алиша Съмърс е свикнала да се снима по реалита и правилно вярва, че камерите могат да бъдат навсякъде.      Звездата от британското реалити шоу Ex On The Beach Джени Томпсън също е винаги готова да се срещне с папараците.      Актрисата Лиза Епълтън беше една от първите известни личности, които бяха заловени до кофите за боклук в оскъдно облекло.      Певицата Кейти Прайс знае със сигурност силните си страни. И не забравя за тях, дори при изхвърлянето на боклука.      Нищо необичайно. Просто моделът Даниел Мейсън изнесе торбите в екипа на приятелката на Дядо Коледа      За пореден път, участничка в Ex On The Beach носи торба с боклук по бельо. Съдейки по усмивката, Мейси Гилеспи дори се радва, че е била фотографирана.      Моделът Джема Люси знае как да зарадва съседите.      Британската актриса и телевизионна водеща Даниела Уестбрук не е против да ходи боса до кофите.      Танцьорът Джеймс Джордан е уловен в злоупотреба с пица.", "date": "2018.11.25", "title": "Звезди, които изхвърлят боклука си по бельо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389790-%D1%82%D1%83%D1%80%D1%81%D0%BA%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B5%D1%84%D1%82%D0%B5%D1%82%D0%BE", "text": "Мерве Ташкън, която е спрягана за гадже на грешника от миналогодишния финал на Шампионската лига между Ливърпул и Реал Мадрид (1:3) - Лорис Кариус, направи сефтето.      Сексбомбата от турски произход си снима прекрасното дупе в социалната мрежа \"Инстаграм\", като под кадрите веднага се похвали, че това са й първите подобни.   Мерве е много запалена по футболна, като нейният любим отбор е Истанбул Башакшехир, който също е подкрепян и от презиндента на Турция - Реджеп Ердоган.  ", "date": "2018.11.25", "title": "Турска сексбомба направи сефтето"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389791-%D0%BC%D0%BE%D0%B6%D0%B5%D1%82%D0%B5-%D0%BB%D0%B8-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5,-%D1%87%D0%B5", "text": "Една от най-заклетите фенки на националния отбор на Аржентина Сол Перес не спира да провокира в своя профил в социалната мрежа \"Инстаграм\", където доста често пуска снимки в подкрепа на любимия си тим. Сол Перес е една от най-известните жени в Аржентина.  Тя стана популярна като момиче, което представя прогнозата за времето в сутрешния блок, а впоследствие и като гаджето на спрягания за нов футболист на Реал (Мадрид) Езекиел Паласиос, който в момента защитава цветовете на Ривър Плейт.  Е, за второто вече не е факт, тъй като прекрасната блондинка заряза поливалентния халф, тъй като той и изневери. Хиляди футболни привърженици пък се питат защо си го е позволил при такова гадже...  Сол Перес също така е голяма фенка на Бока Хуниорс и обикновено винаги след тяхна победа споделя пикантна снимка в профила си, като всички тръпнат в очакване какво ли ще последва при успех на \"бокенсес\" срещу вечния враг Ривър Плейт във финала за Копа Либертадорес. Двата отбора ще играят реванш от финала тази вечер от 22:00 часа, като първата среща на \"Ла Бонбонера\" завърши при 2:2.                                                    ", "date": "2018.11.25", "title": "Можете ли да повярвате, че..."}
