{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380964-%D0%B0%D0%B2%D1%81%D1%82%D1%80%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%B8%D1%80%D0%B8%D1%8F", "text": "Австрийският канцлер Себастиан Курц призова за възобновяване на мирните преговори за Сирия, които се състояха във Виена през 2015 г., за прекратяване на кръвопролитието в опустошената страна, предаде Ройтерс. Не е възможно военно решение на конфликта, който вече донесе огромни страдания на сирийския народ, посочва Курц в изявление, получено от Ройтерс. „След шокиращото използване на химически оръжия на 7 април и неотдавнашната западна военна акция в Сирия сега на дневен ред е необходимостта да се работи настоятелно за мирен процес\", добавя австрийският канцлер. „Сирийският народ вече понесе твърде много страдания, с над 400 000 загинали и над пет милиона бежанци извън Сирия\", изтъква Курц. Той припомня, че Австрия има дълга традиция като място за диалог и посредник в уреждането на конфликти и е готова да стане домакин на преговори за Сирия по всяко време.", "date": "2018.04.16", "title": "Австрия  призова за преговори за Сирия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380965-%D1%81%D0%BB%D0%B5%D0%B4-%D1%84%D0%B5%D0%B9%D1%81%D0%B1%D1%83%D0%BA-%D0%B8-%D0%B4%D1%80%D1%83%D0%B3%D0%B8%D1%82%D0%B5", "text": "Скандалът с Cambridge Analytica и личните данни на около 87 млн. потребители на Facebook неизбежно започва да отшумява, но е време за последиците от него, които може да засегнат Twitter, Google и други ИТ гиганти. Именно към тях сега насочва вниманието си американският Конгрес, съобщава онлайн изданието CNET. Един от логичните въпроси защо само Facebook имаше толкова проблеми, особено при положение, че има и други компании, които събират данни от потребителите. Една от основните причини е, че много трудно може да се засече и открие подобна злоупотреба с данните на потребителите. Това може да остане скрито дори и след проверки. Конгресът изглежда смята, че е време за промяна на подхода. „Много по-добре е да си проактивен, вместо да те привикат пред Конгреса. Бих препоръчал на компаниите да се свържат с нас, да изградят отношения и да са проактивни за тези проблеми\", коментира конгресменът Адам Шиф пред CNET. „Много от притесненията, които се видяха на изслушванията през седмицата, са свързани с личните данни. Очевидно това е голям проблем и не само Facebook трябва да го адресира, но и Twitter, както и Google и YouTube също\", коментира сенатор Марк Уорнер. Всъщност изпълнителните директори на Google и Twitter бяха поканени на изслушването на Зукъбърг в Конгреса, но не отидоха. И преди те са били канени от Конгреса, но изпращат адвокатите си. Освен това Конгресът иска и от трите компании подкрепа за нов закон, който ще задължи ИТ фирмите да съобщават колко са получили за онлайн политически реклами, към кого са били насочени. Конгресът иска и ИТ гигантите да участват с предложения за нови закони. Уорнър отново призова и трите компании да дойдат и да работят и с разузнавателните служби по теми, които са свързани с националната сигурност. А това е тема, която никак не се харесва на ИТ гигантите.", "date": "2018.04.16", "title": "След Фейсбук - и другите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380966-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82%D1%82%D0%B0-%D1%81%D0%B2%D0%B8%D0%B2%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5", "text": "Плановете на промишлените предприятия са да свият инвестициите с 6,6% през 2018 г. спрямо направените през миналата година. Според изследването делът на частния сектор в общия обем на очакваните разходи за придобиване на активи през тази година е 84,6%, като мениджърите от този сегмент предвиждат намаление на инвестиционните си програми с 14% в сравнение с 2017 г. Това сочат публикувани днес данни от редовното бизнес наблюдение на инвестиционната активност сред промишлените предприятия, проведено през март от Националния статистически институт (НСИ). Най-голям относителен дял в инвестициите през тази година се очаква да формира производството на стоки за междинно потребление (43,3%), при което обаче се предвижда понижение от 12% спрямо предходната година. На второ място по прогнозен обем на инвестициите са енергетичните и свързаните с водата сектори (с относителен дял от 25,4%), при които се очаква увеличение с 27,9% в сравнение с 2017 г. Следва производството на недълготрайни потребителски стоки, което е с относителен дял от 16,3%, като предвижданията на мениджърите са за свиване на инвестиционните програми с 25,2% спрямо предходната година. Разходите на промишлените предприятия за придобиване на дълготрайни материални и нематериални активи през 2017 г. се увеличават със 7,4% спрямо 2016 г.", "date": "2018.04.16", "title": "Промишлеността свива инвестициите"}
{"url": "http://www.classa.bg/%D1%81%D0%B2%D1%8F%D1%82/item/380957-%D0%BB%D0%B0%D0%B2%D1%80%D0%BE%D0%B2-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BF%D0%BE%D1%81%D0%BE%D1%87%D0%B2%D0%B0%D1%82,-%D1%87%D0%B5-%D1%81%D0%B0%D1%89-%D0%B8-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D1%81%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB%D0%B8-%D1%82%D0%BE%D0%BA%D1%81%D0%B8%D0%BD%D0%B0-%D0%BD%D0%B0-%D1%81%D0%BA%D1%80%D0%B8%D0%BF%D0%B0%D0%BB", "text": "Москва е получила нови разкриващи данни за веществото, използвано да отрови Сергей и Юлия Скрипал. Това става благодарение швейцарския Център за радиационен, бактериологичен и химически анализ, който се намира в град Шпиц, съобщи руският външен министър Сергей Лавров на XXVI Асамблея на Съвета по външна политика и отбрана. Информацията е получена при условия на поверителност.   На 27 март тази година, експертите от този център приключиха разследването на образците, които изпратени до тях от ОЗХО, след като били събрани на мястото на инцидента. \"След извършения анализ, в пробите бяха открити следи от токсичната химическа субстанция BZ и нейния прекурсор, които принадлежат към втората категория химическо оръжие, съгласно Конвенцията за химическите оръжия\", цитира Лавров.   Министърът уточни, че според заключенията на центъра, това е нервен агент, който временно засяга личността. Ефектът му започва 30-60 минути след употреба и продължава до четири дни. \"Тази рецепта е на разположение на армиите на САЩ, Великобритания и други страни от НАТО. В СССР и Русия, развитие и съхранение на тези химикали не се извършва\", подчерта Лавров.   \"Освен това, в пробите също се открива присъствието на нервен агент А-234 в първоначалното му състояние и значителна концентрация, както и продукти на разпадането му\" добавя Лавров. \"Според оценката на специалистите, значителната концентрация на А-234, която е открита, би причинила незабавна смърт\", каза министърът.   Той също така подчерта, че \"поради високата му волатилност, откриването на веществото в оригинал и чисто състояние от специалистите на град Шпиц, изглежда изключително подозрително, тъй като периодът между отравянето и вземането на проби е бил доста продължителен.\"   Следователно, бързото възстановяване на Скрипал и засегнатия полицай, по-скоро съответства на употреба на веществото BZ, заключи Лавров. Междувременно в доклада на ОЗХО, публикуван в четвъртък, не се споменава такъв нервен агент. \"Затова се обърнахме към ОЗХО, за да ги попитаме защо тази информация е била пропусната в окончателния документ\", каза министърът.", "date": "2018.04.16", "title": "Лавров: Швейцарски експерти посочват, че САЩ и Обединеното кралство са използвали токсина на Скрипал"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380959-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D1%81%D0%BE%D1%86%D0%B8%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%83%D1%81%D1%82%D0%BE%D0%B9%D1%87%D0%B8%D0%B2-%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D0%BF%D1%80%D0%B8%D0%BE%D0%B1%D1%89%D0%B0%D0%B2%D0%B0%D1%89-%D0%B5%D1%81-%D1%89%D0%B5-%D1%81%D0%B5-%D1%81%D1%8A%D1%81%D1%82%D0%BE%D0%B8-%D0%B2-%D1%81%D0%BE%D1%84%D0%B8%D1%8F", "text": "Международна конференция на тема \"Социалната икономика - за икономически устойчив и социално приобщаващ ЕС\" ще се състои днес и утре в зала \"Триадица\" на резиденция \"Бояна\" в София. Събитието е част от календара на българското европредседателство. Целта на конференцията е да насърчи обмена на мнения за предизвикателствата и възможностите за бъдещето на социалната икономика в контекста на цифровата революция и приобщаващия растеж.    По време на двудневния форум политици от Европейския съюз и от страните от процеса на разширяване, представители на международни организации, социални партньори и организации на гражданското общество ще обсъдят как социалната икономика може по-добре да отговори на съвременните предизвикателства пред Европа и да допринесе за потребностите от приобщаващ икономически растеж.    Дискусиите ще се съсредоточат върху подобряването на разбирането за ролята на социалната икономика при справянето с някои от основните предизвикателства - създаването на устойчиви и достойни работни места, подобряването на социалната справедливост за всички и намаляването на неравенствата.    Участниците в събитието ще търсят отговор на въпросите - как социалната икономика става устойчива, кои са благоприятните условия за силна социална икономика в Европейския съюз, какви трябва да са инвестициите и финансовите инструменти за развитието на сектора. Основна тема ще са мерките за насърчаване на интеграцията на хората в неравностойно положение в обществото и на пазара на труда.    Ще бъдат обсъдени и мерките за по-ефективно социално включване, развитието на \"сребърната\" икономика и ролята на жените в социалната икономика.    Програмата на конференцията включва министерска кръгла маса. Участниците ще обсъдят как социалната икономика може да допринесе за сближаването на системите за социална защита и социално-политическите решения на европейско равнище. Очаква се конференцията да бъде открита от социалния министър Бисер Петков.", "date": "2018.04.16", "title": "Международна конференция \"Социалната икономика - за икономически устойчив и социално приобщаващ ЕС\" ще се състои в София"}
{"url": "http://www.classa.bg/%D1%81%D0%B2%D1%8F%D1%82/item/380958-%D0%BF%D1%83%D1%82%D0%B8%D0%BD-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D1%8F-%D0%B5-%D0%B3%D1%80%D1%83%D0%B1%D0%BE-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D1%85%D0%B0%D1%80%D1%82%D0%B0%D1%82%D0%B0-%D0%BD%D0%B0-%D0%BE%D0%BE%D0%BD-%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE", "text": "В телефонен разговор, проведен тази събота между президентите на Русия, Владимир Путин и Турция, Реджеп Тайип Ердоган, руският лидер посочи, че бомбардировките на САЩ и техните съюзници срещу Сирия са \"грубо нарушение на Хартата на ООН и нормите и основните принципи на международното право\", съобщава пресслужбата на Кремъл.   Москва и Анкара са подчертали, че след Западната атака срещу Дамаск, е необходимо да се \"засили двустранното сътрудничество, за да се постигне реален напредък в процеса на политическо решение на конфликта в Сирия.\"   САЩ, Великобритания и Франция решиха да бомбардират Сирия на разсъмване на 14 април в отговор на твърденията за химическа атака, извършена миналата седмица в град Дума (Източна Гута), за което Западът обвинява правителството на Башар Асад, без никакви доказателства.   Русия междувременно осъди \"с най-голяма сериозност атаката срещу Сирия\" и заяви, че \"със своите действия, САЩ задълбочават хуманитарната катастрофа в Сирия, която засяга цивилните граждани и така на действия подкрепят терористите, които са измъчвали сирийския народ седем години. \"   Освен това, руският външен министър Сергей Лавров заяви в петък, че Русия има \"неопровержими факти, че инцидентът в Дума е пълен монтаж на русофобска страна и не е намерено никакво потвърждение за използването на химическо оръжие.\"", "date": "2018.04.16", "title": "Путин: Бомбардирането на Сирия е \"грубо нарушение\" на Хартата на ООН и международното право"}
{"url": "http://www.classa.bg/%D1%81%D0%B2%D1%8F%D1%82/item/380960-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F-%D1%81%D1%8A%D1%81-%D1%81%D1%8A%D1%89%D0%B0%D1%82%D0%B0-%D1%84%D1%80%D0%B0%D0%B7%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D0%B1%D1%83%D1%88-%D1%81%D0%BB%D0%B5%D0%B4-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D0%B8%D1%80%D0%B0%D0%BA", "text": "Потребителите на Twitter са сравнили президента на САЩ, Доналд Тръмп, за неговия туит \"Мисията е изпълнена\", за въздушните удари срещу Сирия, с Джордж У. Буш, който използва същото изречение 6 седмици след началото на войната в Ирак.   Тръмп написа на личния си акаунт в Twitter: \"Атаката снощи беше перфектно изпълнена. Благодарности на Франция и Обединеното кралство, за тяхната мъдрост и сила, не би могло да има по-добър резултат ... Мисията е изпълнена!   На 1 май 2003 г., тогавашният президент Джордж У. Буш, на борда на самолетоносача USS Abraham Lincoln, застана под гигантски банер с лозунга \"Мисията е изпълнена\" и заяви, \"големите бойни операции в Ирак са приключили само 6 седмици след инвазията\". Войната в Ирак продължи много години и този банер стана символ на американските грешки в дългия и скъп конфликт. Буш, от друга страна, беше остро критикуван за това.   Бившият прессекретар на Буш, Ари Флайшър, побърза да коментира туита на Тръмп с думите: \". Ами ... аз не бих препоръчал завършване на туита с тези думи\" Журналистът Джим Робъртс е публикува на неговия Twitter снимката на Буш с посланието: \"Мисията е изпълнена? Има ли някой в Белия дом да разбира историята?. Когато Буш обяви мисията за изпълнена, 139 американски войници бяха загинали във войната в Ирак и след това над 4000 са загинали.   През октомври същата година Буш отхвърли всякаква връзка с тази фраза.", "date": "2018.04.16", "title": "Тръмп приветства атаката срещу Сирия със същата фраза, която \"преследва\" Буш след началото на войната в Ирак"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380961-%D1%80%D0%B0%D0%B7%D0%BD%D0%BE%D0%BE%D0%B1%D1%80%D0%B0%D0%B7%D0%BD%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BD%D0%B5-%D0%BD%D0%B0-%D0%B0%D0%B7%D0%B8%D0%B0%D1%82%D1%81%D0%BA%D0%B8%D1%82%D0%B5-%D0%B0%D0%BA%D1%86%D0%B8%D0%B8,-%D0%BF%D0%B5%D1%82%D1%80%D0%BE%D0%BB%D1%8A%D1%82-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0", "text": "Азиатските борсови индекси се представят разнопосочно днес, а цените на петрола се понижиха - на фона на изгледите, че оглавяваните от САЩ удари срещу Сирия е малко вероятно да ескалират.   На фона на обстановката в Близкия изток, движенията на индексите бяха умерени и в двете посоки. Фючърсите на щатския S&P 500 нараснаха с 0.38%, докато японският Nikkei добави 0.2%.   Въпреки това азиатско-тихоокоеанският индекс на MSCI се понижи с 0.4% след като китайският индекс CSI300 падна с 0.7%.   САЩ, Франция и Великобритания изстреляха 105 ракети по три съоръжения в Сирия, които, според Пентагона, са заводи за химически оръжия, в отговор на предполагаемото нападение с отровен газ в Дума на 7 април.   Руският президент Владимир Путин предупреди вчера, че по-нататъшни атаки на Запада срещу Сирия ще доведат до хаос в световните отношения, докато Вашингтон се готви да засили натиска върху Русия с нови икономически санкции.   Президентът на САЩ Доналд Тръмп обаче обяви, че мисията е изпълнена, а инвеститорите залагат на това, че най-лошото е отминало.   В резултат на това активите убежища поевтиняха, а лихвата по 10-годишните щатски държавни облигации нарасна с два базисни пункта, до 2.84%.   Доларът поскъпна леко срещу йената, до 107.40, след като миналата седмица падна до 106.62 йени.   Инвеститорите остават предпазливи по отношение на японската политическа система, след като проучване показа, че подкрепата за японския премиер Шиндзо Абе е паднала до 26.7%, което е най-ниското ниво, откакто той пое поста през 2012 г.   Еврото се търгува без промяна на ниво от 1.2330 долара, докато доларовият индекс се понижи леко до 89.772 пункта.   На суровинните пазари, цената на златото нарасна с 0.1%, до 1 346.61 долара за тройунция, но остава доста под върха от миналата седмица от 1 365.23 долара.   Петролът поевтиня, като фючърсите на щатския лек суров петрол губят 66 цента, до 71.92 долара за барел, а цената на петрола от сорта брент се понижи с 56 цента, до 66.83 долара за барел.   Тази седмица много от щатските публични компании се очаква да обявят финансовите си резултати, като - според данните от Thomson Reuters, печалбите на компаниите от S&P 500 са нараснал с 18.6% на годишна база през първото тримесечие. Това би бил и най-големият ръст от седем години. В Азия, Китай се очаква в четвъртък да обяви данните за своя БВП за първото тримесечие, като пазарните прогнози са за ръст на икономиката от 6.7 - 6.8%. По-късно днес САЩ ще обяви данните си за продажбите на дребно. Също тази седмица МВФ ще проведе пролетните си срещи на централните банкери и финансовите министри във Вашингтон.", "date": "2018.04.16", "title": "Разнообразно представяне на азиатските акции, петролът поевтинява"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380963-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B0-%D0%B0%D0%B2%D0%B8%D0%BE%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Премиерът Бойко Борисов и председателстващият Съвета на министрите на Босна и Херцеговина Денис Звиздич обсъждаха в министерския съвет (МС) създаването на регионална авиокомпания, която да свързва столиците на балканските държави. Денис Звиздич бе на официално посещение в България от вчера по покана на Бойко Борисов. Българският премиер посочи, че е възложил на министъра на транспорта да разгледа темата за полети между 4 – 5 държави от региона, които нямат свои авиокомпании. По другите инфраструктурни проекти – магистрали и жп пътища се работи, посочи той. Всяка една държава по трасетата трябва да положи максимални усилия да завърши своите участъци, допълни Борисов. Важно е да дадем реална перспектива на страните от Балканите за присъединяване към Европейския съюз. Не искам да изглеждам като голям оптимист, но само преди година темата за присъединяването на страните от Западните Балканите към Евросъюза изглеждаше като абсолютно невъзможна, каза българският премиер. Политическият елит на Балканите разбра, че единственият път за страните от региона е членство в ЕС и НАТО, по тази тема няма спор и трябва да се работи максимално бързо като се използва инерцията, която създадохме през тези няколко месеца, каза Бойко Борисов. Денис Звиздич благодари на България, че е поставила темата за членство на страните от западните Балкани в ЕС като приоритет по време на председателството на Съвета на ЕС. Той посочи, че страната е изпълнила всички изисквания на ЕК и очаква до кроя на годината да получи статут на кандидат-член на ЕС и да започне преговорите за членство. Босна и Херцеговина работи усилено за интеграция в НАТО, за върховенството на закона в страната и за създаване на контакти със съседните държави в региона. Целта ни е мир, стабилност и икономически просперитет, които да задържат младите хора в страната, каза Звиздич. Босна и Херецговина е светска държава, културно принадлежаща към Европа и осъзнаваща важността на стабилността. В страната има четири религии и не се поддържа никаква форма на радикализъм, посочи Звиздич. Мисля, че Денис Звиздич много ясно и точно отговори какви мерки и колко работа са свършили нашите колеги по темата радикален ислям, каза Борисов.", "date": "2018.04.16", "title": "Регионална авиокампания на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380962-93-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%E2%80%9E%D1%81%D0%B2%D0%B5%D1%82%D0%B0-%D0%BD%D0%B5%D0%B4%D0%B5%D0%BB%D1%8F%E2%80%9D", "text": "На 16 април се навършват 93 години от най-кървавия атентат в българската история и един от най-кървавите в световната. На тази дата през 1925 година в катедралния храм „Света Неделя” загиват 213 души, а 500 са ранени. Дълго време /почти до 11 септември 2001 г./ кървавото събитие държи печалния рекорд за най-много избити представители на елита на едно място. След провала на Септемврийското въстание от 1923 г. БКП е забранена и минава в нелегалност.    Комунистите решават да отвърнат на удара. Ръководството на Военната организация на БКП възлага извършването на атентата на една от „шесторките“, ръководена от Петър Абаджиев, който през втората половина на януари 1925 година влиза в контакт с клисаря на „Света Неделя“ Петър Задгорски.    С негова помощ в продължение на няколко седмици Петър Абаджиев и Асен Павлов внасят на тавана на църквата общо 25 кг експлозив. Планът за атентата предвижда първо да бъде убит достатъчно високопоставен човек, чието опело да събере политическия и военен елит в църквата „Света Неделя“, за да може взривът да предизвика по-голям ефект.    Комунистите се спират на о.з. генерал Константин Георгиев, който е убит пред църквата „Свети Седмочисленици“ на 14 април. Опелото на генерал Георгиев е насрочено за 16 април, Велики четвъртък. В 7 часа сутринта Задгорски пуска на тавана на сградата извършителите на атентата. Траурното шествие влиза в църквата в 15 часа.    Службата се ръководи от софийския митрополит и бъдещ екзарх Стефан. Първоначално ковчегът е поставен до колоната, която трябва да бъде взривена, но след това е преместен по-напред, поради големия брой хора, дошли на церемонията. Така по случайност най-видните присъстващи са отдалечени от мястото на взрива.    Експлозията избухва около 15:20 часа и събаря главния купол на църквата, затрупвайки вътре множество хора. Взривната вълна в затвореното помещение нанася допълнителни поражения. При атентата загиват 134 души, други умират по-късно от раните си. Ранените са около 500. Загиват 12 генерали, 15 полковници, 7 подполковници, 3 майори, 9 капитани, 3 депутати и множество граждани, включително деца. По случайност, всички членове на правителството се отървават само с леки наранявания.    Цар Борис III не е в църквата, тъй като присъства на погребенията на убитите в атентата срещу него в прохода Арабаконак два дни по-рано. Вечерта на 16 април в страната е обявено военно положение, което остава в сила до 24 октомври. По време на военното положение правителството предприема репресивни действия срещу крайната левица.    Част от организаторите на атентата – Димитър Златарев, Петър Абаджиев и Никола Петров – успяват да избягат през Кралството на сърби, хървати и словенци в Съветския съюз. Заговорниците се опитват да ликвидират своя съучастник Петър Задгорски, но той успява да се предаде на полицията и прави пълни самопризнания.    Бързо е разкрито местоположението на ръководителите на Военната организация на БКП Коста Янков и Иван Минков, като първият е убит, а вторият се самоубива преди да бъде заловен. Делото за атентата е гледано от военен съд от 1 до 11 май в казармите на Четвърти артилерийски полк в София. Марко Фридман, най-високопоставеният от обвиняемите, признава, че организацията получава финанси „през Виена” от Съветския съюз, но прехвърля отговорността за атентата върху Коста Янков и Иван Минков, които според него са действали без съгласието на ръководството на БКП.    Смъртни присъди получават Петър Задгорски, подполковник Георги Коев, в чиято къща се укрива Иван Минков, и Марко Фридман, ръководител на секция във Военната организация на БКП. Задочно на смърт са осъдени и Станке Димитров, Петър Абаджиев, Димитър Грънчаров, Николай Петрини и Христо Косовски, като последните трима вече са убити през предходните седмици.    Смъртните присъди са изпълнени публично чрез обесване на 27 май. На 16 април 2018 г. от 11.00 часа, в столичния катедралния храм „Св. Неделя” ще бъде отслужена панихида за жертвите от атентата.", "date": "2018.04.16", "title": "93 години от атентата в „Света Неделя”"}
{"url": "http://www.classa.bg/%D1%81%D0%B2%D1%8F%D1%82/item/380955-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%BF%D0%B2%D0%BE-%D1%81%D0%B8%D1%81%D1%82%D0%B5%D0%BC%D0%B8-%D1%81%D0%B0-%D0%BF%D1%80%D0%B8%D1%85%D0%B2%D0%B0%D0%BD%D0%B0%D0%BB%D0%B8-71-%D0%BE%D1%82-103-%D1%82%D0%B5-%D0%B8%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B8-%D1%80%D0%B0%D0%BA%D0%B5%D1%82%D0%B8", "text": "Генералният щаб на Русия предостави подробности относно нападението срещу Сирия от САЩ, Франция и Обединеното кралство на 14 април. Военните съобщават, че срещу арабската страна са били изстреляни 103 ракети, включително няколко Томахоук.    \"Прихванати са 71 крилати ракети\", заяви ръководителят на оперативното управление на Генералния щаб на Русия, Сергей Рудской, добавяйки, че в целите са били включени въздушни бази на сирийските правителствени сили.   \"Нито една круизна ракета не е влязла в зоната на отговорност на Русия\", каза генерал-лейтенантът на пресконференцията. \"Нашите противовъздушни системи не бяха използвани\", добави той.   Той също съобщи, че Вашингтон и неговите съюзници са насочили част от атаката към възможни складове на това, което те считат за \"военна химическа програма\" на Дамаск, а някои от тези точки бяха частично унищожени от ракетите. \"Всички те не са били използвани дълго време, в тях няма хора или оборудване\", каза генералът.   \"В Сирия няма съоръжения за производство на химическо оръжие, което беше проверено от Организацията за забрана на химическите оръжия (ОЗХО)\", каза Рудской.   Изпълнителният съвет на ОЗХО обяви, че ще започне независимо разследване на 14 април, но тази бомбардировка срещу Сирия бе извършена преди мисията да пристигне на място. Президентът на САЩ Доналд Тръмп нареди нападението без разрешение от Конгреса на страната му и одобрението на Съвета за сигурност на ООН.   Досега не са представени доказателства, потвърждаващи предполагаемата химическа атака. Руският посланик в ООН, Васили Небензия, подчерта пред Съвета за сигурност, че в болниците в Дума няма пациенти със симптоми на интоксикация и няма доказателства за заразяване на почвата със зарин или хлор.   Сергей Лавров заяви, че правителството му има \"неопровержими данни\", че предполагаемата химическа атака е \"нова инсценировка с участието на тайните служби на една от държавите, която излиза начело на русофобската кампания.\"", "date": "2018.04.16", "title": "Сирийските ПВО системи са прихванали 71 от 103-те изстреляни ракети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380952-%D0%B8%D0%BC%D0%B0-%D0%BB%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4", "text": "            Лондон Сити, най-заможният регион в ЕС, има близо 140 пъти по-голям брутен вътрешен продукт на глава от населението, отколкото Перник, Видин или Сливен в България, сочат данните на Евростат за 2014 година. Регионът на Северозападна България е в дъното на тази класация по бедност. А как изглежда той в очите на външния наблюдател?   \"Посетихме много села в региона, които се намират едно до друго. Установихме, че има огромни разлики - в едното кипи истински живот, а другото е напълно изоставено и всичко е замряло. Това едва ли се дължи само на инфраструктурни различия, защото двете села са в непосредствено съседство - край едно и също шосе. Възможно е обаче, поне такава е нашата хипотеза, да се окаже, че етническата структура на селата играе роля в това отношение\", казва германския професор по икономика от Университета за приложни науки \"Анхалт\" д-р Хенрик Егберт.    Той познава България от дълги години, а интересът му към региона бил допълнително провокиран от съобщението на Евростат от миналата година, според което доходите на глава от населението там са едва 30% от средното ниво на доходите в ЕС. Решил, че си заслужава това да се проучи по-отблизо и заедно с двама антрополози и един макроикономист от университета в Хановер се отправили на мащабно проучване. В крайна сметка установили, че картината е доста по-диференцирана.   \"Останахме с впечатлението, че селата, които са населени предимно с роми, просперират, а селата, в които живеят предимно българи, се развиват в обратната посока. Има съвсем ясни белези за това, че към селата, населявани от роми, има особено силен приток на пари от чужбина - например от роднини, работещи в Германия, или от различни помощи, получавани отвън\", казва проф. Егберт. С други думи - в региона като цяло попадат доходи, които не фигурират в официалните статистики, макар че значително повишават благосъстоянието на отделни общини.   Че регионът като цяло е беден и изоставен - това е известно на експертите отдавна. \"Но Северозападът има и друг голям проблем - неравенството и преразпределението на блага от по-бедните към по-богатите. Едно развитие, което е много вредно за региона и за цяла България\", казва ръководителката на българското представителство на германската фондация \"Фридрих Еберт\" Хелене Кортлендер.     \"Вследствие на пълната разруха, в която изпадна селското стопанство след краха на социализма, на първо време беше важно да се осигури някакво обработване на земята\", посочва тя. \"В крайна сметка това стимулира голяма концентрация на земя. Действително сега има процъфтяващи фирми, които обработват огромни по площ земи и произвеждат много. Това само по себе си не е лошо, но въпросът е дали субсидиите не попадат почти само в концерни, които произвеждат основно аграрни суровини за износ? Подобно развитие смазва малките фирми и стимулира неравенството допълнително\", казва Хелене Кортлендер.   Но има ли алтернативи - малки и средни стопанства, които да заместят големите аграрни концерни и да са в състояние ефективно да обработват земята? Проф. Хенрик Егберт е скептичен в това отношение. \"Грешките вече са направени и много трудно могат да бъдат поправени\", казва той. \"Затова смятам, че големите структури и гигантските фирми в селското стопанство ще се окажат трайни. По-добре масово земеделие, отколкото никакво\". А селското стопанство, според германския експерт, е един от важните инструменти, чрез които може да се повлияе на развитието на региона, тъй като той е силно аграрен.   \"Проблемът за разпределението на аграрните субсидии в България е по-остър, отколкото в други страни, защото в страната има много хора, които се препитават от селско стопанство, включително и поради липсата на професионални алтернативи\", допълва ръководителката на бюрото на фондация \"Фридрих Еберт\" в България. Тя изтъква и един допълнителен проблем: корупцията.   \"Субсидиите на ЕС не винаги се използват по предназначение. Има и разхищаване на средства, има шуробаджанащина, много от парите изтичат към познати и роднини на хората, работещи в съответните административни органи, свързани със селското стопанство. Този корупционен проблем допълнително изостря общата проблематика\", посочва Хелене Кортлендер. При работата си в Северозападна България германските експерти забелязали, че там има твърде малко дребни предприемачи и фирми с 5 до 20 работници. \"Има или много големи фирми, или крайно малки, но средното съсловие на практика липсва\", казва проф. Егберт. Ако се работи за създаването на дееспособен среден бизнес, включително и в аграрната сфера, регионът би могъл да усети положителен ефект, смята той. Другата му препоръка е свързана с публичния сектор - в регионите на България на практика няма фирми, които да работят с най-новите и модерни технологии. Всички подобни структури са струпани само в няколко центъра като София или Варна, а това също оказва неблагоприятно въздействие над регионите в България, добавя проф. Егберт.   Германският експерт смята, че би било възможно в българския Северозапад да се изгради например една свръхмодерна болница, която да ползва най-новите технологии в науката, защото не е нужно всичко да се концентрира само в столицата на държавата. София е големият притегателен център, а това обезлюдява и провинцията, констатира проф. Егберт. Той предполага, че може да се стигне до значителна концентрация на роми особено в по-малките населени места, тъй като тенденцията сред етнически българи е да емигрират.   Всички тези въпроси ще бъдат обсъдени между 15 и 17 април в Монтана в рамките на конференция, посветена на българския Северозапад и неговите проблеми. Организатор на конференцията е фондация \"Фридрих Еберт\", а в нея ще участват депутати, местни политици, учени, еколози и предприемачи. Проучванията на германските експерти в региона ще продължат още няколко години. Целта е да се изработи документ с препоръки към различните политически нива в България, а евентуално и в ЕС, свързани с развитието на европейските региони и по-специално с един от най-бедните сред тях - българския Северозапад.", "date": "2018.04.16", "title": "Има ли надежда за българския Северозапад?"}
{"url": "http://www.classa.bg/%D1%81%D0%B2%D1%8F%D1%82/item/380953-%D1%81%D0%B0%D1%89-%D0%B8%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-%D1%80%D0%B0%D0%BA%D0%B5%D1%82%D0%B0%D1%82%D0%B0-atlas-v-%D1%81-%D0%B4%D0%B2%D0%B0-%D0%B2%D0%BE%D0%B5%D0%BD%D0%BD%D0%B8-%D1%81%D0%B0%D1%82%D0%B5%D0%BB%D0%B8%D1%82%D0%B0-%D0%BD%D0%B0-%D0%B1%D0%BE%D1%80%D0%B4%D0%B0", "text": "Базираната в САЩ компания United Launch Alliance стартира в събота тежката ракета носител Атлас-5 с два военни спътника на борда, от стартовата платформа на НАСА в Кейп Канаверал, Флорида.   Ракетата ще достави на орбита геостационарния военен комуникационен спътник CBAS (Continuous Broadcast Augmenting SATCOM) и експериментален спътник EAGLE (GEO Augmented ESPA Laboratory Experiment). Последният е създаден от компанията Orbital ATK. Според специализирани медийни доклади, платформата му съдържа поне 5 устройства на американските въоръжени сили, включително субсателита Mycroft.   От 2002 година това е 77-то изстрелване на Atlas V.", "date": "2018.04.16", "title": "САЩ изстреляха ракетата Atlas V с два военни сателита на борда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380956-%D1%83%D1%82%D1%80%D0%B5-%D0%B2-%D0%BD%D1%81-%D1%89%D0%B5-%D0%B8%D0%B7%D1%81%D0%BB%D1%83%D1%88%D0%B0%D0%BC%D0%B5-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0", "text": "За сделката за ЧЕЗ се е знаело отдавна. Консултант на фирмата \"Инерком\" е информирала още октомври миналата година една от банките кредитори, че ще бъдат избрани да закупят активите на ЧЕЗ. Банката се е съгласила да отпусне 80 млн.    Всичко това разбрахме благодарение работата на парламентарната комисия, но има още много работа да се свърши. Това каза пред камерите на БТВ депутатът от БСП Крум Зарков.    \"Утре ще има ново заседание на комисията. На него е обещала да дойде и Гинка Върбакова. Имаме много въпроси към нея, не само за това как се финансира тази сделка.    Трябва да разберем и защо държавата не се е интересувала от тази сделка. Като представител на БСП трябва да кажа, че ние винаги сме били против приватизацията на ЕРП-тата. Не сме спекулирали с нищо. Ние просто задаваме въпроси\", каза още Зарков по повод тяхното питане за цената на тока.", "date": "2018.04.16", "title": "Утре в НС ще изслушаме Гинка Върбакова"}
{"url": "http://www.classa.bg/%D1%81%D0%B2%D1%8F%D1%82/item/380954-%D0%BA%D1%83%D0%B1%D0%B0-%D0%BD%D0%B0%D0%B9-%D0%B6%D0%B5%D1%81%D1%82%D0%BE%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B8-%D0%B2-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%B1%D1%8F%D1%85%D0%B0-%D0%BD%D0%B0%D0%BB%D0%BE%D0%B6%D0%B5%D0%BD%D0%B8-%D0%B8%D0%BB%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B5%D0%BD%D0%B8-%D0%BE%D1%82-%D1%81%D0%B0%D1%89", "text": "По време на срещата на високо равнище на Северна и Южна Америка, министърът на външните работи на Куба, Бруно Родригес, критикува американския вицепрезидент Майк Пенс, за словесните му атаки срещу Венецуела и президента Николас Мадуро, който е бил изключен от срещата.   \"Това е недемократично - да се атакува Венецуела и президента Николас Мадуро, когато той е изключен и не е тук, за да отговори\", каза Родригес.   Малко преди това в речта си, Пенс атакува правителствата на Куба и Венецуела, наричайки ги \"тирани\". Той също така каза, че в момента южноамериканската страна \"е провалила се държава и САЩ няма да останат със скръстени ръце, докато Боливарската република се разпада\". Той също така посочи, че както страната му, така и останалата част от региона, трябва да направят повече, за да изолират Мадуро.   В речта си кубинският външен министър отговори на вицепрезидента на САЩ, но делегацията на Съединените щати напусна залата. \"Аз отхвърлям обидните препратки към Куба и Венецуела и унизително отношение към Латинска Америка и Карибския басейн. Моралният вакуум на правителството на САЩ не може да бъде мерило за Латинска Америка\" каза Родригес.   В последните 100 години Вашингтон носи отговорност за бруталното нарушаването на правата на човека и човешкото достойнство\", добави той, като припомни, че \"всички деспотични правителства в региона, включително и най-жестоките военни диктатури, са наложени или са получили подкрепа от Съединените щати.\"   Американската страна \"е първата и единствена използвала ядрено оръжие срещу невинни цивилни и носи отговорност за престъпните войни и стотици хиляди мъртви, за масови, явни и системни нарушения на правата на човека\".   \"Съвместното съществуване между САЩ и Куба е възможно, то може да бъде продуктивно и цивилизовано, но за това, Вашингтон не трябва да очаква Хавана да отстъпи от своите принципи, нито се откаже от усилията си за изграждане на социализма\" , заключи ръководителят на кубинската дипломация.", "date": "2018.04.16", "title": "Куба: \"Най-жестоките военни диктатури в Латинска Америка бяха наложени или подкрепени от САЩ\""}
{"url": "http://www.classa.bg/%D1%81%D0%B2%D1%8F%D1%82/item/380947-%D0%BF%D1%80%D0%BE%D1%84-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B3%D0%BE%D0%BB%D1%8F%D0%BC-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%BA%D1%8A%D0%BC-2030-%D0%B3", "text": "Трудно е да се предвиди какво ще последва след ударите на САЩ, Великобритания и Франция в Сирия, но много обстоятелства повдигат въпроси. Това коментира в предаването „Денят започва с Героги Любенов“ по БНТ депутатът от БСП проф. Иво Христов. Той сравни сегашната ситуация с тази преди началото на Първата световна война, когато великите сили се „калибрират“ преди началото на голям конфликт, и направи прогнозата, че такъв може да има към 2030 година.     Според проф. Христов светът не е в Студена война, а в Трета световна с тази разлика, че сега конфликтите са точкови. Той окачестви случая с отровения шпионин Сергей Скрипал като casus beli – „повод за война“.   Трудно е да се каже какви ще са последствията от бомбардировките над Сирия, заяви депутатът от БСП. Това според него се дължи на противоречивата и непълна информация, която имат различните страни.   Малко над 70 ракети са били прихванати от сирийското ПВО, като е ясно, че по-голямата част от бомбардировките са изнесени от САЩ, допълни той. При нападението не са изстреляни противорадиолокационни ракети, които неутрализират противовъздушните системи на нападнатата страна, допълни проф. Христов. Бомбардирани са основно летища, които не са в експлоатация. Очевидно е, че става въпрос за атракция, която устройва всички страни, заяви проф. Христов, като допълни, че атаките са продиктувани от тежката политическа ситуация, в която се намира президентът Тръмп.   “Тръмп е поставен под жестока преса. Тази седмица ще дава обяснения пред федералния прокурор Мюлер, който разследва неговите дела. Битката между Тръмп и дълбоката държава продължава и е винаги в негативна ситуация. Второ, това устройва Русия, защото тя ясно каза, че ако падне и косъм от главата на руски военнослужещ, ще има ответен удар”, коментира проф. Иво Христов.   Четвъртата страна, която е доволна, е Сирия, допълни Христов, защото се е справила с бунтовниците в Гута. Той допълни, че Израел е също доволен, защото е дала целите, но не е пострадала. Иран също е доволен, защото остава като основен играч на терена, а Турция изрази подкрепа към партньорите си, оставайки съюзник на Русия.   “На пръв поглед удар, който е в противоречие с всякакви принципи на международното право. Но т.нар. „международно право“ отдавна няма и стойността на хартията, на която е написано. Всички знаят римския принцип Vae Victis – „Горко на победените“, каза социологът.   Проф. Христов заяви, че след пристигането на армадата в Средиземно море, водена от самолетоносача „Тиодор Рузвелт“, ще започне позиционна игра на нерви. Според депутата от БСП ситуацията прилича на тази преди Първата световна война, когато два военни сблъсъка между големи сили са отбегнати, а те са се групирали в съюзи.   “Това се нарича калибриране на силите преди голям световен сблъсък. Такъв според мен ще има и той ще някъде в хоризонта към 2030 г.”, добави той.   Проф. Иво Христов заяви, че решението да не се екстрадират руски дипломати е „мъдро, балансирано решение на целия управленски елит“.", "date": "2018.04.16", "title": "Проф. Иво Христов: Голям конфликт може да има към 2030 г."}
{"url": "http://www.classa.bg/%D1%81%D0%B2%D1%8F%D1%82/item/380948-%D1%81%D0%B0%D1%89-%D1%81-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D1%80%D0%B8%D1%8F", "text": "САЩ ще обявят в понеделник нови санкции срещу Русия във връзка с предполагаемата химическа атака в сирийския град Дума на 7 април. Това заяви в интервю за Си Би Ес Нюз Ники Хейли, постоянен представител на САЩ в ООН.   Тя беше попитана какви ще са последствията за покровителите на Асад Русия и Иран, които продължават да го защитават. Хейли отговори:    Министърът на финансите Мнучин ще обяви тези в понеделник, ако все още не го е направил и ще става дума директно за всякакви компании, които се занимават с оборудване, свързано с Асад и употребата на химическо оръжие. Мисля, че всеки знае, че сме изпратили силно послание и надеждата ни е, че те ще се вслушат в него.“   \"Новите санкции, които САЩ планират да въведат против Русия, са само заради нейното присъствие на международната сцена, нямат връзка с никакви конкретни събития.Така отговори на Хейли говорителят на руското външно министерство Мария Захарова.", "date": "2018.04.16", "title": "САЩ с нови санкции срещу Русия заради Сирия"}
{"url": "http://www.classa.bg/%D1%81%D0%B2%D1%8F%D1%82/item/380949-%D0%BF%D1%80%D0%BE%D1%82%D0%B5%D1%81%D1%82%D0%B8-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D1%80%D0%B8%D1%8F", "text": "  В Калифорния имаше протести срещу бомбардировките в Сирия. Митингите преминаха по улиците на Лос Анджелис и Сан Франциско. \"Не съм съгласен, че ударите са за отклоняване на вниманието от други теми. Според мен има дългосрочна стратегия за световно господство”, обясни демонстрант.   Веднага след нападението в Сирия протести имаше и пред Белия дом във Вашингтон. Демократите и някои съпартийци на президента не са доволни от едноличното му решение. Както и от липсата на визия за желания изход от 7-годишната война.   \"Съединените щати трябва да имат цялостна стратегия за Сирия извън това да попречат на Асад да използва химически оръжия”, каза конгресменът Майк Кофман.", "date": "2018.04.16", "title": "Протести срещу Тръмп заради Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380950-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B4%D0%B5%D0%B2%D0%B8-%D0%B0%D0%B3%D0%B0%D0%BF%D0%B8%D1%8F,-%D1%85%D0%B8%D0%BE%D0%BD%D0%B8%D1%8F-%D0%B8-%D0%B8%D1%80%D0%B8%D0%BD%D0%B0-%D0%B0%D0%BA%D0%B2%D0%B8%D0%BB%D0%B5%D0%B9%D1%81%D0%BA%D0%B8", "text": "    През времето на император Диоклетиан в Рим живеел благочестив християнин на име Хрисогон. Той бил учител на всички християни, които строго изпълнявали съветите му и безстрашно защитавали вярата си. Мнозина езичници, като слушали проповедите на Хрисогон, ставали християни.    Веднъж Диоклетиан го повикал в град Аквилея и го убеждавал да се отрече от вярата си. Като не постигнал целта си, той осъдил християнския учител на смърт. Обезглавеното тяло на Хрисогон лежало няколко дни на морския бряг. Недалеч от това място живеел един стар благочестив свещеник на име Зоил, а близо до него три благочестиви девойки – Агапия, Хиония и Ирина. Свещеникът взел тялото и главата на мъченика и ги погребал в своя двор.     След един месец умрелият Хрисогон се явил на свещеник Зоил и му казал:   - Ти скоро ще заминеш от този свят, с радост ще отидеш при Христа и ще се успокоиш при светиите. След девет дни трите девойки християнки, които живеят близо до тебе, ще бъдат подложени на мъчения заради вярата им. Ти кажи на божията рабиня Анастасия да се погрижи за тях и да ги подготви за мъченически подвиг.   Същото видение имала и Анастасия. Тя побързала и отишла при свещеника, когото дотогава не познавала и узнала от него, къде живеят трите млади християнки. Като ги намерила, тя прекарала заедно с тях цяла нощ в духовна беседа, като ги съветвала да останат твърди във вярата си и без страх да понесат предстоящите им страдания. След това отишла на гроба на своя учител мъченик Хрисогон, където дълго плакала и се молила. После се завърнала у дома си и се предала на всекидневните си трудове.   Няколко дни след това благочестивият старец, свещеник Зоил, се поминал, а трите сестри били взети от езичниците и отведени при императора.   - Кой ви е научил да презирате нашите богове и да не се подчинявате на нашите закони? – запитал ги императорът. – Като ви съжалявам, аз ви съветвам да се отречете от вашия Христос, да се поклоните на боговете и да им принесете жертва. Като награда аз ще ви избера богати момци, за които ще се омъжите и ще делите с тях слава и почести.   Агапия, най-голямата от трите сестри, отговорила на императора:   - Ти трябва да се грижиш за държавните работи, за народите, за войската, а вместо това ти само хулиш живия Бог, Който те търпи и чака твоето изправяне.   - Тази девойка се е побъркала – извикал императорът и заповядал де я изведат.   След това се обърнал към по-малката сестра, Хиония, на която дал същите съвети. Но тя спокойно отговорила:   - Сестра ми не е безумна. Тя вече доказва несправедливостта на твоето искане.   Тогава императорът извикал най-малката сестра, Ирина, и й казал:   -Твоите сестри са заблудени. Поне ти, най-малката, се поклони на боговете, та и сестрите ти да последват твоя пример.   - Нека се покланят на идолите ония, които не знаят истинския Бог и упорстват в своето неверие – отговорила младата девойка.   Диоклетиан заповядал да затворят сестрите в тъмница. Там отново ги посетила Анастасия, утешила ги със своите беседи, вдъхнала им надежда в Божията помощ и ги уверила в победата им над враговете.   След известно време императорът заминал за Македония по държавна работа и заповядал да закарат там всички християни, които се намирали по това време в затвора на град Аквилея. Заедно с другите християни в Македония били закарани и Агапия, Хиония и Ирина. Анастасия също ги последвала. Управителят на областта, на когото императорът предал сестрите, не успял да ги убеди да се откажат от вярата си в Христа и да се поклонят на езическите богове. Тогава те били заведени на съд пред един от главните съдии, Сисиний. Той най-напред се обърнал със съвет към най-малката сестра, Ирина, като мислел, че нея най-лесно ще убеди. Тя обаче твърдо му казала, че е християнка и служи на истинския Бог. Сисиний заповядал да я отведат в тъмницата, а след това извикал и другите две сестри и им казал:   - Вие научихте малката Ирина да не изпълнява царските заповеди. Засега аз отложих наказанието й, защото се надявам, че тя ще престане да упорства, когато види вашите мъчения. Вие обаче можете да се спасите, ако принесете жертва на боговете, както и ние принасяме, като изпълняваме заповедта на императора.   - Вярата ни е непоколебима – казали сестрите.   - Имате ли вие християнски книги – запитал съдията.   - Имаме книги, но те са написани в сърцата ни, откъдето не могат да бъдат взети от враговете на Христа – отговорили сестрите.   - Кой ви научи да отивате доброволно на страдания? – запитал Сисиний.   - Тези бедствия са само временни, но те ще ни осигурят вечна радост.   За последен път съдията ги поканил да изпълнят заповедта на императора, като принесат жертва на боговете, но те още по-твърдо отговорили:   - Ние принасяме хвалебна жертва само на Бога, но на идолите няма да се поклоним. Не се надявай да ни отклониш от вярата ни в нашия Господ Иисус Христос. Ти изпълнявай това, което ти е заповядал земния цар, както ние изпълняваме повелята на небесния Цар.   Като се убедил, че не може да разколебае врярата им, Сисиний осъдил Агапия и Хиония на смърт чрез изгаряне. Като чули присъдата, девойките радостно извикали: - Благодарим Ти, Господи Иисусе Христе, че ни удостои да станем изповедници на Твоето име.   Светите мъченици били хвърлени в огнена пещ, и те с молитва на уста предали Богу чистите си души. Света Анастасия взела телата им, които останали неповредени от огъня, и тайно ги погребала.   На другия ден съдията повикал Ирина и я заплашил с позор и мъчения. Но девойката смело отговорила:   - Нищо няма да ме посрами пред моя небесен Жених. А за страданията ще получа награда на небето.   Извели девойката вън от града и там един от войниците я пронизал със стрела. Тя паднала на земята и радосто извикала: - Отивам при моя Господ Иисуса Христа, Който ще ме заведе при моите сестри.   Анастасия погребала и нейното тяло близо до телата на сестрите й. С такъв мъченически подвиг завършили живота си светите девици и Църквата ги причислила към сонма на своите светии.", "date": "2018.04.16", "title": "Св. мъченици деви Агапия, Хиония и Ирина Аквилейски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380951-16-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1071 г. - С превземането на Бари Италия се освобождава напълно от византийска власт.     1346 г. - В Скопие Стефан Душан обявява създаването на сръбско царство, заемащо голяма част от Югоизточна Европа.   1518 г. - За първи път се обменят дипломатически писма между руския цар Василий III и френския крал Франсоа I.   1705 г. - Английската кралица Анна удостоява Исак Нютон с рицарско звание.   1797 г. - Коронацията на руския император Павел I в Катедралата „Успение Богородично\" в Кремъл.   1797 г. - В Русия е учреден орденът „Св. Анна\".   1871 г. - Берлин е провъзгласен за столица на Германската империя.   1879 г. - Учредителното събрание гласува и приема Търновската конституция - първата конституция на България.   1889 г. - В Одеса е открит паметник на Пушкин   . 1898 г. - Публикувано е първото издание с произведения на Максим Горки.   1912 г. - Американката Хариет Куимби става първата жена, прелетяла със самолет Ламанша.   1917 г. - Владимир Ленин се завръща тайно в Санкт Петербург през Финландия.   1925 г. - Атентат в църквата „Света Неделя\" (Велики четвъртък): По време на церемонията по погребението на генерал Константин Георгиев български комунисти взривяват купола на църквата „Света Неделя\" в София, при което загиват над 160 мъже, жени и деца, осакатени други 500.   1934 г. - В СССР е въведено почетното звание Герой на Съветския съюз.   1945 г. - Втората световна война: Германският товарен кораб Goya, превозващ германски бежанци от Хелския полуостров (дн. Полша) е потопен от съветската подводница Л-3 „Фрунзевец\". Загиват над 7 хиляди души. Спасяват се едва 165 пътници.   1945 г. - Втората световна война: Червената армия започва Берлинската офанзива.   1947 г. - В сената на Южна Каролина американският политик и финансист Бърнард Барух за първи път употребява израза „Студена война\".   1947 г. - Френският кораб „Grandcamp\", натоварен с 8500 тона амониев нитрат, избухва на пристанище в Тексас, загиват 581 души, а над 8 500 са ранени.   1948 г. - Създадена e Организацията за европейско икономическо сътрудничество   1964 г. - Американката Джералдина Мок става първата жена, осъществила околосветски самолетен полет.   1970 г. - Започват преговорите между САЩ и СССР за ограничаване на стратегическото въоръжение   . 1972 г. - Виетнамска война: Американски бомбардировачи атакуват Ханой след 4-годишно прекъсване.   1972 г. - Провежда се първият концерт в Англия на групата Electric Light Orchestra.   1982 г. - Кралица Елизабет II провъзгласява новата конституция на Канада, слагаща край на колониалния ѝ статут.   2003 г. - В Гърция е подписан договор за присъединяване на 10 нови страни от ЕС.      ", "date": "2018.04.16", "title": "16 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/380946-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-%E2%80%93-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B7%D0%B0-%D0%B1%D1%83%D1%80%D1%8F-%D0%BA%D1%8A%D0%BC-%D0%B1%D1%80%D1%8E%D0%BA%D1%81%D0%B5%D0%BB", "text": "Администрацията в Брюксел се надяваше коалицията на  Виктор Орбан ФИДЕС — Унгарски граждански съюз, да спечели парламентарните избори с не толкова разбиваща преднина (малцина се съмняваха в победата й). Надеждите й не се сбъднаха. При невиждана активност от 70 на сто унгарците подкрепиха коалицията с 48,5 на сто от гласовете, което й позволява да получи 134 места от общо 199 в парламента и да формира квалифицирано мнозинство, сиреч й дава право да осъществи конституционна реформа.   Така бе засилен бойният дух на Орбан. Унгарският премиер се сдоби с мандат да продължи своята политика. «Спечелихме и това ни дава възможност да браним Унгария — заяви Орбан в деня, когато бе обявена победата. — Европейският съюз не е Брюксел. Европейският съюз, това са Берлин, Будапеща, Варшава, Прага, Букурещ. Това е ансамбълът от национални столици.»   Виктор Орбан поема министър-председателския пост за четвърти път и Брюксел е убеден, че няма как да избегне нови конфликти с неговото правителство. Орбан се конфронтира с евробюрокрацията още от първото си идване на власт през 2010 г. Същината на конфликта е в наложените от Будапеща ограничения за приемане на бежанци, ограниченията върху свободата на медиите, правосъдието и правозащитните неправителствени организации, гоненията срещу организациите на Сорос в Унгария, засяга и подозренията за злоупотреби с финансовата помощ от ЕС.   Победата на ФИДЕС бе добра новина за френския Национален фронт,  Алтернатива за Германия и Партията на свободата в Холандия, чийто лидер Герт Вилдерс поздрави Орбан за «отличния резултат» и «заслужената победа». В германското федерално правителство също има сили, симпатизиращи на ФИДЕС. Вътрешният министър Хорст Зеехофер, лидер на консервативния Християнсоциален съюз, заяви, че го радва победата на ФИДЕС. И увери, че партията му ще поддържа и занапред партньорството с Орбан.   Но има и друга Европа. По думите на люксембургския външен министър Жан Аселборн ЕС не е бил създаден с цел «да прокара път за етнически идеолози в правителствата». Представители на ОССЕ готвят доклад за изборите в Унгария, в който се очаква да разкритикуват информационната политика на унгарската държава в предизборната кампания. Същевременно опозицията, изгубила вота, обвинява Орбан, че е нарушил демократичните норми.   Виктор Орбан обаче си осигури нещо критично важно за него —  подкрепата на населението. Той заяви, че в дъното на цялата имиграционна криза от 2015 г. стои заговор на Джордж Сорос. Подразнен,  британският «Гардиън» пише: «Виктор Орбан разсъждава с термини, присъщи само на крайнодесните маргинали. С думите, че «десетки милиони мигранти от Африка и Близкия изток чакат шанс да насилят вратата на Унгария и да нахлуят вътре, сеейки терор, престъпност и насилие, а вече няма да има връщане назад», той се представя като водач на антиимиграционно движение, основно предизвикателство срещу единството на ЕС, а унгарската война с демокрацията от  тази гледна точка е война с демокрацията в цял свят. Унгария  трови политическата атмосфера».   Германската телевизия n-tv.de използва по-умерени изрази, но също отбелязва, че Орбан ще се помъчи да лиши от глас последните независими медии, да обяви за незаконни неудобните за него НПО и окончателно да постави съдилищата под свой контрол. А на европейско равнище все така ще се обявява против солидарната политика на Евросъюза към имигрантите и бежанците. Германският канал цитира «Ню Йорк таймс»: «Тези избори навярно ще са последните, след които тежко осакатената демокрация ще се превърне в изборна автокрация. А за ЕС като общност от демократични държави изниква въпросът може ли да води обща политика с Орбан».   Еврокомисарят за бюджета Гюнтер Йотингер заплашва да използва срещу Унгария финансови лостове — но Брюксел не разполага с критерии, за да води подобна политика срещу страна членка на ЕС, тъй че заплахата остава куха. По-реално изглежда да бъдат наложени санкции за нарушени принципи на правовата държава, както предвижда член 7 от устава на ЕС, използван вече към Полша. Тя може да изгуби правото на глас в Съвета на министрите на ЕС.   На 12 април Европейският парламент предстои да обсъди доклад за състоянието на демокрацията в Унгария, подготвен от комисия начело с Юдит Саргентини (Зелените, Холандия). Но Филип Ламбертс, съпредседател на Зелените в Европарламента, се съмнява дали ще има мнозинство, достатъчно за прилагане на член 7 към Унгария. Самият Ламбертс говори категорично за политиката на Орбан: «В Унгария доминира националистическият популизъм. Не намирам други думи за това, което става — тормоза на имигрантите,  кръстоносния поход срещу Джордж Сорос, едва прикрития антисемитизъм».   При всяко положение предстои ЕС да вземе сериозни решения. Дългосрочното финансово планиране и очакваното през юни окончателно съгласуване на реформата в законодателството за бежанците изискват единодушие в ЕС, а ФИДЕС — Унгарски граждански съюз се кани през май да ограничи със закон дейността на НПО, подпомагащи бежанци. По думите на Янош Халас от групата на ФИДЕС в парламента «това е въпрос на суверенитет, става дума за сигурността на страната». И Брюксел не се очертава да постигне с Орбан европейски консенсус по този въпрос. Както заявява Манфред Вебер, оглавяващ християндемократите от Европейската народна партия в Европарламента, «Виктор Орбан трябва да избере дали Унгария ще остане в ЕС или ще изхвърчи оттам».    ", "date": "2018.04.16", "title": "Победата на Виктор Орбан – предупреждение за буря към Брюксел"}
{"url": "http://www.classa.bg/%D1%81%D0%B2%D1%8F%D1%82/item/380941-%D0%B2%D0%B5%D1%87%D0%B5-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%BE%D1%89%D0%B5-%D0%BA%D0%BE%D0%BB%D0%BA%D0%BE", "text": "            \"Алтернатива за Германия\" вече промени Германия, въпреки че съществува само от пет години. Паралелно с възхода на дяснопопулистката партия страната се поляризира политически, а това не се беше случвало от десетилетия. Тази поляризация се усещаше първоначално по кръчмите и улиците. От миналата есен обаче \"Алтернатива за Германия\" е в германския Бундестаг и то като най-силна опозиционна фракция.   Канцлерката Ангела Меркел, която управлява от 2005 година, винаги окачествява основните въпроси на своята политика като \"безалтернативни\". Още с избора на името си десните популисти от \"Алтернатива за Германия\" се противопоставиха на това. Те спечелиха от бежанската криза   Който е пътувал преди 2013 година из Германия и е разговарял с гражданите, още тогава е усещал повсеместното брожение. Брожение срещу политиката на Ангела Меркел за спасяване на еврото с нейните ниски лихви, които намалиха стойността на спестяванията, застраховките живот и пенсиите. Брожение срещу енергийния обрат и отказа от ядрена енергия, включващ драстично покачване на цените на електроенергията. Много германци се загрижиха за последиците от тази политика, имайки предвид собственото си благосъстояние.   Брожението в страната ставаше все по-гръмко, но и по-многогласно. А повечето политици на федерално и местно ниво отказваха да се конфронтират с това недоволство. И така започна възходът на \"Алтернатива за Германия\". Тази партия ще се стопи от само себе си, казваха всички в един глас. Повтаряха го и след парламентарните избори през 2013 година, когато \"Алтернатива за Германия\" за малко не успя да преодолее петпроцентната бариера.   С бежанската криза през 2015 година обаче чашата преля. И \"Алтернатива за Германия\" успя да влезе в парламента. След като загубиха много гласове на изборите за Бундестаг, ХДС/ХСС и социалдемократите обявиха, че са си извадили поуки от възхода на \"Алтернатива за Германия\".   До неотдавна привържениците на \"Алтернатива за Германия\", излизащи по улиците на многолюдни протести, бяха определяни като \"сган\". Сега сякаш политиците от ГСДП и ХДС/ХСС вземат техните грижи и проблеми насериозно. ГСДП се чуди дали да завие по-наляво, а съюзът ХДС/ХСС изглежда става по-косервативен. Само че партиите не бива да се поддават на изкушението да отговарят на популизма с популизъм. Добрата политика е доста по-сложно нещо.     Възходът на \"Алтернатива за Германия\" не е безалтернативен. Разбира се, че действията на другите партии също ще определят съдбата на тази сравнително млада партия. От решаващо значение ще бъде и политическият курс на самата \"Алтернатива за Германия\".   Всъщност тя има силно изявена саморазрушителна характерна черта. Още от основаването на партията, умерените и радикалните ѝ политици спорят на нож за властта. Постоянно съществува опасността \"Алтернатива за Германия\" да се разцепи сама в борбата между отделните крила. За пет години от съществуването си партията се раздели с двама свои председатели. И в двата случая това бяха по-умерените политици. Ако радикалите окончателно вземат връх, партията би могла да се изчерпи в дългосрочна перспектива.", "date": "2018.04.16", "title": "Вече пет години \"Алтернатива за Германия\"? И още колко?"}
{"url": "http://www.classa.bg/%D1%81%D0%B2%D1%8F%D1%82/item/380942-%D0%B0%D1%80%D0%B0%D0%B1%D1%81%D0%BA%D0%B0%D1%82%D0%B0-%D0%BF%D1%80%D0%B5%D1%81%D0%B0-%D1%83%D0%B4%D0%B0%D1%80%D1%8A%D1%82-%D0%BD%D0%B0-%D1%81%D0%B0%D1%89-%D0%B5-%D1%83%D0%B4%D0%B0%D1%80-%D0%B2-%D0%BD%D0%B8%D1%89%D0%BE%D1%82%D0%BE", "text": "            Да, въздушният удар беше силен сигнал. Но дали ще окаже някакво влияние? Сирийският политически анализатор Амр Куш се съмнява. В арабския портал \"Al Araby Al-Jadeed\" той пише: \"На въздушната атака ѝ липсва нещо много важно: съпътстваща я политическа програма.\"   Още вечерта преди нападението Куш предположи, че ударът на САЩ ще си остане \"изолирана акция\". \"Колкото и да е силен този удар, той няма да успее да свали режима на Асад\", пише сирийският анализатор. Точно обратното: ударът дори би могъл да е от полза за Асад и неговите съюзници Русия и Иран - тъй като не е обвързан с никаква дългосрочна стратегия. И все пак: \"Може би атаката би дала нови импулси на Женевските преговори за Сирия\", пише той.       И телевизионният канал \"Ал Джазира\" се съмнява, че ударът, извършен от САЩ, Франция и Великобритания, ще окаже някакво дълготрайно въздействие. Колумнистът Ибрахим ал Мараши припомня първия американски удар над Сирия преди една година. И той беше в отговор на предполагаема атака с отровен газ, приписвана на режима на Асад.   \"Резултатът от двата удара ще бъде един и същ\", предполага ал Мараши. \"И двата са преди всичко символични акции с оскъдно въздействие. И двата говорят за това, че САЩ нямат дългосрочна стратегия за Сирия. И точно това отличава САЩ от Русия и Иран. Двамата съюзници на Сирия знаят много добре какво искат. Те искат на първо място да подкрепят сирийския президент Башар Асад. А ударите на САЩ от нощта срещу събота няма да променят дългосрочната победа на двамата актьори.\"   Сега решаващото е как самите сирийци реагират на въздушното нападение, пише анализаторът Хазем Сария в арабския и прозападен вестник \"Al-Hayat\", който излиза в Лондон. \"Реакцията на режима е ясна: той ще се опита да насочи реакциите на сирийците в удобната нему посока.\"   \"Сирийците, върху чиито глави падат бомбите, не трябва да мразят Асад и неговия режим, а Америка. Те, които биват атакувани от Асад с химически оръжия, не трябва да мразят него и правителството му, а вместо това трябва да проклинат Израел\", пише Хазем Сария, обобщавайки начина, по който аргументират близките до сирийското ръководство медии.     Хуманитарната равносметка от гражданската война в Сирия не вълнува съюзниците на Асад, предполага палестинският вестник \"Al Quds al-Arabi\", който също е издаван в Лондон. Интересите на Русия и Иран в Сирия са толкова големи, че за тях етичните съображения не играят никаква роля, пише изданието.   \"Русия няма да допусне преговори за главата на Асад поради простичката причина, че той представлява политическата легитимация за интервенцията на Москва. И Иран няма да напусне Сирия\", пише още вестникът и предполага: \"Затова ударът на САЩ, Франция и Великобритания ще се окаже удар в нищото.\"   \"Защото дори и Асад да се оттегли под някакава форма, той пак ще излезе на политическата сцена - през някоя задна врата. Точно така, както го видяхме и в случая с химическите оръжия\", пише \"Al Quds al-Arabi\". Намекът е ясен: режимът на Асад няма право да изполва химически оръжия поради сключените международни договорки. Но тези оръжия съществуват - и бяха вкарани в употреба.   По-оптимистично се изказва някогашният израелски посланик в САЩ Майкъл Орен. \"Въздушният удар на САЩ е от голямо значение за сигурността на Израел, Близкия Изток и целия свят\", казва Орен, цитиран от вестник \"Jerusalem Post\". \"Той доказва, че Тръмп е готов да се придържа към червената линия, зададена от него по отношение на употребата на химически оръжия от режима на Асад. Това е ясно и силно послание: САЩ няма да допуснат той да продължи да ги използва.\"     Израел следи много внимателно въздушните удари. Особено важна за Тел Авив е реакцията на ливанската Хизбула, чиито бойци са разположени директно на границата с Израел. Бейрутската телевизия \"Al Manar\", която минава за рупор на Хизбула, описва удара на САЩ като \"агресивна и зла атака, която нарушава скандално суверенитета на Сирия и честта на нейните жители\".   Медията говори за \"война, насочена към населението от региона\". Тази война обаче няма да постигне целите си. \"Ислямската общност ще излезе по-силна от този сблъсък и решително ще се включи в битката.\" Реториката на \"Al-Manar\" прилича много на реториката на вестник \"Al-Hayat\". Тя обаче достига само до една част от ливанското население. И все пак: това би могло да бъде достатъчно, за да се стигне до задълбочаване на конфликта. Едно е ясно: войната в Сирия скоро няма да приключи.", "date": "2018.04.16", "title": "Арабската преса: \"Ударът на САЩ е удар в нищото\""}
{"url": "http://www.classa.bg/%D1%81%D0%B2%D1%8F%D1%82/item/380943-%D0%B7%D0%B0%D1%8F%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BF%D0%BE-%D0%BF%D0%BE%D0%B2%D0%BE%D0%B4-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "\r\n \r\n     «На 14 април САЩ с подкрепата на съюзниците си нанесоха ракетен удар по обектите на въоръжените сили и гражданската инфраструктура на Сирийската Арабска Република. \r\n \r\n   Без санкции от Съвета за Сигурност на ООН и в нарушение на Устава на ООН, нормите и принципите на международното право беше извършен акт на агресия срещу суверенна държава, която се бори с тероризма. \r\n \r\n   \r\n       Отново, както и преди година, когато САЩ атакуваха авиобазата » Шайрат» в Сирия използвайки инсценировката с използването на отравящи вещества срещу гражданското население, този път в сирийската Дума използваха същия предлог създавайки инсценировка за «химическа атака», която беше разкрита. Руските военни експерти, които бяха на мястото не откриха никакви следи от използването на хлор или друго отравящо вещество. Нито един местен жител не потвърди факта на химическата атака. \r\n \r\n   Организацията по забрана на химическо оръжие изпрати в Сирия свои специалисти за изясняване на всички обстоятелства. Но групата от западните държави цинично пренебрегна това, предприемайки военна акция, без да изчакат резултатите от разследването. \r\n Русия решително и сериозно осъжда нападението над Сирия, където са разположени руски военнослужещи, които помагат на законното правителство в борбата с тероризма. \r\n \r\n   С действията си САЩ още повече задълбочават хуманитарната катастрофа в Сирия, причинявайки страдания на мирното население, и помагайки на терористите, които седем години терзаят сирийския народ, провокират нова бежанска вълна в тази страна и региона като цяло. \r\n \r\n   Сегашната ескалация около ситуацията в Сирия оказва разрушително въздействие на цялата система на международните отношения. \r\n \r\n   Историята ще сложи всичко по местата си, и тя вече е дала тежката отговорност на Вашингтон за кървавата разправа с Югославия, Ирак, Либия. \r\n \r\n   Русия свиква извънредно спешно заседание на Съвета за Сигурност на ООН за обсъждане на агресивните действия на САЩ и съюзниците им.» \r\n \r\n   \r\n \r\n         \r\n      ", "date": "2018.04.16", "title": "Заявление на руския президент Владимир Путин по повод атаката на САЩ"}
{"url": "http://www.classa.bg/%D1%81%D0%B2%D1%8F%D1%82/item/380944-%D1%80%D1%83%D1%81%D0%B8%D1%8F-%D0%BE%D1%82%D0%B2%D1%8A%D1%80%D0%BD%D0%B0-%D0%BD%D0%B0-%D1%83%D0%B4%D0%B0%D1%80%D0%B0-%E2%80%93-%D1%81-%D0%BD%D0%B0%D0%B9-%D0%BC%D0%BE%D0%B4%D0%B5%D1%80%D0%BD%D0%B8%D1%8F-%D0%B2%D0%B8%D0%B4-%D0%BE%D1%80%D1%8A%D0%B6%D0%B8%D0%B5%E2%80%A6-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D1%80%D0%B8%D0%B7%D0%BD%D0%B0,-%D1%81-%D0%BF%D1%80%D0%B8%D0%B7%D0%BD%D0%B0%D1%86%D0%B8-%D0%BD%D0%B0-%D0%BF%D0%B0%D0%BD%D0%B8%D0%BA%D0%B0%E2%80%A6", "text": "Един от най-известните египетски фараони – Рамзес Втори, има интересен епизод в управлението си. Опитал да нападне и завладее хетите, но бил разбит.   И като се върнал в столицата, представил събитията по невероятен начин, та излязло едва ли не, той е победил…   Нещо подобно се случва в момента в глобалната политика, и признанието за това идва от самата и жертва – САЩ.   Пентагонът разпространи съобщение, според което Русия е започнала мащабна дезинформационна кампания след ударите в Сирия. Доколкото самите удари очевидно бяха пропаганден проект – те не засегнаха никакви сериозни цели, то излиза че с активност на друго място, Русия по същество отговаря на същия тип атака – пропагандна.   Според говорителката на Пентагона Дана Уайт, след ударите, има 2000% увеличение на активността на “руските тролове”.   В това вероятно има нещо вярно, защото в медиите вече не се говори за огромната победа на Тръмп и как унизил Москва, а се говори предимно какво са ударили тези ракети и че всичко е било договорено.   В страни като България, въпреки разочарованието на русофилското население от липсата на ответен удар, е факт че атаките се осмиват, заедно с Доналд Тръмп. А почти всички вярват, че действително 70% от ракетите са били свалени.   Всъщност, такова нещо не казаха дори сирийците – те съобщиха за 10-12 свалени ракети, т.е. 10%. Неясно е и защо изобщо трябва да се свалят ракети, при положение, че те удариха единствено безсмислени обекти в пустинята и не убиха нито един човек. И атаката е очевидно театрална, а Русия и Сирия са изтеглили всичко важно от мишените. Т.е. най-вероятно никакви ракети не са сваляни, но Москва активира пропагандна контра-теза, която на някои места доста добре покълна.   Опасенията на САЩ от “руските тролове”, които очевидно не са само тролове, а са цяла система за разпространение на информация, сочи че всъщност ответен удар може и да има. И той никак да не е безобиден.   Ако смисълът от подобни акции е единствено реакцията на общественото мнение, то ако се постигне определен резултат, без ракети, може да се окаже, че алтернативните средства са по-ефективни.   Въпросът доколко информационното поле е основно бойно поле вече, е ключов. Той може за обезсмисли милиардни оръжейни проекти и периодични пукотевици и фойерверки.   Разбира се, ако целта е да се постигне нещо на бойното поле, тогава оръжия трябват. Но в Сирия войната на бойното поле е почти свършила, и тя не може да се обърне с ракетен удар. Съответно – остава пропагандата.   Усещащият се страх у американските представители сочи, че проблем има, т.е. налице е контраудар в нов тип война. Защо правят подобни панически изказвания, вместо да активират своите пропагандни войски, не е ясно. Със сигурност, това е малка победа, почетен гол, за Путин. А дали ще обърне резултата с кликове срещу ракети, предстои да видим…    ", "date": "2018.04.16", "title": "Русия отвърна на удара – с най-модерния вид оръжие… Пентагонът призна, с признаци на паника…"}
{"url": "http://www.classa.bg/%D1%81%D0%B2%D1%8F%D1%82/item/380945-%D0%BF%D1%83%D1%82%D0%B8%D0%BD-%D0%B7%D0%BD%D0%B0%D0%B5-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B3%D0%BB%D0%B0%D0%B2%D0%BD%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%82%D1%80%D1%8A%D0%BC%D0%BF", "text": "Последните заявления на Доналд Тръмп предизвикаха у мнозина толкова силно объркване, че все по-силно звучат гласовете на тези, които призовават президента да бъде лишен от възможността да пише постове в „Туитър“. Това е повече от неразумно, нали американският президент и без това има много малко инструменти в борбата за власт.   Президентът на САЩ, наскоро написал, че Русия трябва да се приготви за удар по Сирия с американски ракети, отстъпи след това крачка назад.   „Никога не съм говорил, кога ще се случи атаката в Сирия. Може би много скоро или изобщо не скоро. При всеки случай, САЩ, под моето ръководство, продължиха огромната работа по избавянето на региона от „Ислямска държава“ – Къде ни е нашето „Благодарим Америка?“   Крачката назад, която направи Тръмп в сирийската криза, предизвика въздишка на облекчение за изплашените и тези, които се правеха на уплашени. Но призивите да „се прибере телефона от Тръмп, за да не може да пише в Туитър“, са неразумни. Трябва да се разбере, че американският президент и така е лишен от голяма част от възможностите на своите предшественици.   Той се намира в обсада и неговият „Туитър“ е едва ли не основно оръжие за защита и нападение, неговата медия. При това Тръмп воюва не с Путин, а с американския елит, с неговите телевизионни канали и вестници. Путин е човекът, с който не само иска да се разбере, но и с когото иска да се сравнява.   Да, Тръмп иска да го смятат за толкова як, колкото и Путин, т.е. за президента на САЩ е важно да има същата репутация за световната общност, която има (при това в немалка степен благодарение на демонизацията на западната преса) Владимир Путин.   В резултат на смесването на всички тези мотивации ние имаме турбулентна световна обстановка, на която най-правилно реагира човекът, който наистина е нещо като кумир за Тръмп – Владимир Путин. В сряда, когато много от т.нар. специалисти по САЩ, напълно сериозно обсъждаха „полуделия Тръмп“ и „високата вероятност за удар по руските войски в Сирия“, президентът Путин мълча.   Защото върховният главнокомандващ прекрасно разбира какво движи Тръмп. Неслучайно едва ли не първите думи, казани в началото на първата среща с Тръмп, бяха шеговит въпрос – „те ли те обиждат?“. В този момент президентът на Русия показа с пръст американските журналисти. По този начин Путин искаше да покаже на новия си познат, че разбира в какви тежки условия му се налага да работи.   И този момент се случва в началото на юли миналата година в Хамбург. Тогава Тръмп бе президент на по-малко от половин година. Сега, девет месеца по-късно, Тръмп вече е отбил почти трета от своя президентски мандат и в това време по него продължава да се стреля отвсякъде. Не от Русия и от Китай, а от собствената му страна. Глобалистки настроеният елит, това, което наричат „вашингтонското блато“, контролиращо голяма част от американските медии, си е поставило за цел да не даде на Тръмп да стане пълноценен президент, да блокира всяко негово действие както вътре в страната, така и на световната арена, поставяйки под съмнение легитимността му чрез съвършено измислени и безпочвени обвинения за „Руските връзки“.   В резултат на това, вече година и половина, Тръмп всеки ден слуша само една новина – какъв глупак е и как не може да управлява американците. В борбата с почти тоталната кампания по очернянето на собствената персона, Тръмп има един надежден съюзник – неговият профил в Туитър. Това е неговата медия, неговият рупор това, което отразява неговите възгледи за случващото се. Петдесет милиона абонати го четат пряко, а милиарди жители на земята разбират неговата позиция чрез американските и световни медии, които не могат да не цитират президента на САЩ.   За какви цели Тръмп на първо място използва своя „Туитър“? За да разобличава антитръмповската кампания, която водят против него. Трябва да се разбере, че в САЩ през цялото президентство на Тръмп тема номер едно за американските медии остава разследването на неговите руски връзки и всевъзможните съпътстващи това теми.   През последната седмица обсъждат, например, бившата порнозвезда, която някога е имала връзка с Тръмп – как това може да дискредитира действащия президент и най-вече защо това трябва да вълнува 300 милиона американци, никой не обяснява. Американската аудитория се потапя насилствено в подобни теми, както с цел да се очерни Тръмп, така и за това, че да се отвлече вниманието от тези въпроси, които Тръмп предлага да реши – миграционните реформи, реформите в здравеопазването и прочее.   В отговор Тръмп може само да взривява ситуацията, пренасочвайки вниманието на различни външнополитически проблеми – било то корейската криза, която той проточва повече от година, или отношенията с Русия, които трябва да подобри. Да, нали цялото време след встъпването в длъжност (и година и половина преди това) Тръмп упорито призовава да се подобрят отношенията между двете страни, „да се разбере с Путин.“. И когато му пречеха да направи това, в това число чрез раздухването на случая с „руската намеса“ – той прямо и честно писа за това, че не му позволяват да промени отношенията между двете държави.   Защо Тръмп промени своята риторика през последните дни? Защо той преди месец говореше за намерението си да изтегли американските военни от Сирия и да се разбере с Путин за подготовката за първата пълноценната среща на високо равнище, а след това изведнъж извърши мащабното гонение на нашите дипломати заради „Случая Скрипал“, а след това обвини Путин в подкрепата на „животното Асад“ и заплаши с ракетен удар по Сирия? Какво стана?   Тръмп просто иска много бързо да се избави от разследването на руската следа от комисията на Мюлер и заради това е готов да принесе ритуални жертви на олтара на русофобията, т.е. да демонстрира своята твърда позиция по въпроса за борбата с руската заплаха. Това му е нужно, за да може да принуди противниците си да приключи работата по следствието, търсещо несъществуващи „руски следи“. Това, че ги няма, се знае от всички, но около търсенето е създадената такава истерия, че просто така не може да затвори тази тема. И докато комисията на Мюлер Работи, Тръмп не може да стане пълноценен президент.   Този понеделник следователите нанесоха нов удар по Тръмп. Устроиха обиски на адвоката му. Президентът На САЩ е провокиран да извърши ответни действия – например, да уволни прокурора Мюлер, след което уж ще е възможно Тръмп да бъде обвинен в нарушение на закона и да се започне процедура на импийчмънт. Това е измислен сценарий, но трябва да се разбере, че подобно разсъждение все пак влияе на общественото мнение, а също и на вашингтонската администрация. Кадровите замени, които в последно време текат във Вашингтон, също са свързани със затрудненията на работата в обсадена крепост. Малко са хората, способни да работят в „правителство с ограничени възможности“, каквото в момента всъщност е администрацията на Тръмп.   Затова и когато Тръмп хвърля гръм и мълнии по адрес на „човека ракета Ким“ или „Животното Асад“, когато заплашва с удари по КНДР и Сирия, трябва да се помни, че всъщност той Воюва преди всичко с американските „фалшиви медии“. Трябва да им промени дневния ред, който, разбираемо, формират не от реални събития, а според поставените пред тях цели по блокирането и свалянето на Тръмп. Тръмп, който иска да промени много в САЩ и по света, се оказва блокиран в овалния кабинет. Неговият „Туитър“ е основното му оръжие в борбата за власт, която му е връчена от американския народ, но от която го лишава „Вашингтонското блато“.   Тръмп, разбира се, разглежда и възможността да нанесе удар по отделни сирийски военни обекти, но само тези, където гарантирано няма да има военни. Но при това у него има две основни препятствия – на първо място, той трябва да е 100% уверен, че на атакуваните цели няма да има руски съветници, а на второ място, да бъде уверен, че ударът ще бъде оценен в самите САЩ като признак за неговата сила и категорична позиция по отношение на Русия. И ако първото препятствие може да се преодолее, контактите с руските военни се запазват за американците на най-различни равнища, то втората задача изглежда на практика неизпълнима.   Американските медии вече предупредиха Тръмп, че “имитационният удар”, подобно на атаката от миналата година срещу сирийската въздушна база, няма да се брои. Той ще бъде наречен следващата „уговорка с Путин“ – и вместо плюсове за американския президент, ще има някои минуси. И като се има предвид, че Тръмп не е имал намерение за реален сблъсък с руснаците, то на практика не му остава друг изход. Като “отложи” удара, Тръмп продължи да играе сирийската карта, но не навреди на отношенията си с Путин.   Владимир Путин, за среща с когото се готви Тръмп, правилно оценява разположението на силите в страната на нашия основен геополитически противник и затова няма да създава акаунт в „Туитър“, няма да влиза в спор с Тръмп, когато пише за „красивите си ракети“. Реалната политика се прави по време на срещите между двамата президенти, а не по време на информационната война на ръководителя на САЩ с тези, които ненавиждат и стопанина на Кремъл и обитателя на Белия дом.   Пьотр Акопов", "date": "2018.04.16", "title": "Путин знае тайната на главното оръжие на Тръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380937-%D0%BA%D1%80%D0%B8%D1%81%D1%82%D0%B8%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%B7%D0%B0%D0%B6%D0%B8%D0%B2%D1%8F-%D0%B2-%D0%B0%D0%B4%D0%B0", "text": "Дуетната половинка на Орлин Горанов – Кристина Димитрова, от миналата есен насам е загубила 8 напълно здрави зъба заради пародонтоза. 58-годишната естрададжийка се е видяла в чудо как да спре окапването на скъпите си коронки, като дори й се наложило да пътува за консултация със специалисти в Израел, пише „Таблоид\".    Нашенските лекари се оказали абсолютно безсилни да спрат обеззъбяването. Според тях то се дължало на стрес, тъй като Димитрова не злоупотребявала с алкохол и тютюн, което е най-честата причина за развитие на пародонтоза. Кръвните изследвания пък не открили никаква инфекция.    Близки до естрададжийката твърдят, че здравословният проблем е предизвикан от грижи по блудния син на Кристина и агент Тенев – Димитър. Джими, както е по-известен сред столичния ъндърграунд, отново бил затънал в лоша компания, след като преди 3 години едва отърва затвора по обвинение в сканиране и източване на кредитни карти.    В последните месеци Митко отново се подвизавал в Германия, където се свързал със съмнителна група емигранти от Близкия Изток. Арабите се занимавали с търговия с автомобили и макар Митко да се кълнял на майка си, че бизнесът им е изцяло легитимен, нея я тресяла жестока параноя, че става въпрос най-малкото за канал за крадени коли, а защо не и за трафик на возила към „Излямска държава\".    Димитрова признава, че в името на кариерата си е обръщала твърде малко внимание на Тенев – младши, когото ражда на крехката възраст от 22 години. Пренебрежението й стигало до там, че в определени моменти Криси не знаела кое училище посещава отрочето й. Психодрамата сега се е завърнала със страшна сила и е на път да лиши блондинката от ослепителната й усмивка.    В израелската клиника са й предложили лазерна терапия за стопиране на пародонтозата, но за целта Димитрова трябва да посещава клиниката ежедневно в продължение на месец, което няма как да впише в ангажиментите си. Другият вариант е изпадалите зъби да бъдат заменени с имплатни, което на този етап изглежда единственото решение.", "date": "2018.04.16", "title": "Кристина Димитрова заживя в Ада"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380938-%D1%88%D0%BE%D0%BA%D0%BE%D0%BB%D0%B0%D0%B4%D0%BE%D0%B2%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5", "text": "Шоколадовото изкушение, което радва феновете на Тотнъм, а и на Острова, се казва Марилу Сидибе. Тя е половинката на футболистът на \"шпорите\" Муса Сисоко и е бивша възпитаничка на националния отбор на Франция по таекуондо.  Марилу набра най-много популярност във Франция, когато участва в местния вариант на \"Сървайвър\".   Освен това 28-годишната красавица започна наскоро да гради кариера като спортен модел, а сами може да се уверите защо...                    ", "date": "2018.04.16", "title": "Шоколадово изкушение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380939-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Необходимо е, да не си правите размазани планове, а да си поставите конкретни цели. Само по този начин, ще подобрите позицията си в работата и ще сте в състояние да получите впечатляващи печалби. Днес, може да имате ярка и незабравима среща, с романтичен оттенък. Ако не започнете да сравнявате новия избраник с бивш партньор, всичко ще бъде наред. ТЕЛЕЦ ( 21 април - 21 май )  Днес може да се наложи да преработите плановете си, поради лични обстоятелства. За нищо не съжалявайте – всичко ще е за добро! Възможно е бизнес пътуване в чужбина, както и сключване на печеливш договор. В трудни ситуации, се обърнете към близките си, а не се затваряйте в себе си. БЛИЗНАЦИ ( 22 май - 21 Юни ) Днес ще сте готови за малки рискове и импровизации в личния живот. Тези които отдавна мечтаят да срещнат \"своя\" човек, съдбата най-накрая, ще ви изпрати такова запознанство. Във финансовите въпроси, напротив, трябва да бъдете предпазливи. Всяка грешка, може да доведе до тежки загуби, които да ви вкарат в безизходно положение.   РАК ( 22 юни - 23 юли ) Бъдете първи във всичко, което предприемате. Не се страхувайте да експериментирате и да предлагате свои методи за решаване на проблеми в работата. Денят е добър за отдих на открито, занимания с любимите хобита и общуване с приятели. Само трябва да харчите по-малко пари за забавление, а най-добре е да седнете и да си направите бюджет за следващите месеци. ЛЪВ ( 24 юли - 23 август ) Днес може не просто да направите много, но дори да надминете работния план. Вашата упоритост определено ще бъде забелязана и ще има положително въздействие върху бъдещата ви кариера. Възможни са също провокации от завистливи колеги, но вие класически ще избегнете всякакви куриозни ситуации. ДЕВА ( 24-ти август - 23 септември ) Ще трябва да докажете своята компетентност в работата, особено ако наскоро сте започнали работа в нова компания. Бъдете отговорни и точни, това ще ви гарантира високи доходи. Вечерта, не си струва твърде дълго да прекарвате в интернет, по-добре си легнете по-рано. ВЕЗНИ( 24 септември - 23 октомври) Внимателно ще следите всичко, което се случва около вас. Това е една добра стратегия, която ще доведе до успех в работата. Не губете много енергия за празни приказки. Ако някой е негативно настроен към разговора, по-добре въобще да не общувайте с него. Следете срока на годност на продуктите които купувате, има риск от натравяне.   СКОРПИОН ( 24 октомври - 22 Ноември ) Днес са възможни нови срещи, съдбовни запознанства и положителни емоции. Благодарение на всичко това, настроението ви ще бъде прекрасно, а здравето чудесно. Може също да се запишете на курс, да организирате пътуване и да сключите сделка. Главното е, да не съмнявате в себе си и вашите способности.   СТРЕЛЕЦ ( 23 Ноември - 21 Декември ) Неочаквано, но много приятно запознанство, ще ви предаде увереност. Само не правете прибързани стъпки, за да не съжалявате след това. Шефовете, може да ви предложат творчески методи за работа, които ще позволят да разширите проектите си. Ако вашите колеги подкрепят идеите, може веднага да започнете да ги прилагате. КОЗИРОГ (22 Декември - 20 януари ) Днес не трябва да поемате повече задачи, отколкото може да свършите. С хората се дръжте максимално дружелюбно, за да не създадете конфликтна ситуация. Бъдете уверени в личния си живот, особено ако наскоро сте започнали романтична връзка. До вечерта, настроението ви може да се влоши, в резултат на емоционално напрежение.  ВОДОЛЕЙ ( 21 януари -  19  февруари ) Пред вас, ще се появят нови перспективи в работата. Ако следвате точно графика си, ще свършите всичко и ще бъдете в състояние да постигнете високи резултати. В отношенията с близките, може да има напрежение и недоразумения. Опитайте се, да укротите амбициите и желанията си и бъдете по-мили към хората, които обичате.   РИБИ ( 20 февруари - 20 март ) Възможен е голям напредък в кариерата и професионалното ви развитие. За семейните въпроси е най-добре да се консултирате с членовете на семейството си, а не да правите всичко сами. Ако не контролирате своите финансови разходи, до края на деня ще останете без пари. Спешно търсете допълнителни доходи.", "date": "2018.04.16", "title": "Дневен хороскоп 16 април"}
{"url": "http://www.classa.bg/%D1%81%D0%B2%D1%8F%D1%82/item/380940-%D1%82%D1%83%D1%80%D1%81%D0%BA%D0%B8%D1%8F%D1%82-%D1%81%D0%B5%D1%80%D0%B8%D0%B0%D0%BB-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D0%BD%D0%BE%D1%81%D0%B8%D1%8F-%D0%BF%D1%80%D0%B5%D0%B4-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80%D0%B0", "text": "          \"Отсечи главата на неверника!\" - под това заглавие \"Франкфуртер Алгемайне Цайтунг\" отпечатва поредното есе на турския журналист Бюлент Мумай от поредицата му \"Писмо от Истанбул\". Мумай разказва за тоталната пропаганда на правителството, за кръвожадните и исторически изопачени сериали и за драматичното противопоставяне между двете половини от населението. В предишно свое \"Писмо от Истанбул\" авторът бие тревога, че и последната относително независима медийна група в страната вече е сменила собственика си, а покупката е кредитирана с пари на данъкоплатците. Неслучайно новият собственик се обръща към президента Ердоган с \"шефе\", пише Мумай в последното си есе.   \"Турция прилича на букет цветя, част от които линеят ден след ден. Благодарение на един режим, който става все по-авторитарен, цветовете и уханията в тази страна постепенно чезнат. Демократичните достижения и двестагодишният стремеж да живеем по западен образец – на всичко това е ударена спирачка. На правителството не му е останало нищо друго, освен въздигнатият до небесата национализъм, наквасен в религиозен сос, поради което то просто желае да повехнат онези цветя, които не пасват в букета му. Или пък ги прекършва и ги изхвърля.      Външнополитически успехи няма никакви, икономиката не е в състояние да произведе благоденствие, поради което правителството излива гнева си върху \"другата половина\". То сочи \"другите\" с пръст, превръща ги в мишена за \"своите 50%\" и нагнетява поляризацията в обществото. И понеже не може с делата си да даде удовлетворение на хората, то насъсква своите привърженици и анатемосва опозицията.   Най-подходящият инструмент за осъществяване на тази тактика без съмнение са медиите, които вече се намират изцяло под контрола на правителството. Особено националистическите сериали на държавната телевизия ТРТ постепенно се превръщат в ехо на правителствената пропаганда. Ердоган лично се явява на снимачната площадка на някои от тези сериали или устройва за екипите приеми в своя дворец с хиляда стаи, а в ответ сериалите преливат от героични тиради, които са в пълно съзвучие с правителствената политика. Ако Ердоган в момента има разправии с някоя европейска държава, в съответния османско-исторически сериал посланикът на тази страна начаса получава звучни шамари от султана.   Без никакво съмнение тези сериали имат за цел да консолидират последователите на управляващата Партия на справедливостта и развитието и освен това да придърпат към нея още гласоподаватели от най-масовата група – националистите. Многобройни постинги в социалните мрежи показват, че правителството действително постига търсения успех. В дните, когато се излъчват сериалите, социалните мрежи са пълни със снимки на техни почитатели, които седят пред телевизорите с щитове и мечове. По време на победоносните битки на турските войници възгласите \"Аллах, Аллах!\" отекват не само на бойното поле, но и от диваните пред малкия екран. А ако битката се води срещу християнска армия (това е общият случай), тогава зрителите дерат гърла: \"Отсечи главата на неверника!\"\"   По-нататък в есето си авторът разказва, че тези ритуали постепенно се превръщат в своеобразно социално общуване: мъжете се събират на групи пред телевизора в кафенето или у дома, облечени в носии и исторически костюми, и гръмогласно \"участват\" в битките.   \"Сериали, които раздухват националистическите настроения, вървят не само по държавната телевизия, но и по частните канали на лоялни предприемачи. По време на всяка турска военна офанзива извън границите на страната, войници и полицаи в бойни униформи нахлуват по всички канали в най-гледаното време. Но тази Рамбо-пропаганда, поставена в исторически мизансцен, е само по-малката част от злото.    По-лошото е, че историческите факти се изопачават и цензурират. Така например султан Абдул Хамид II, за когото е известно, че е изгубил най-обширните територии в историята на Османската империя, в сериалите се явява с репликата: \"По-скоро ще дадем живота си, отколкото педя земя!\". В действителност по време на 33-годишното управление на Абдул Хамид II империята губи над милион и половина квадратни километра територии в Тунис, Египет, Кипър, Сърбия, Черна гора и Румъния и по този начин е изтласкана от Европа и Африка.   И още. В османските дворци алкохолните напитки открай време са били на почит. Дори неколцина султани са писали хвалебствени химни за виното. Днешният религиозно задръстен национализъм обаче не търпи алкохолните напитки. Не търпи дори най-обикновеното им споменаване. В съзвучие с атмосферата на нетърпимост, създадена от правителствената цензура, днес думата \"вино\" се изличава дори от текстовете на песни, писани преди хиляда години от прочутия персийски поет Омар Хаям.\"", "date": "2018.04.16", "title": "Турският сериал започна. С носия пред телевизора!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380935-%D1%8F%D0%BA%D0%B0%D1%82%D0%B0-%D0%B4%D1%83%D0%BF%D0%B0%D1%80%D0%B0-%D0%B2%D0%B7%D1%80%D0%B2%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Гери-Никол е пуснала в социалните мрежи 153 снимки на \"яката дупара\" от началото на годината. Това изчислиха феновете на младата варненска знаменитост.      Според тях певицата снима повече задните си части от всяка друга анатомична област, пише „Телеграф\". Не случайно има и хит за тях – „Яката дупара\".      От въпросното „изследване\" обаче не става ясно дали едни и същи снимки, но публикувани в различни социални мрежи, се броят за три различни или една, но тук това няма значение.      Гери-Никол отново показа сексапил с последната си фотосесия, на която носи розов цял бански върху бронзов загар.", "date": "2018.04.16", "title": "\"Яката дупара\" взрвиви мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380936-%D0%BD%D0%B0%D0%B9-%D0%BF%D0%B5%D1%80%D0%B2%D0%B5%D1%80%D0%B7%D0%BD%D0%B8%D1%82%D0%B5-%D0%B7%D0%BE%D0%B4%D0%B8%D0%B8", "text": "Да навлезем в най-интимната характеристика на зодиакалните знаци! В чие подсъзнание бушуват силни страсти, мръснишки фантазии и стремеж към нестандартното в секса.        Да, точно тази зодия, въплъщаваща благородство и внасяща респект, където и да отиде, е истински пожар в леглото. Сексът с Лъв обикновено си е дългометражен порно филм. При мъжете още от самото начало, но за дамите трябва да отбележим, че не се развихрят току-така пред всеки. Много ги влекат ролевите игри (често на господар и подчинен), белезниците и коженото бельо. А повечето от тях предпочитат в стаята да има огледала.    2. Скорпион     Че среброто се дава именно на тази зодия може би не ви учудва. Дори в привидно студените Скорпиони се крие такова мръсно подсъзнание, че косите ви ще настръхнат. Секс игрички, нестандартни пози и особено нестандартни места, са сред най-предпочитаните им авантюри. Страстта е основата в същността на Скорпиона и къде да я изкара максимално, ако не в луди секс игри!    1. Близнаци     Ако веднага се сетите за партньор с тази зодия, който не е показал качества на перверзник, бъдете сигурни, че вие не сте го предразположили...    И най-вероятно ви е кръшкал/а. Тази зодия не само обожава секса, тя НЕ МОЖЕ без него. От друга страна, знаем, че именно Близнаците най-бързо се отегчават от всичко. Какво е решението – секс експерименти, тройки, групов секс, анален секс и всичко, за което можете да се сетите.     Особено се вихрят дамите, голяма част от тях нямат никаква свян в леглото... и в колата, и в тоалетната на заведението, и на задния ред в киното, и в офиса, и на стълбището... Изобщо бъдете сигурни, че само с Близнак можете да изживеете секс приключение, което никога не се забравя.    Длъжни сме да посочим още две зодии, които не са в класацията, но да си знаете, че често в тях дълбоко дреме перверзник. Ще ви е трудно да го събудите, но ако това стане, няма заспиване!    Това са Рак и Везни. А зодията, при която мръсният секс е мираж, е Козирог. Дори не му намеквайте за нещо нестандартно, защото може крайно да го отвратите от себе си.    С Водолей също можете да се развихрите, но бъдете сигурни, че той не го прави от страст, а по-скоро от любопитство към новото.", "date": "2018.04.16", "title": "Най-перверзните зодии"}
