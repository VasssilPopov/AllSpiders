{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403607-%D0%BF%D0%B8%D1%8F%D0%BD-%D0%B8%D0%B7%D0%BD%D0%B0%D1%81%D0%B8%D0%BB%D0%B8-18-%D0%B3%D0%BE%D0%B4%D0%B8%D1%88%D0%BD%D0%B0-%D0%BD%D0%B0-%D0%BF%D0%BB%D0%BE%D1%89%D0%B0%D0%B4", "text": "27-годишен мъртво пиян мъж е бил арестуван във френския град Нанси, след като изнасилил млада жена на един от градските площади. Виновникът е познат в града, тъй като е титулярен вратар на местния отбор Нанси, играещ във френската втора дивизия. В неделя рано сутринта Батист Валет срещнал 18-годишно момиче и нейна приятелка в една от дискотеките в града. Докато другата жена си говорела с други посетители, вратарят извел тийнейджърката навън и започнал да я целува. Това станало със съгласието на момичето, но след това той насилствено извършил сексуален акт с нея. Инцидентът е станал на един от градските площади в 2:00 часа през нощта. След това 18-годишната се обадила на свой приятел и споделила, че е изнасилена. Той от своя страна повикал полицията.   Валет бил арестуван, но заради силното си алкохолно опиянение не е успял да даде показания. След като изтрезнял, вратарят извикал адвокатка от Париж. В нейно присъствие и пред своята съпруга той признал, че е имал сексуални отношения с младата жена, но това било по взаимно съгласие. Жертвата и нейната приятелка са съобщили в своите показания, че не са знаели кой е мъжът. Батист Валет не се е представил като футболист, а като финансист. Футболистът е бил освободен под гаранция. Футболният клуб Нанси излезе с официално съобщение, в което изразява вярата си във френската правосъдна система и ще съдейства на разследващите органи. Батист Валет е роден на 1 септември 1992 г. От това лято е част от Нанси, а преди това в продължение на две години е част от Ним. Между 2015 и 2017 г. играч на белгийския Екселсиор Виртон. Валет е бивш френски национал по плажен футбол и с представителния тим на „петлите“ участва на Европейската лига по плажен футбол през 2013 г.", "date": "2019.12.17", "title": "Пиян изнасили 18-годишна на площад"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403608-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D1%81%D0%B8-%D0%BD%D0%B0%D0%B2%D1%80%D1%8F-%D0%BC%D0%B5%D0%B6%D0%B4%D1%83-%D1%86%D0%B8%D1%86-%D1%82%D0%B5", "text": "Фитнес фурията Янита Янчева събра погледите на феновете в мрежата, като си лепна банан в деколтето. Горещата красавица се похвали с жълтия плод, който си залепи между прелестите с тиксо. Блондинката, която минава за една от най-популярните българки, реши да позира с плода като в арт инсталация, оценена на 120 000 долара. Янчева обяви наддаване за своето творение и цената му започва от 120 бона.  ", "date": "2019.12.17", "title": "Една от най-горещите българки си навря между циц*те..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403609-43-%D0%B3-%D0%B1%D0%B0%D1%89%D0%B0-%D1%81%D1%82%D0%B0%D0%BD%D0%B0-%D1%85%D0%B8%D1%82", "text": "43-годишният Лари Самптър от град Дентън, Тексас, се е ядосал на своята 15-годишна дъщеря Мадлин заради това, че тайно водела момчета в стаята си и те оставали там за през нощта. Като наказание бащата предложил на дъщеря си два варианта: да се прости с телефона си за месец или да даде на родителите контрол върху нейните акаунти в социалните мрежи в продължение на две седмици, съобщават американските издания.                                      Момичето избрало втория вариант. След това в профилите на Мадлен започнали да се появяват забавни снимки и видеоклипове на баща й. Това обаче доведе до неочакван резултат - под публикациите на бащата имало много повече харесвания и коментари, отколкото под постовете на дъщерята.", "date": "2019.12.17", "title": "43-г. баща стана хит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403610-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D1%80%D1%83%D0%BC%D1%8F%D0%BD%D0%B0", "text": "Животът на 70-годишната вдовица Румяна Дудолова от Бургас се превръща в истински ад преди 5 години, пише Флагман бг. Като цяло жената има злощастна съдба, но това което преживява през последните години от живота си е истинско наказание свише. За нея няма кой да се погрижи, оставена съвсем сама да се бори срещу несправедливост, с каквато всеки обикновен човек би се сблъскал. След дълги семейни драми с брат й Станимир при подялба на наследствена къща, намираща в сърцето на града, на ул. „Оборище\", се стига до някакво разбирателство, дотолкова, че на мястото на къщата им успяват да построят 4-етажна кооперация. Румяна смята, че е заслужавала по-голяма част от новата сграда, защото тя се е грижила за майка им до последно, но в крайна сметка двамата поделят точно по един етаж. Румяна взима първия, а Станимир третият. По това време тя работи като корабен агент, получава сравнително добри доходи и успява да създаде сравнително скъпо и комфортно жилище. През 2015 година, когато вече е пенсионерка и смята, че е време за почивка, започва жестокото ходене по мъките. Домът й потъва във вода вследствие на ремонтни дейности от третия етаж. 2/3 от паркета е съсипан, одата е стигала до нивото на трапезната маса, а брат й, който междувременно е избран и за домоуправител, нехае. С него окончателно приключих добрите обноски, нормален разговор е невъзможен.      Започнах да го съдя, но без успех до ден днешен, казва Румяна През 2019 година историята с наводнението се повтаря. Брат й отново решава да прави ремонт на банята си и наводнява жилищата под него - на първия и втория етаж. За лош късмет на Румяна само няколко дни след като апокалипсисът от третия етаж е стихнал и водата се оттекла, ново цунами потапя жилището й. Този път - нерегламентиран ремонт от втория етаж наводнява собствеността на бургазлийката. Нов собственик на жилището на втория етаж решава да преустрои банята, тоалетната и килера в общо санитарно помещение. По думите на Румяна въпросният ремонт, застрашаващ целостта на сградата е довел до третата водна трагедията в апартамента й. „Нито мога да продам имота си в този вид и да се махна, нито мога да живея в него. Стаите са барикадирани с мухлясали килими и дрехи повече от 5 години. Паркетът е тотално съсипан, а всичко бях постигнала сама с двете си ръце. Мъжът ми отдавна почина, детето ми живее далеч\", споделя през сълзи жената. Влага и мухъл за плъзнали по всички стени на жилището на Румяна, а спазване на нормална хигиена е трудна задача. Румяна продължава да търси правата си, но институциите я режат, защото няма застраховка, а всичко било в ръцете на ръководството на етажната собственост, т.е. в ръцете на брат й, който два пъти я наводнява, твърди бургазлийката. Специалисти от ВиК са потвърдили, че водният проблем, най-големият, е причинен от втория етаж заради голямото преустройство. Със собственика обаче не могат да стигнат до нормално решение и компенсация, защото той смята, че пораженията не са по негова вина. „Всеки си измива ръцете. Това трябвало да го реши етажната собственост на блока, ама като не стигаме до консенсус, какво да правя. Колко писма съм писала до кмета, до РДНСК..Моето е трагедия. Моето не е живот. Животът ми е събран в кашони, поболях се\", плаче Румяна и моли да й помогнем.", "date": "2019.12.17", "title": "Трагедията на вдовицата Румяна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403611-%D1%81%D1%82%D0%BE%D0%B9%D1%82%D0%B5-%D0%B4%D0%B0%D0%BB%D0%B5%D1%87-%D0%BE%D1%82-%D1%82%D0%B5%D0%B7%D0%B8-%D0%B7%D0%BE%D0%B4%D0%B8%D0%B8", "text": "Кой не мечтае за голяма и чиста любов? Колкото и странно да звучи, има и такива хора, за които любовта и бракът не са най-важното нещо на света   И това изобщо не означава, че по принцип тези хора не са в състояние да обичат и не искат да намерят втората си половинка. Просто не знаят как да изразят чувствата и емоциите си. Астролозите казват, че има три зодиакални знака, които имат ледено сърце. Те са толкова студени, че понякога изглежда, че са лишени от чувства!    Близнаци Трудно е да се повярва, но Близнаците имат много студено сърце. Представителите на този зодиакален знак говорят много за любовта, знаят как да бъдат романтични, но не допускат никого в сърцето си. Те са много егоистични, грижат се само за себе си... За каква любов можем да говорим тук? Според астролозите, Близнаците са най-неверните съпрузи, тъй като представителите на този зодиакален знак много често лъжат половинките си. Те се страхуват изключително много от поемането на каквато и да е отговорност, затова рядко се женят и имат деца. Страстта им пламва много бързо и също толкова бързо отшумява.   Козирог Всички проблеми на Козирозите идват от техния работохолизъм. Представителите на този знак на Зодиака нямат нито време, нито енергия, за да създадат собствено семейство, или дори просто да отидат на романтична среща. Козирозите са изцяло потопени в делата и мислите си и понякога дори забравят, че някой близък ги обича. Те до такава степен са забравили какво е това среща, че дори да харесват някого, няма да предприемат никаква стъпка, за да се сближат с него.  Според астролозите Козирогът е типичен енергиен вампир. Затова не се забърквайте с този зодиакален знак, ако нямате някаква причина.   Водолей Водолеите прекалено много обичат и ценят свободата си. Те не понасят никакви рамки и ограничения в една връзка и затова много често предпочитат отношенията без задължения. Представителите на тази зодия наистина могат да обичат. Те се вслушват и дават съвети, помагат на своята сродна душа. Но ако изведнъж партньорът им по някакъв начин им даде повод за съмнение, няма да има милост! Представителите на този зодиакален знак не търпят лошото отношение. Водолеят може много бързо да загуби интерес към партньора си, затова и любовта му непрекъснато трябва да се подгрява.", "date": "2019.12.17", "title": "Стойте далеч от тези зодии!"}
{"url": "http://www.classa.bg/%D1%81%D0%B2%D1%8F%D1%82/item/403612-%D0%B7%D0%B0%D1%89%D0%BE-%D0%B5%D0%B2%D1%80%D0%BE%D0%BF%D0%B0-%D1%89%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B5%D1%82%D0%B5-%D1%81%D0%B0%D1%89-%D0%BF%D1%80%D0%B5%D0%B4-%D0%BA%D0%B8%D1%82%D0%B0%D0%B9", "text": "Срещата на НАТО в Лондон в началото на декември не представи вдъхновяваща картина на западното единство. Лидерите хихикаха зад гърбовете си и се препираха по детски, пише Гидиън Рачмън за Financial Times. Официалното комюнике на НАТО, обаче, съдържаше една съществена нова отправна точка. За първи път се споменава Китай, като се казва, че нарастващото влияние на Пекин създава предизвикателства, с които „трябва да се справим заедно като съюз“. Това изявление, колкото и да е меко, ще бъде прието с тревога в Пекин и с наслада във Вашингтон. След като САЩ и Китай са впримчени във все по-разгорещено съперничество, срещата на НАТО даде знак, че европейските съюзници на Америка започват да застават зад САЩ, макар бавно и колебливо. Основният въпрос, който трябва да следим, е Huawei, китайската телекомуникационна компания, която наддава за изграждане на 5G широколентови мрежи по целия свят. САЩ поставиха Huawei в черен списък, налагайки й санкции, които не позволяват на китайската фирма да купува компоненти от Америка. Висши служители в администрацията на Доналд Тръмп се опасяват по отношение на рисковете от наблюдение. Според тях възприемането на технологията на Huawei е като „поканване на китайското правителство в спалнята ви“, а европейските правителства, които позволяват на Huawei да изгради техните 5G мрежи, „не са с всичкия си“. В продължение на много месеци тази разгорещена американска реторика не постигна голям напредък. Япония, Австралия и Нова Зеландия обявиха намерението си да не допускат Huawei, но европейските съюзници на САЩ не последваха примера им. Въпреки лобирането на Вашингтон, Huawei постигна значителен напредък в привличането на международни клиенти за 5G. Както скорошна статия в Nikkei Asian Review посочва: „Досега компанията си е осигурила 65 договора, като почти половината са от европейски страни.“ Нагласите в Европа, обаче, вече се променят. Тръмп лобира силно в НАТО и твърди, че е осигурил италианско споразумение за изключване на Huawei. Премиерът на Великобритания Борис Джонсън каза, че страната му няма да допусне Huawei в своята 5G мрежа, ако това застрашава споразумението за споделяне на разузнавателна информация със САЩ. Този ангажимент дава на американците мощен лост. В Конгреса също има намеци, че споразумението за свободна търговия между Великобритания и САЩ ще бъде застрашено, ако Великобритания работи с Huawei. Ангела Меркел, германският канцлер, държеше вратата отворена за Huawei, но в германския парламент се надига съпротива, ръководена от Норберт Рьотген, ръководител на комисията по външни работи в Бундестага. Той разглежда проблема като въпрос на „европейски суверенитет“. Поставено под този натиск, правителството на Меркел започва да променя позицията си. В неотдавнашно интервю Петер Алтмайер, икономическият министърът на Германия, говори за необходимостта от насърчаване на европейските доставчици на 5G да се конкурират с Huawei.       Промяната в Европа отчасти се дължи на американския натиск, но много европейци вече подхождаха с неприязън към Китай. Важен момент настъпи по-рано тази година, когато Европейската комисия издаде документ, който описва Китай като „системен съперник“. Със закъснение ЕС осъзна факта, че Китай е много повече от голям пазар. Той също така е авторитарна държава с все по-голямо влияние в Европа. Усилията на Пекин да спечели на своя страна 17 европейски страни чрез дипломатически диалог, известен като \"17 +1\", предизвикаха съмнения у Брюксел, където това се разглежда като китайско усилие за купуване на влияние и разрушаване единството на ЕС. Европейската индустрия също възприема по-скептично отношение към Китай, отразявайки много американски оплаквания относно достъпа до пазара и кражбата на интелектуална собственост. Индустриалната политика също се завръща на мода в Европа, което улеснява разглеждането на 5G като стратегически сектор, чието развитие не може просто да бъде оставено на пазарните сили. Има две европейски компании, които могат да предложат 5G технология: шведската Ericsson и финландската Nokia. Макар че европейците вече са по-склонни да възприемат американските аргументи относно 5G и по други китайски въпроси, реалната промяна на политиката създава значителни проблеми. Избягването на Huawei в полза на европейско решение вероятно ще доведе до по-скъпо и по-бавно внедряване на технологията. Още по-плашещо е, че оборудването на Huawei вече е вградено в съществуващите телекомуникационни системи на Великобритания, Германия и други европейски държави. Отстраняването му би било скъпо и разрушително. Има също страх, че забраната за Huawei ще предизвика китайско отмъщение, застрашавайки достъпа до най-бързо развиващия се пазар в света. А Тръмп е смятан за непривлекателен и ненадежден партньор, който лесно би могъл да наложи на Европа търговските санкции, които вече прилага спрямо Китай. Предимствата на Huawei в скоростта на 5G мрежите и ниската им цена вероятно значат, че компанията ще продължи да намира много желаещи клиенти извън Запада. Това означава, че Huawei ще има добър шанс за установяване на глобален стандарт в 5G, придърпвайки клиентите си в технологичната орбита на Китай, докато Западът е оставен в неестествената позиция да изостава от напредналите технологии. Решението за 5G вероятно ще бъде първото от много такива неудобни избори за Европа. Европейските страни ще се опитват да се харесват както на Вашингтон, така и на Пекин колкото е възможно по-дълго. Ако основните съюзници на Америка, като Великобритания и Германия, са принудени да избират, тогава ценностите, икономиката, сигурността и стратегията ще наклонят везните. Те ще трябва да изберат САЩ пред Китай.    ", "date": "2019.12.17", "title": "Защо Европа ще предпочете САЩ пред Китай"}
{"url": "http://www.classa.bg/%D1%81%D0%B2%D1%8F%D1%82/item/403613-%D1%82%D0%BE%D0%BA%D1%81%D0%B8%D1%87%D0%BD%D0%BE-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE-nbc-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%BA%D0%B0%D0%BA-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B1%D0%B0%D0%B7%D0%B8-%D1%81%D0%B0-%D0%BE%D1%82%D1%80%D0%BE%D0%B2%D0%B8%D0%BB%D0%B8-%D0%BF%D0%B8%D1%82%D0%B5%D0%B9%D0%BD%D0%B0%D1%82%D0%B0-%D0%B2%D0%BE%D0%B4%D0%B0-%D0%B2-%D1%81%D0%B0%D1%89", "text": "Повече от 400 военни бази в Съединените щати може да са замесени в отравянето на водата с опасни органофлуорни съединения, предполагаемо причиняващи рак, съобщава NBC News. Както е отбелязано в доклада, в Америка все още няма федерални разпоредби, които ограничават съдържанието на тези химикали в питейната вода. \r\n HOPE GROSS, жител на Пенсилвания:  Джоана Стентен, жителка на Пенсилвания:  \r\n Надежда Грос и Джоана Стентен казват, че това е токсично наследство от детството им: те са израснали в Пенсилвания, близо до две въздушни бази ВМС. \r\n НАДЕЖДА ГРУП:  наблюдавахме военноморските учения за гасене на пожари със самолети. Гасената пяна прониква в потоци, езера и почва. \r\n НАДЕЖДА БЪРЗО:  ... до 2014 г., когато проучванията на Агенцията за опазване на околната среда (EPA) показваше, че химикалите, използвани в пяната, известна като PFAS, се отделят в местна питейна вода. В един кладенец в Warminster съдържанието на PFAS беше едно от най-високите в страната: 1400 частици на трилион, което е 20 пъти повече от безопасната доза за живота, според EPA. Държавата признава, че тези химикали може да са свързани с рак и други здравословни проблеми. \r\n НАДЕЖДА БЪРЗА:  \r\n       Те подозират, че това обяснява меланома от четвърти стадий, открита в Хоуп на 25 години, и мозъчен тумор в шестгодишния син на Йоана. \r\n Джоана Стентен  :  \r\n ANN TOMPSON, Кореспондент на  NBC  News:  \r\n Джоана Стентен  :  \r\n Военните пожарникари и пяната привличаха децата като магнит. Тук те наливаха пяна на децата си на благотворително събитие през 1982 година. \r\n Министерството на отбраната откри потенциална инфекция с PFAS на 401 военни бази в цялата страна. Още през 1995 г. докладите предполагат заплаха за питейна вода. Министерството на отбраната каза пред NBC News, че „  (PFAS. -   )   и \"   .\" \r\n Министерството на отбраната също така заявява, че вече не използва противопожарна пяна, съдържаща PFAS, за наземни тестове и упражнения, само в извънредни ситуации. \r\n LINDA BIRNBAUM, токсиколог:  \r\n PFAS е навсякъде, казва Линда Бирнбаум, която наскоро подаде оставка като ръководител на Националната програма по токсикология. Използват се за премахване на вода, мазнини и масла от най-различни предмети: от килими и дрехи до готварски прибори с незалепващо покритие. Въпреки че двете най-добре проучени съединения, PFOA и PFOS, са прекратени в САЩ, Бирнбаум се притеснява от около пет хиляди други химикали от PFAS, които могат да бъдат също толкова опасни. \r\n LINDA BIRNBAUM:  \r\n АНЕ ТОМПСЪН:  \r\n LINDA BIRNBAUM:  \r\n Тук, в райони, където Надежда и Джоана са израснали, водните власти използват системи за филтриране, за да премахнат PFAS. Но тези жени искат правилата да бъдат въведени на федерално ниво, - СИП обеща да направи такова предложение преди края на годината. А Центровете за контрол и превенция на заболяванията ще изразходват един милион долара за изследване на здравните ефекти на местната среда. \r\n ДЖОАННА СТЕНТЕН  :  \r\n Доверете се отново на едно от най-важните вещества за живота. \r\n     \r\n", "date": "2019.12.17", "title": "Токсично наследство: NBC разказва как военните бази са отровили питейната вода в САЩ"}
{"url": "http://www.classa.bg/%D1%81%D0%B2%D1%8F%D1%82/item/403614-contra-magazin-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D0%BF%D1%8A%D0%BB%D0%BD%D0%B8%D1%8F-%D0%BA%D0%BE%D0%BD%D1%82%D1%80%D0%BE%D0%BB-%D0%B7%D0%B0-%D0%B7%D0%B0%D0%BC%D0%B8%D1%81%D1%8A%D0%BB%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%B5%D0%BB%D0%B8%D1%82%D0%B8-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B0%D1%82-%C2%AB%D0%B1%D0%B5%D0%B7%D0%BA%D0%B0%D1%81%D0%BE%D0%B2%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE%C2%BB", "text": "Световните елити искат да установят пълен контрол върху финансовите потоци чрез създаване на „безкасово общество“, пише Contra Magazin. За това банките и платежните системи правят всичко, за да възпират хората да използват хартиени пари. В бъдеще едно натискане на бутона е достатъчно, за да лиши човек от средства за съществуване, предупреждава авторът на статията Марко Майер. Световните елити мразят наличните пари, пише Contra Magazin. И неслучайно Международният валутен фонд (МВФ) наскоро изрази   към централните банки и правителствата как да възпрепятстват хората да използват хартиени пари. Като един от методите се предлага да се анулират банкнотите с висок номинал, казва авторът на статията Марко Майер. И светът вече се движи в тази посока - в Европа и други развити страни. МВФ също съветва въвеждането на горна граница за наличните пари. В допълнение към това има комисиони за теглене на хартиени пари от банкомат, както и за внасянето им в сметка. Също така се обсъжда възможността за амортизация на паричната валута във връзка с цифровата, когато купувачът заплаща допълнително за стоките, ако използва банкноти. И с течение на времето разликата в стойността само ще расте. В резултат на това ще се създаде  , в което финансовите предприятия ще имат пълен контрол върху парите на хората, предупреждава изданието. Едно щракване ще бъде достатъчно, за да лиши човека от средства за съществуване. Това е особено опасно за членове на опозицията и борци със системата, тъй като банковите сметки и сметките в платежните системи още сега се блокират, предупреждава Майер.  ", "date": "2019.12.17", "title": "Contra Magazin: Всичко заради пълния контрол - за замисъла на световните елити да създадат «безкасово общество»"}
{"url": "http://www.classa.bg/%D1%81%D0%B2%D1%8F%D1%82/item/403615-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%BD%D0%B0-%D0%BE%D0%BD%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D0%BD%D0%B0%D0%BF%D1%83%D1%81%D0%BD%D0%B0%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "С около 2 милиона души във въоръжените сили на Китай, може би мислите, че историята на един човек, който не може да поеме строгостта на военния живот, не би ангажирала националното внимание. Това обаче не се оказа така миналата седмица за Джан Мукан, студент от южната провинция Хайнан. История, публикувана на сайта на Народната освободителна армия на английски, описва подробно наказанието на Джан, след като той обявява, че вече не иска да служи в армията. Той бива изправен пред общо осем наказания, които включват двегодишна забрана за пътуване в чужбина, забрана за пътуване в Китай със самолет, междуградски влакове или автобуси, купуване на недвижим имот, получаване на заеми или застраховка, откриване на бизнес и записване или обучение в колеж или средно училище. На Джан, за когото не се посочва възраст, няма да бъде позволено да получи правителствена работа доживотно, било то и като временна заетост. Това включва всички държавни предприятия в страна, в която голяма част от индустрията се управлява от държавата. Следват и финансови разходи - глоба в размер на 4000 долара плюс възстановяване на военните разходи в размер на 3750 долара, направени през краткото му време като войник, включително за \"политически изпит\", медицински преглед, пътни и разходи за житейски нужди, сред които за легло и облекло. Джан също ще бъде подложен на публичен срам - неговите действия и наказания ще бъдат „публикувани в интернет, телевизия, вестници и социални медии\".     Случаят на Джан може да е рядък, но не е уникален. CNN откри в китайски медии поне няколко десетки случаи на бивши войници, които бяха по подобен начин назовавани и \"публично засрамвани\" през последните няколко години, а наказанията им са предвидени в китайското законодателство. Пекин може би използва случая, за да го покаже като пример и го публикува по начин, по който може да достигне до по-широк кръг от хора\", смята Адам Ни, съредактор на \"China Neican and China researcher\" в департамента за сигурност и криминология в Университета Маккуори в Австралия. Ни добавя, че \"това е пример за някои предизвикателства, с които се сблъсква китайската Народна освободителна армия. От една страна, тя трябва да създаде добър имидж, а от друга - да възпира това, което смята за лошо поведение и неподчинение\". Китайската военна служба технически се основава на наборната военна служба, но това е изискване, което рядко се налага през последните години, тъй като много доброволци са се присъединили към бързо модернизиращите се военни сили, казват експертите. Тази модернизация изисква по-малко, но по-добре образовани служители. Броят на образованите обаче намалява, на фона на наборници, склонни да идват от по-бедни райони с по-малко образование. Което носи нови проблеми. В свой доклад за силата на Китай за 2019 г. американската Агенция за отбранa и военно разузнаване (DIA) отбелязва предизвикателна тенденция, пред която е изправена Народната освободителна армия.     \"Военната служба вероятно ще остане по-малко привлекателен вариант за кариера, ако икономиката на Китай остане здрава\", се казва в доклада. \"Въпреки че китайските младежи продължават да се интересуват от възможността за военна кариера, интересът не е широко разпространен\". В доклада на DIA се отбелязва, че Пекин иска да \"създаде военнослужещи от нов тип, запазвайки таланта и развивайки ги във военни, които могат да отговорят на нуждите на съвременната война.\" В доклад на държавната информационна агенция Синхуа през юли се казва, че Народната освободителна армия предпочита да набира студенти и абитуриенти. Но според Ни трудностите на военния живот засягат дори и по-образованите новобранци. \"Смятам, че това е доста трудна среда, която потенциално е далеч от семейството и приятелите, като се вършат редица задачи, изискващи много физически усилия, ако не са и опасни. За повечето по-млади китайци „Народната освободителна армия изобщо не би било добро място за работа\", смята той. И Джан явно е съгласен с това. След като се присъедини към военните през септември, след месец той изрази намерението си да напусне и в края на ноември бе освободен от армията. \"Животът на съвременните китайски военни не се оказа този, който той би искал\", според доклад на China Military Online: \"Джан Муканг не успя да се приспособи към военния живот поради страх от трудности и умора\".    ", "date": "2019.12.17", "title": "Какво се случва на онези, които напуснат китайската армия"}
{"url": "http://www.classa.bg/%D1%81%D0%B2%D1%8F%D1%82/item/403616-%D0%B7%D0%B5%D0%BB%D0%B5%D0%BD%D0%B8%D1%8F%D1%82-%D0%BF%D0%B0%D0%BA%D1%82-%D0%BD%D0%B0-%D0%BB%D0%B0%D0%B9%D0%B5%D0%BD-%D1%82%D0%B8%D0%BA%D0%B0-%D0%B5%D0%B2%D1%80%D0%BE%D0%BF%D0%B0-%D0%BA%D1%8A%D0%BC-%D0%BF%D1%80%D0%BE%D0%BF%D0%B0%D1%81%D1%82%D1%82%D0%B0", "text": "    Тези дни беше приета широко рекламираната в европейските медии програма „Зеленият пакт за Европа“ ( ). Тази амбициозна програма, която се сочи за пример на далновидна и високоморална политика, изнесе на крехките си плещи новоизбраният шеф на Европейската комисия Урсула фон дер Лайен. След като немските въоръжени сили все още не могат да се оправят от батака, който тя създаде по времето, когато беше министър на отбраната, Германия успя да се отърве от нея, като я пробута за шеф на най-безотговорната институция, наречена Европейска комисия. Още незапочнала мандата си, тя успя да прокара безумната идея, наречена „зелена стратегия“. Друго си е да съсипеш тотално един континент, а не само някакви си въоръжени сили. С некомпетентността и липсата си на реализъм тя успя да надмине и най-закостенелите европейски бюрократи и да се изравни с екологичната истерия на Грета Тунберг. Добрата новина е, че и тази стратегия, след като изпразни джобовете на европейските граждани, ще приключи, както приключи и Лисабонската стратегия, според която през 2010 г. ЕС трябваше да има най-конкурентната икономика в света. Със „Зеления пакт“ се предвижда радикално реформиране на европейската икономика, с цел през 2050 г. тя да стане „въглеродно неутрална“. На пръв погледамбициозният „Зелен пакт“ изглежда изключително екологичен проект, но ако се замислим малко повече, след реализацията му Европа ще заеме достойно място сред страните от третия свят.    Германската държавна пропагандна медия „Дойче Веле“ представи плановете на Брюксел по следния начин: „Според плановете на ЕК икономиката на ЕС трябва да бъде напълно преустроена. Европейската промишленост за в бъдеще ще трябва да отговаря на високи екологични норми. Освен това Еврокомисията има намерение да разшири системата за търговия с квоти за отделяните парникови газове“. Американската агенция \"Блумбърг\" уточнява тази информация, като казва, че заизпълнението на „Зеления пакт за Европа“, който включва „много по-рестриктивни норми за емисиите от транспортни средства и промишлени предприятия, увеличаване на данъците върху горивата и енергиите, нови правила за субсидиране на европейските компании, екологичен данък върху вноса на стоки и мерки за предотвратяване бягството на европейски компании към региони с благоприятен екологичен режим, пактът ще отдели 100 млрд. евро, за да подпомогне най-пострадалите региони, а също така и преход към по-екологични методи за работа в селското стопанство“. Това изглежда прекрасно на теория, но, за съжаление, всички тези мерки ще нанесат колосални щети на европейския бизнес и икономиките на страните в ЕС. Европейските бюрократи донякъде осъзнават това и бързат да въведат наказателни мерки срещу страните, които не искат да следват утопиите на Лайен към светлото, нулево въглеродно бъдеще. Ако преведем политкоректните текстове от „Зеления пакт“ от техния бюрократичен на някой от говоримите европейски езици, тогава излиза, че: редовият европейски гражданин трябва да плаща доста скъпо за всяка глътка въздух, за всяко парче месо, за всеки киловат електроенергия и за всеки литър бензин. А освен това трябва да се разкайва, че не е умрял навреме, защото неговото присъствие на планетата е престъпление срещу екологията. Новите данъци върху изкопаемите горива, като източник на енергия, означават скъп бензин, скъп природен газ и скъпо отопление. Полша например произвежда от въглища 80 процента от електроенергията си. Преструктурирането само на най-големите ѝ минни компании ще струва 36 млрд. евро, без да слагаме в сметката хората, които ще останат на улицата. Преходът към „зелено“ селско стопанство е равнозначно на фалит или бедност за фермерите, които съвсем наскоро бяха блокирали пътищата в Германия с искания за отмяна на екологичните ограничения, които им бяха наложени и които правят продукцията им нерентабилна. Логичен е изводът, че в условията на още по-големи ограничения и данъци, плюс високи цени на горивата и електроенергията, което и да било производство, започвайки от стоманата и завършвайки с масовите стоки и брашното, ще бъде абсолютно нерентабилно в Евросъюза. В пакта не се говори нищо за работните заплати, за безработицата и как ще се финансират екологичните програми за намаляване на парниковите газове в индустрия. Ситуацията, каквато е сега със заплащането на квоти, ще остане същата, само че те ще се плащат на още по-висока цена. Тоест, пак никой няма да има представа каква е бюджетната политика на ЕК и нейната програма за инвестиране на приходите от квоти в екологични проекти. Просто четири пъти повече пари ще приберат банките и държавните мастодонти. А иначе милостиво ще се подпомагат бедните региони при преструктурирането с дребни подаяния. Показателно за икономическото невежество на Лайен е обяснението ѝ на въпроса на един журналист относно целта на санкциите. Нейният отговор беше в смисъл, че санкциите ще създадат стимул за компаниите да инвестират в нови екологични технологии. Това наистина е принос в икономическите теории. Никой досега не се беше сетил, че наказанията могат да доведат до технологичен напредък. Ако Лайен малко се беше поинтересувала от движещите механизми на капиталистическата икономика, или ако беше разгърнала „Капитала“ на Маркс, или поне „Капитала на ХХI век“ на Тома Пикети, щеше да е наясно, че азбучно правило за всеки капиталист е постоянното иновиране на производството. И това не се прави заради екология или слава, а защото първоначално всеки нов продукт обира „каймака“ от печалбата, до момента, в който и другите производители също усвоят продукта и пазарът се насити. За представи, каквито Лайен има за производствените процеси, макар и по друг повод, Клинтън казваше: „Икономиката, глупако“. Всъщност формулировките на Лайен по своята липса на реалност са сравними само с тези на кандидата за президент от демократическата партия Елизабет Уорън. Тя с лека ръка обеща на избирателите, когато дойде на власт, да финансира от бюджета за десетгодишен период програмата за здравеопазване „Медикеър“ с 20.5 трилиона долара, образованието с 14 трилиона, безработицата с 30 трилиона и т.н. Като каза, чевсичко това ще бъде за сметка на военната индустрия, от която Уорън ще „отреже“ 800 млрд. долара. Лайен с лека ръка също обещава за реализацията на „Зеления пакт“ да похарчи 1 трилион евро. По оценка на самата ЕК финансовите разходи няма да се ограничат до очакванията на шефа ѝ. Разходите според тях ще бъдат чудовищни. Експертите прогнозират, че в близките десет години, дори ако всички страни от ЕС изпълняват плановете си за екология, разходите ще възлизат ежегодно на минимум 575 млрд. евро и то в продължение не на десет, а на 20 години, за да може да се стигне до нулево ниво на емисиите. Само за Полша преструктурирането на енергетиката според министъра на отрасъла ще струва трилиони евро. Лайен вероятно няма представа накъде се е запътила. Защото бизнесът е като водата. Той се движи по линията на най-малкото съпротивление. След прилагането на „Зеления пакт\" е ясно, че европейските стоки няма да бъдат конкурентни не само на европейския пазар, а и на международните пазари. Нещо повече, европейският бизнес просто ще напусне ЕС заедно с парите си, технологиите, работните места и данъците. И естествено ще се насочи към такива страни, като САЩ, Китай, Великобритания и даже Русия, където икономиката все още не е жертва на екологични сектанти. Именно затова ЕК още отсега обсъжда мерки, които да позволят да се предотврати бягството на европейския бизнес от ЕС. Най-популярната идея, която дойде на ум на европейските чиновници, е да се въведе „екологичен данък“ върху вноса на стоки в ЕС. Нещо като икономически санкции, но този път не само срещу Русия, а и срещу всички партньори на ЕС. Последствията от това ще бъдат нова икономическа война, във формат \"Евросъюзаът срещу останалия свят\". Естествено, че за Лайен е без значение какво е състоянието на икономиката в ЕС, защото това нищо не ѝ говори. За нея е по-важно да остане в „зелената“ история на света, като пример за най-самоотвержения еколог, успял да превърне в пустиня един процъфтяващ континент. Нищо не ѝ струваше поне да се запознае с прогнозата на германската Централна банка за ръста на БВП в Германия, която съвсем не е оптимистична. Банката намали два пъти прогнозата си за растежа на БВП през следващата година, а едновременно с това и данните за производствения сектор още не са отбелязали някакъв подем, след няколко месеца на влошаване. Отчасти принос за тези показатели имат и високите разходи за „зелена“ енергия, свързани с мерките на правителството в борбата с климатичните промени. След като настъпят катастрофалните последствия от „Зеления пакт за Европа“, Европейската комисия ще бъде изправена пред неприятен избор. Или да признае колосалния си провал (което естествено не може да стане по политически причини), или да припише всички проблеми на другите играчи в световната икономика, които не желаят да следват европейската екологична политика и следователно трябва да им бъдат наложени санкции, наречени политкоректно „екологичен данък“, под чийто удар вероятно ще попаднат американските самолети и електроника, китайските стоки за широко потребление и смартфоните, а така също руският газ, нефтопродуктите, стоманата и торове. Каква е позицията на България в тази ситуация? Разбира се, както обикновено ние сме за това, което кажат „началниците“ от Брюксел. Важното е да ни разрешат да ги прегръщаме и целуваме, за да демонстрираме пред електората колко сме си близки с тях. Ние нямаме национални интереси. Ние още сега сме обещали „плавно“ да закрием енергийните си мощности на въглища. Същата съдба щеше да последва и атомната ни централа, ако Унгария и Словакия не бяха надигнали глас за запазване на ядрената енергетика, а за нас остана надеждата да се присламчим към тях, защото не можем сами да отстояваме интересите си, както нееднократно сме го доказали. Единственото, което можем да очакваме в бъдеще е, че политическият туризъм на премиера в Брюксел и поръчковите стратегии на нашите т.нар. „енергийни експерти“ ще успеят бързо да превърнат България в енергийна пустиня.         ", "date": "2019.12.17", "title": "\"Зеленият пакт\" на Лайен тика Европа към пропастта"}
{"url": "http://www.classa.bg/%D1%81%D0%B2%D1%8F%D1%82/item/403597-%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D1%80%D0%B0%D0%B7%D0%B1%D0%B8-%D1%81%D1%8A%D1%80%D1%86%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BD%D0%B0%D1%81%D1%82%D1%80%D0%BE%D0%B5%D0%BD%D0%B8%D1%82%D0%B5-%D0%B1%D1%80%D0%B8%D1%82%D0%B0%D0%BD%D1%86%D0%B8", "text": "След всички изложени аргументи и всички масови шествия за оставане в ЕС опонентите на Брекзит се сблъскаха със суровата действителност след категоричната изборна победа на премиера Борис Джонсън. Kонсерваторите спечелиха най-голямото си парламентарно мнозинство от 1987 г. и това ще позволи на Джонсън да прокара сделката за развода в парламента и Обединеното кралство ще може да напусне ЕС следващия месец. Това ще е най-значителният геополитически ход на страната след Втората световна война. Някои поддръжници на идеята за нов референдум обвиниха себе си за съкрушителното поражение. Основната организация, водеща кампания за втори референдум, претърпя крах, а поведението на лидера на най-голямата опозиционна сила, Лейбъристката партия, бе двойствено и той обеща да остане неутрален при следващо гласуване. „Объркан съм. Също като всеки друг привърженик на оставането в ЕС ми се иска да имахме по-компетентни представители в парламента”, каза активистът срещу Брекзит Майк Голсуърти. Референдумът през 2016 г. за еврочленството беше най-поляризиращият въпрос в новата британска история. Той показа разделения между големи и малки градове, между млади и стари, между спечелилите и загубилите от глобализацията. За много проевропейски настроени политици във Великобритания най-добрият шанс за слагане на край на суматохата и политическата парализа беше организирането на нов референдум. Ако те се бяха обединили в единна политическа сила, може би щяха да имат шанс да променят резултата. В допълнение към техните собствени недостатъци, привържениците на оставането в ЕС бяха надхитрени. През последните три години почти всяко социологическо проучване показваше преобладаваща подкрепа за оставане в ЕС. Това насърчи някои от най-големите улични протести в новата британска история. Парламентът на два пъти наложи отлагане на Брекзит. Основните опозиционни партии обаче не успяха да се сработят за създаване на функциониращ междупартиен съюз, озадачавайки милиони британци. Консерваторите консолидираха вота на желаещите да напуснат ЕС, изграждайки коалиция от подкрепящи Брекзит избиратели от различни региони и с различни политически убеждения. Същевременно партиите, водещи кампания за втори референдум, се затрудниха в опита си да привлекат гласовете на избирателите, отказали се от подкрепата си за Брекзит, и не успяха да се споразумеят за общ план.   След съкрушителната победа Джонсън заяви, че е свършено с „всички тези жалки заплахи” за втори референдум. Той каза на един протестиращ, който носеше шапка със синьо-жълтия флаг на ЕС и крещеше „спрете Брекзит” на политиците в парламента, че е време да си ходи. „Казвам с уважение на нашия гръмогласен приятел със синята шапка с 12-те звезди, че е време да спре с този мегафон и да остави всички намира”, заяви Джонсън. Ключов за поражението на лагера за оставане беше отказът на лейбъристите да се присъединят към инициативи, насърчаващи тактическо гласуване, т. е. хората гласуват за кандидат с цел да блокират друг, а не защото наистина го подкрепят. В лондонски избирателни райони като Кенсингтън, Уимбълдън и Чипинг Барнет консерваторите спечелиха с минимална преднина, след като лейбъристите и проевропейската партия Либерални демократи си поделиха гласовете на противниците на Брекзит. За разлика от тях новосъздадената Партия на Брекзит склони да не изправя свои кандидати срещу консерваторите в около половината от избирателните райони, за да не бъде размит вотът на поддръжниците на излизането от ЕС. Много активисти казаха, че съдбата на тяхното движение е била неразривно свързана с лейбъристкия водач Джереми Корбин – най-непопулярният опозиционен лидер от дълги години насам и отколешен противник на британското членство в ЕС. Други активисти заявиха, че стратегическите грешки са били по вина на опозицията. Например това, че тя се е съгласила на предсрочни избори, когато премиерът беше притиснат в ъгъла, неспособен да прокара сделката си за Брекзит в чист вид. Джонсън получи изборите, които искаше, когато единният фронт на опозиционните партии се разцепи. Джина Милър, видна активистка, водеща кампания за втори референдум, бе сред тези, които признаха, че няма връщане назад. „Със сигурност няма да има друг вот”, каза тя и добави, че Брекзит ще бъде „прокаран в парламента като закон, след това ще бъде ратифициран като международен договор и ние ще излезем” от ЕС.  ", "date": "2019.12.17", "title": "Изборната победа на Джонсън разби сърцата на проевропейски настроените британци"}
{"url": "http://www.classa.bg/%D1%81%D0%B2%D1%8F%D1%82/item/403598-%D0%BC%D0%B8%D1%86%D0%BE%D1%82%D0%B0%D0%BA%D0%B8%D1%81-%D0%B3%D1%8A%D1%80%D1%86%D0%B8%D1%8F-%D0%BD%D0%B5-%D0%B5-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B0%D0%B3%D0%B5%D0%BD%D1%86%D0%B8%D1%8F,-%D0%B2%D1%81%D0%B8%D1%87%D0%BA%D0%B8-%D0%B1%D0%B5%D0%B6%D0%B0%D0%BD%D1%86%D0%B8-%E2%80%94-%D0%BE%D0%B1%D1%80%D0%B0%D1%82%D0%BD%D0%BE", "text": "Много от търсещите убежище в ЕС не са никакви бежанци, заяви гръцкият премиер в интервю за Bild. Според Кириакос Мицотакис това са просто икономически мигранти и когато идват тук, те добре знаят, че „нямат право на международна закрила и изобщо не трябва да бъдат тук“. Затова всички тези «бежанци» просто трябва да бъдат изпратени обратно, призова главата на гръцкото правителство.     През последните месеци броят на бежанците и мигрантите, които се опитват да влязат в Европейския съюз през Гърция, се е увеличил значително, заяви гръцкият премиер Кириакос Мицотакис в интервю за германския таблоид Bild. Както поясни премиерът на Гърция, гърците са принудени да приемат по няколкостотин бежанци всеки ден. „Време е всички да разберат, че много от онези, които идват при нас, всъщност не са бежанци“, каза Кириакос Мицотакис. — Това са икономически мигранти. Идвайки тук, те добре знаят, че нямат право на международна закрила и изобщо не трябва да бъдат тук». Всички тези икономически мигранти трябва да бъдат «изпратени обратно», призова главата на гръцкото правителство. „Просто е невероятно, че Европа все още не провежда единна миграционна политика, за гражданите на която това всъщност това е един от основните приоритети“, изрази недоумението си министър-председателят на Гърция. Ако Европейският съюз не контролира „кой идва и заминава“, тогава не е възможно да се спаси Шенгенската зона, заяви Кириакос Мицотакис. Що се отнася до самата Гърция, гръцката брегова охрана „не е туристическо бюро“, добави премиерът.    ", "date": "2019.12.17", "title": "Мицотакис: Гърция не е туристическа агенция, всички бежанци — обратно"}
{"url": "http://www.classa.bg/%D1%81%D0%B2%D1%8F%D1%82/item/403599-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BD%D0%B0-spectator-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B4%D0%B0-%D1%81%D0%B5-%D1%81%D0%BA%D1%80%D0%B8%D0%B5%D0%BC-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B2-%D1%80%D1%83%D1%81%D0%BA%D0%BE-%D0%B7%D0%B0%D1%82%D1%8A%D0%BD%D1%82%D0%B5%D0%BD%D0%BE-%D0%BC%D1%8F%D1%81%D1%82%D0%BE", "text": "Пълната неразбория и объркване във вътрешната политика на Великобритания докара избирателите до степен те просто да нямат за кого да гласуват. Журналистът на изданието Род Лидъл намери оригинален изход от тази ситуация - да си купи къща в тихия град Старая Руса в Новгородска област на Русия и просто да забрави какво се случва в родината му. Британският журналист на The Spectator Род Лидъл намери реклама за продажбата на шикозна къща с площ от 450 квадратни метра с красива градина в Старая Руса, Новгородска област. Според него не бива да се отказвате да купите тази къща, особено като се има предвид политическата ситуация, развила се във Великобритания днес. „ , пише Лидъл. Разбира се, продължава той, там е Владимир Путин вместо Абът или Гардинер, но Лидъл  . Според него, между тиранията на елита и тиранията на мнозинството, той би избрал последното. Освен това голямата къща в Старая Руса ще струва три пъти по-евтино от мъничкото лондонско студио. Работата е там, продължава авторът на статията, че без значение какъв е резултатът от изборите, те много убедително показаха, че британската система не работи и тя не работи от няколко години. Той също така цитира няколко примера за объркването, което преобладава във Великобритания: бившите депутати-лейбъристи Ян Остин и Джон Удкок завиха на избирателите, че най-добре е да гласуват за консерваторите, други депутати от Лейбъристката партия дезертираха изцяло, а бившият премиер-министър от Консервативната партия Джон Меджър и бившият премиер-министър от Лейбъристката партия Тони Блеър призовават хората да не гласуват за партиите, които някога са ръководили. На избирателите от работническата класа, които искат да прекратят тази дълга процедура по Брекзит и да забравят за нея, им се налага да гласуват за консерваторите. Те нямат доверие на торите, не се доверяват на Борис Джонсън, но когато започнаха да им задават въпроси, те отговориха: за кого друг трябва да гласуваме? В такава ситуация или гласувайте за торите, или не гласувайте изобщо. Всичко това подсказва, че при сегашното разполагане на политическите сили има   и огромен брой избиратели просто няма на кого да доверят гласовете си. „ , пише авторът на статията. Както заключава британският журналист, има искрено възмущение от либералите, които надхвърлят позволеното. Те демонстрират тоталитаризъм в противопоставянето си на дебата и по мнението на мнозина изглеждат нелепи със своите предразсъдъци и традиционни предубеждения. Следователно в сегашните реалности да откажете да си купите къща в тихата Новгородска област е истинско безумие.    ", "date": "2019.12.17", "title": "Журналист на Spectator предложи да се скрием от британската политика в руско затънтено място"}
{"url": "http://www.classa.bg/%D1%81%D0%B2%D1%8F%D1%82/item/403600-%D1%81%D0%BE%D0%B4%D0%BE%D0%BC-%D0%B8-%D0%B3%D0%BE%D0%BC%D0%BE%D1%80-%D0%B2-%D1%87%D0%B8%D1%81%D1%82-%D0%B2%D0%B8%D0%B4", "text": "Преди руското общество да има време да се освести от шока на пенсионната реформа, то беше разтърсено отново - сега от проектозакона за домашното насилие, който се обсъжда. Както винаги, намеренията са най-добри, но не са се замисляли сериозно върху факта, че се появява цял слой сериозни политически рискове. В резултат на това нова вълна от възмущение премина през електората и, както обикновено, скандалът, разрастващ се, започна да засмуква все повече и повече нови слоеве на обществото, отгоре надолу. Законът за домашно насилие има поне две измерения. Първото е, че около приемането му обществото е сериозно разделено на два лагера и то по пол. Наред със защитата от семейни кавги, има много вратички за използване на закона за изнудване, изземване на собственост и клевета с настъпването на сериозни социални последици за жертвите, които, както всички разбират, ще се окажат предимно мъже, което създава основа за дискриминация въз основа на пол. Второто измерение е, че законът е написан в съответствие с концептуалната рамка на т. нар. Истанбулска конвенция, която Русия не е ратифицирала и, както се оказва, в изпълнение на която се създава този закон. След приемането на закона конвенцията ще трябва да бъде ратифицирана, защото е написана в семантичната ѝ парадигма, което означава автоматично премахване на завоеванието на Путин - законът, забраняващ насърчаването на хомосексуалността и другите содомии. Факт е, че Истанбулската конвенция съдържа скрити установки за защита на ролите на джендъра и това е концепция, която изисква признаване на човешкото право на определяне на собствения пол по време на живота. На пръв поглед какво е общото между домашното насилие и проблемът със защитата на травестити, хомосексуалисти и други. Обаче всичко е взаимосвързано: защитата от домашно насилие изисква термина на джендъра. А  джендърът,  искам специално да напомня на руските депутати,  не е биологичният пол, а социалната самоидентификация.  В света има  два пола и цели 58 джендъра . Застанете веднъж на това основание - и неизбежно ще бъдете вкарани в либералното правно поле, за да защитите правата за насърчаване на хомосексуалността сред децата. И какво? Това не е семейство и не е проблем на защитата срещу насилието? Истанбулската конвенция е пряко свързана със защитата срещу домашното насилие, тъй като за жената се определя не който е биологически жена, а който определя себе си като жена. Тоест, това е узаконяването на психиатричните патологии. Те се приемат като норма и изискването за тяхното третиране вече се тълкува като насилие, което изисква защита. Содом и Гомор в най-чистия им вид. Според конвенцията насилието не са битовите насинени очи, а много по-широко тълкуване на термина: всяка психологическа травма за извращенеца, всяко негово осъждане или причиняване на психическо страдание. Ако кажеш на гея на разговорен език какъв е - съответно му причиняваш „психическо страдание“, което ще доведе или до глоба, или до затвор в случай на рецидив. Предлага ли депутатът Пушкина и другите ѝ другари това на нашето общество? Под прикритието на борбата с предразсъдъците Истанбулската конвенция се нахвърля на вековни ролеви сценарии на поведението на мъжете и жените. Самият закон за борба с домашното насилие се оказва инструмент за най-тежкото психологическо масово насилие. Той налага промени в стереотипните представи за нормите на поведение на мъжете и жените. И ако решите да се съпротивявате, ще бъдете обвинени в насилие и ще подлежите на наказателно преследване. Според този закон няма да можете да протестирате срещу това, че от неблагополучно, но традиционно семейство не са прибрали момиче, например, на три години, и не са я предали на семейството на двама престарели „гейове“. За това ли предлага да гласува депутатът Пушкина? Според конвенцията, „страните гарантират, че културата, обичаите, религията, традициите и т. нар. „съображения за чест “ не се считат за оправдание на някакви актове на насилие ... включително факта, че поведението на жертвата ги е нарушило.“ Тоест, съображения за чест, традиции, морал, религиозни принципи вече са поставени в кавички и тяхното разбиране е наложено като нещо условно и относително или дори криминално наказуемо. Сега всяка морална или религиозна проповед ще бъде извън закона - за всяка такава проповед демоните могат да обявят насилие над себе си. Всяка забележка е причиняването на морални страдания. Това е психологическа злоупотреба. Има и икономическо насилие - например, ако не давате пари за наркотици. Освен това конвенцията забранява помирението на страните: дори хората да се сдобрят, обвиняемият отново ще бъде вкаран в затвора. И за да се предотврати това да се случи, конвенцията изисква децата да бъдат обучавани на \"правилно\" поведение от детската градина. \"Страните предприемат ... необходими стъпки за включване на педагогически материали по въпроси като ... нестереотипни роли на половете, ... насилие, основано на пола ..., адаптирани към развиващите се способности на учениците ... на всички нива на образование.\" Ако бъде приет законът за домашното насилие, ще започне практиката на правоприлагането. И ще се разшири далеч отвъд границите на семейните скандали. Не за това този закон се прокарва сега, не за да защити бедните бебета и техните майки от побеснели бащи, похотливи мащехи, пияни съпрузи и ревниви съжители. Всичко това е само извинение, ключ към сейфа. След отключването му основните стойности ще бъдат извадени от него. Тези, които все още запазват институцията на семейството, са последният социален бастион, който не се е сринал под натиска на либералите. И това е разбираемо. Къде другаде се размножава човек? В семейството. В резултат на какво? Резултатът от връзка между мъж и жена. И ако те човъркат старателно и сринат всичко, след две поколения ще започне процесът на намаляване на населението на човечеството. Самото то, без войни и концентрационни лагери – те са скъпи и предизвикват възмущение. Но ако мисленето се промени отвътре, тогава всичко ще се случи от само себе си. Владимир Путин със своята позиция за защита на ценностите и забраната за гей пропаганда и другата содомия спечели омразата на либералната световна общност и признанието в Русия. Той е уважаван за това в страни, противопоставящи се на либералната лудост, и където бешенството е триумфирало и съпротивата е натикана под земята. Всъщност тук възникна определен консенсус за Путин. Като Кримския. В обществото няма много такъв консенсус и си струва да го ценим. Ръководителят на Съвета на федерацията Валентина Матвиенко, бивш комсомолски функционер и партиен работник, както и горепосочената Оксана Пушкина, депутат на партията \"Единна Русия\" във властта, инициира приемането на този закон, който води до такива последствия. И „Единна Русия“ побърза да заяви, че подкрепя тази инициатива. Дискусията моментално отиде на страната на обсъждането на детайлите: докъде може да се разреши на разбойниците да се доближат до жертвите, които са ги обидили, които ще вземат такива решения като защита от злоупотреба и т.н. Всичко това трябва да ни покрие от последващите глобални последствия за смисловата матрица на Истанбулската конвенция - които ще възникнат веднага след приемането на този закон. Въпросът е кой е измислил това и защо Матвиенко подкопава курса на Путин? Тя изобщо не трябва да прави каквото и когато си пожелае. Това е стар член на номенклатурата, който се движи според партийната линия. И ако КПСС веднъж последователно разби и унищожи СССР, тогава защо „Единна Русия“ не може да повтори същия номер с днешна Русия? Нашият политически елит е съставен от цинични самозванци, гениални лицемери, алчни страхливци и двулични Янус-овци. Поредният член на „Единна Русия“ наскоро избяга в Германия, сега разказва как „внезапно“ е прогледнал - това е в отговор на въпросите за бившата му патриотична реторика. Нищо чудно, че Путин на извънредния конгрес на „Единна Русия“ предупреди за опасността от господство в партия на кариеристи, които са способни, както казват в Одеса, „да продадат майка си, баща и родината си за 100 долара“. Не бързат ли сега да подкрепят и да прокарат скандален закон, който всъщност удря Путин в гърба и унищожава един от основните бастиони на консенсуса за Путин? „Потърсете кой има полза“, казва старата римска мъдрост. Тези, които се възползват от предаването на Русия и Путин, са легион. Още от времето на Горбачов те бяха заковани от властта и водят тайни преговори със Запада зад гърба на всеки, който иска да изтръгне в Русия глобалния либерализъм. Не е ли това следващото им начинание, което наблюдаваме сега под формата на така наречения закон за домашното насилие? И кой след това ще ни разказва, че е искал да стане по-добре, ама отново е станало както винаги.  ", "date": "2019.12.17", "title": "Содом и Гомор в чист вид"}
{"url": "http://www.classa.bg/%D1%81%D0%B2%D1%8F%D1%82/item/403601-54-000-%D0%B4%D1%83%D1%88%D0%B8-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BC%D0%B8%D1%80%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F", "text": "В южния италиански град Бриндизи се проведе безпрецедентна операция по евакуация, след като в местно кино беше открита тежка британска бомба. Това е второто откриване на бомба, която алармира италианците само за месец. Приблизително 54 000 души бяха принудени да напуснат т. нар. „Червена зона\" в неделя сутринта, докато местните власти и военните се подготвяха да обезвредят 500-килограмова бомба, която британските кралски военновъздушни сили са хвърлили върху града през 1941 година. Над 60 процента от местните жители са били засегнати от евакуацията, която се оказа най-голямата в мирно време, според Corriere della Serra. Всички сгради в „червената зона\" бяха евакуирани, включително болници, училища и дори затвора. Повече от 1000 полицаи и 250 доброволци бяха на разположение, за да гарантират безопасността в Бриндизи, предотвратявайки евентуални актове на грабеж в обезлюдения град. Длъжностните лица се опасяваха, че обезвредяването на бомбата в Бриндизи ще е много по-трудно, отколкото в предишни случаи. Едно от устройствата за активиране се оказа повредено, което увеличава риска от експлозия, съобщава изданието. Военните изпратиха екип за обезвреждане на боеприпаси, но по-голямата част от работата беше извършена от робот, който използва механична ръка, за да я обезвреди. Войниците бяха изградили и защитна бариера около бомбата, за да намалят силата на взрива, ако такъв се случи. Отстраняването на бомбата отне около 40 минути и премина безпроблемно, съобщават местните медии. По-късно през деня властите в Бриндизи отново отвориха градските улици и позволиха на жителите да се върнат по домовете си. Бриндизи винаги е играл важна роля поради стратегическото си югоизточно положение на италианския полуостров. През Втората световна война градът е използван като военно пристанище от военноморския флот на Италия и поради това е безмилостно бомбардиран от съюзническите сили. Неделната евакуация става две седмици, след като над 10 000 души бяха евакуирани в Торино. Бомбата, която предизвика евакуацията там, също беше 500-килограмова британска амуниция. Според властите тя е съдържала 65 кг TNT.", "date": "2019.12.17", "title": "54 000 души - Най-голямата мирновременна евакуация"}
{"url": "http://www.classa.bg/%D1%81%D0%B2%D1%8F%D1%82/item/403602-%D0%B8%D1%81%D0%BF%D0%B0%D0%BD%D1%81%D0%BA%D0%B8-%D1%85%D0%BE%D1%82%D0%B5%D0%BB-%D0%BF%D0%BE%D1%81%D1%82%D0%B0%D0%B2%D0%B8-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D0%B7%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B0-%D0%BA%D0%BE%D0%BB%D0%B5%D0%B4%D0%BD%D0%B0-%D0%B5%D0%BB%D1%85%D0%B0", "text": "Пищна коледна елха, украсена с диаманти и други скъпоценни бижута във фоайето на луксозен петзвезден хотел близо до Марбейа, Испания, бе призната за най-скъпата на планетата от Световната академия за рекорди Гинес. Хотел Kempinski Bahia реши да впечатли своите гости с „най-екстравагантната\" коледна елха в света, проектирана от Деби Уингам, която преди това бе създала токчета за 15 милиона долара и сватбена торта за 75 милиона долара. Диамантите доказаха, че са най-добрите приятели и на елхата - на нея блестят не само обикновени, но и трикаратови розови диаманти, овален червен диамант на стойност 5,5 милиона долара, както и черни и бели диаманти. Списъкът на скъпоценните камъни не спира дотук, тъй като на елхата е монтиран и сапфир от четири карата, заедно с луксозни бижута от Bulgari, Cartier, Chanel и Van Cleef & Arpels. Коледното веселие никога не е било по-луксозно, нали?. Тези, които харесват нещо по-традиционно, могат да намерят по елхата класически декорации като снежинки, феи и красиво украсени играчки. Но материалите, от които те са изработени, са доста необичайни - диамантен прах и 24-каратово злато, както и щраусови яйца. Има и няколко годни за консумация украси, като например 3D-отпечатани шоколадови пауни. Хотелът разкри екстравагантната елха в края на ноември, обещавайки да я запази до 29 декември и предложи на гостите възможност да си отнесат едно от ослепителните коледни съкровища - диамант на стойност 2000 евро - като изберат ключ, с който да отключат кутията му. В събота Световната академия за рекорди заяви, че елхата на стойност 15 милиона долара в хотел Kempinski Bahia е поставила нов световен рекорд за най-скъпа коледна елха. Хотелът обаче очевидно дава объркваща информация за цената на елхата. В прессъобщението му се казва, че коледното дърво е на стойност 11,9 милиона британски лири (около 15 милиона долара) - цифра, разпространена в медиите. Но друга статия на уебсайта му твърди, че общата стойност е 12 милиона евро (близо 13,4 милиона долара). Независимо от това коя стойност е по-точна, тя все пак надминава досегашния носител на рекорда на Гинес - коледното дърво, разположено в хотел Emirates Palace в Абу Даби, на стойност около 11 милиона долара.", "date": "2019.12.17", "title": "Испански хотел постави световен рекорд за най-скъпа коледна елха"}
{"url": "http://www.classa.bg/%D1%81%D0%B2%D1%8F%D1%82/item/403603-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B0%D0%B2%D0%B8%D0%BE%D0%B1%D0%B0%D0%B7%D0%B0-%D0%B8%D0%BD%D0%B4%D0%B6%D0%B8%D1%80%D0%BB%D0%B8%D0%BA", "text": "Анкара си запазва възможността да закрие военновъздушната база Инджирлик, използвана от силите на САЩ и НАТО, в отговор на евентуални допълнителни санкции срещу Турция, заяви президентът Реджеп Тайип Ердоган. Освен въздушната база, която се намира в Адана, може също да бъде затворена радиолокационната станция Курецик в провинция Малатия, каза Ердоган. Базата Курецик съдържа радар за ранно предупреждение, инсталиран от американската армия, който играе стратегическа роля в мрежата за отбрана на НАТО от балистични ракети. \"При необходимост ще затворим Инджирлик. Ако ни заплашват с прилагането на тези санкции, разбира се, ние ще отмъстим\", каза Ердоган пред телевизия A Haber. Ердоган направи заплахата, по-рано изказане от Мевлут Чавушоглу, докато даваше интервю за резолюцията за арменския геноцид, приета от Сената на САЩ. Тя официално признава за геноцид масовото убийство на около 1,5 милиона арменци в началото на 20 век от Османската империя. Макар че американският президент Доналд Тръмп всъщност беше против резолюцията, тъй като тя се появи на фона на забележително нисък момент в американско-турските отношения, самият Тръмп не се е отказал да заплашва Анкара със санкции - дори с използването на сила. Тази война на думи бе предизвикана от турската октомврийска военна операция в Северна Сирия, която беше насочена към кюрдските милиции, съюзени със САЩ. Тогава Анкара беше ударена със санкции, но по-късно те бяха отменени, когато Тръмп реши, че кризата е решена. Американските сенатори подкрепиха в сряда законопроект, който ще позволи санкционирането на Турция заради закупуването на системата за ПВО С-400 руско производство и военната й операция срещу кюрдите в Северна Сирия. Затварянето на Инджирлик от Ердоган не е първият път, когато съоръжението на НАТО се появява в новините от Турция. След неуспешния преврат срещу Ердоган през юли 2016 г. местните медии съобщиха, че хиляди въоръжени полицаи с бронирани превозни средства обграждат базата, на фона на слухове за нов опит за преврат. След преврата няколко висши военни служители в Инджирлик бяха арестувани по обвинения в държавна измяна, след като изтребител F-16, участващ в бунта, е зареждал отново там. Година по-късно германският парламент гласува да премести в Йордания войските си, разположени в Инджирлик, след като турските власти отказаха да разрешат на членовете на Бундестафа да посещават базата. Турция блокира достъпа на германците, след като Берлин предостави убежище на редица турски граждани, за които твърди, че са участвали в преврата през 2016 година. Базата е едно от шестте места за съхранение на американски ядрени бойни глави в Европа, като там се разполагат около 90 ядра. Използвана е и от коалиционните сили в ръководените от САЩ бомбардировки в Сирия и Ирак.", "date": "2019.12.17", "title": "Ердоган за санкциите на САЩ: Турция може да затвори авиобаза Инджирлик"}
{"url": "http://www.classa.bg/%D1%81%D0%B2%D1%8F%D1%82/item/403604-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%BD%D0%B0-%D1%85%D0%BE%D1%80%D0%B8%D0%B7%D0%BE%D0%BD%D1%82%D0%B0-%E2%80%9C%D0%B1%D0%BE-%D0%B4%D0%B6%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B4%D1%8A%D1%80%D0%B6%D0%B8-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%BE%D1%82%D0%B8%D0%B2-%D0%B2%D0%BE%D0%BB%D1%8F%D1%82%D0%B0-%D0%B9%E2%80%9C", "text": "Лидерът на Шотландската национална партия (SNP) и първи министър на Шотландия, Никола Стърджън, предупреди британския премиер Борис Джонсън срещу опита му да блокира втори референдум за независимост, като заяви, че страната й не може да бъде държана в Обединеното кралство със сила. Джонсън и неговото правителство на Торите заявиха, че няма да допуснат още едно гласуване за напускането на Шотландия от съюза, но Стърджън - чиято Шотландска национална партия (SNP) спечели 48 от 59-те места на Шотландия в парламента на Обединеното кралство на неотдавнашните общи избори - казва, че тази материя не зависи от премиера. „Не можеш да държиш Шотландия в съюза срещу нейната воля ... Ако Обединеното кралство ще продължи, това може да стане само с нейно съгласие.\" Първият министър заяви, че ако Джонсън е толкова сигурен, че запазването на съюза е най-добрият начин на действие, \"той трябва да бъде достатъчно уверен, за да направи вота и да позволи на хората да вземат решение\". И SNP, и консерваторите спечелиха големи победи пред урните по-рано тази седмица, поставяйки основата за големи политически размирици. Новото мнозинство на Торите има мандат най-накрая да постигне с Брюксел споразумение за Brexit, но SNP категорично се противопоставя на излизането на Шотландия от Европейския съюз и вероятно ще използва въпроса, за да засили подкрепата за втори вот за независимост. Шотландия проведе референдум за независимост през 2014 г., но тогава предложението беше отхвърлено от избирателите.", "date": "2019.12.17", "title": "Референдум на хоризонта: “Бо Джо не може да държи Шотландия във Великобритания против волята й“"}
{"url": "http://www.classa.bg/%D1%81%D0%B2%D1%8F%D1%82/item/403605-%D1%82%D1%80%D1%8A%D0%BC%D0%BF-%E2%80%9E%D0%BA%D1%8A%D0%B4%D0%B5-%D0%BC%D0%B8-%D0%B5-%D0%B8%D0%B7%D0%B2%D0%B8%D0%BD%D0%B5%D0%BD%D0%B8%D0%B5%D1%82%D0%BE,-%D0%B4%D0%B6%D0%B8%D0%BC%E2%80%9C", "text": "Президентът Доналд Тръмп писа в Туитър, за да поиска лично извинение от бившия директор на ФБР Джеймс Коми, след като Коми се извини по телевизията за неправилното си управление на разследването „Русиягейт\". „Значи сега Коми признава, че е сгрешил\", туитира Тръмп в неделя. „Уау, но той го прави само защото бе хванат на местопрестъплението. Всъщност беше хванат много отдавна. И така, какви са последствията зот незаконното му поведение. Възможно ли е години в затвора? И къде са извиненията към мен и другите, Джим?\" Под „хванат на местопрестъплението\" Тръмп вероятно има предвид публикуването на доклада на генералния инспектор на Министерството на правосъдието. Докладът откри 17 нередности, неточности и пропуски в заявлението за прилагане на FISA на ФБР, използвано за получаване на разрешение за наблюдение на анкетирания бивш съветник на кампанията на Тръмп, Картър Пейдж. Заявлението за заповед е изградено до голяма степен въз основа досие от безпочвени и недоказани клюки от бившия британски шпионин Кристофър Стийл. Изнасяйки доклада пред съдебната комисия на Сената, генералният инспектор Майкъл Хоровиц заяви, че „основните, фундаментални и сериозни грешки на ФБР представляват провал по цялата командна верига\". Самият Коми се извини пред Кристофър Уолъс от Fox News в неделя, като каза „Съжалявам за това, че погрешно представих ролята на досието на Стийл при започване на разследването. Грешах, като казах, че процесът за FISA е следван правилно\", продължи той, признавайки за „истинска помия\" в своята агенция. Туитърът на Тръмп не е изстрел в празното. Президентът спомена Коми в Twitter повече от 100 пъти, откакто встъпи в длъжност, обвинявайки бившия шеф на ФБР, че е „лъжец и ленивец\", „хлъзгав\" и „неспособен\", именно заради управлението на разследването „Русиягейт\" и за имейлите на Хилари Клинтън.", "date": "2019.12.17", "title": "Тръмп: „Къде ми е извинението, Джим?“"}
{"url": "http://www.classa.bg/%D1%81%D0%B2%D1%8F%D1%82/item/403606-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BB%D0%B5%D0%B7%D0%BD%D0%B0%D1%82-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D0%B7%D0%B0-%D1%81%D0%B8%D1%80%D0%B8%D1%8F", "text": "Американските командири в Сирия се надпреварват да защитят силите си от очакван скок на активността от военните части на Турция, Русия, Иран и сирийското правителство. Те смятат, че те представляват по-голяма опасност, отколкото силите на Ислямска държава (ИД), съобщава New York Times. Според анонимни служители на Министерството на отбраната „командирите са поискали указания, които очертават как американските сили могат да се справят с атака от разнообразието въоръжени групи, включително подкрепяните от Русия сирийски правителствени сили, които в миналото са се опитвали да завземат територия, държана от Съединените щати. \" Това твърдение изглежда доста съмнително, но естествено, директивите, идващи от щаба, са строго секретни. Ако приемем, че тяхното съдържание е разкрито пред NYT от военен източник, САЩ първо трябва да се съсредоточат върху намирането на този, от когото изтича строго секретна информация. Също така според NYT, „Засега американското командване силно разчита на инстинктите на младши командири на място, предупредителни телефонни обаждания към служители от Русия и Турция и наблюдение - податливо на провал при лошо време - за да се избегнат близки срещи с други сили в долината на река Ефрат, където са базирани повечето американски войски. \" Първо, не само американското командване предприема мерки за предотвратяване на евентуални инциденти. Командирите на руските въоръжени сили, разположени в Сирия, правят същото и още по-усърдно. От 2015 г. американското и руското военно командване правят всичко възможно, за да предотвратят всякакви сблъсъци на земята или във въздуха. За да се гарантира това, са създадени специални комуникационни канали, които улесняват обмена на информация относно бойните действия и други дейности на войските. Второ, никога не може да разчитате на инстинктите на младшите командири по въпроси с толкова сериозно значение. Ако го направите, грешка в преценката на някой от лейтенантите може да има катастрофални последици - включително и случаен ядрен удар. NYT цитира Дженифър Кафарела, директор по научните изследвания в Института за изследване на войната във Вашингтон, който казва „Тези сили са изложени на риск без ясно разбиране на това, което се очаква да постигнат, и без политическата подкрепа на своята нация, ако - или по-вероятно когато - някой от тези американски противници реши да ги атакува. Тези момчета са разположени в една от най-рисковите, сложни и бързо развиващи се среди на планетата. \" Определено е така - бойните и оперативни цели на американските сили в Сирия са крайно двусмислени. Дори високопоставените американски служители трудно обясняват какви военни и политически цели преследват. Американското военно присъствие в Сирия няма положителен дневен ред. И малкото американски части, които са разположени в Сирийската арабска република в момента, са там незаконно. Интересното е, че NYT цитира източник в Министерството на отбраната, който казва \"Руските военни са далеч по-надеждни при навигирането през трудностите на толкова оспорвано бойно поле, докато подкрепяните от турците бойци често са лошо управлявани от турската армия \". Трябва да се има предвид, че Турция е страна от НАТО и най-близкият съюзник на Америка в региона. И ако има напрежение между съюзниците, Анкара и Вашингтон трябва да уредят различията си, без да вкарват Русия в това. „Ню Йорк Таймс\" цитира и генерал Кенет Ф. Маккензи, ръководител на централното командване на военните, който заяви, че защитата на нефтените находища може в крайна сметка да доведе до по-голямо предизвикателство от войските на сирийската армия на запад от Ефрат. \"Очаквам в един момент и на това основание режимът да излезе на сцената \", каза генерал Маккензи. Това не е „режимът\". Това е законната армия на сирийското правителство. Ако те \"излязат на сцената\", те ще излязат на собствените си територии. А американците всъщност не се занимават с опазването на сирийския петрол - те открито крадат природните ресурси на страната. Към този момент сирийската държава не печели нищо от тези нефтени находища, което пречи на усилията на правителството да възстанови икономиката. Може да очакваме интересна ситуация, когато сирийската армия и граничните патрули си възвърнат пълен контрол над източната граница на страната. И това ще се случи скоро. Американците ще трябва да намерят нови начини за контрабанда на петрола В момента има само два жизнеспособни канала - официалният маршрут, през Дамаск и след това през Средиземно море, и на изток в Сирия, през границата му с Ирак. Но ако и двата маршрута се контролират от силите на Асад, американците ще трябва да договорят нов изход с правителството в Дамаск. Вероятно е американците да продължават да контролират нефтените находища и рафинерии в Сирия, но да не могат да изнесат крайния продукт и да го продадат на глобалния пазар. Така че, за да „защитят силите си от очакван скок в действията на военни части от Турция, Русия, Иран и сирийското правителство\", САЩ трябва да предприемат радикален, но директен подход - да се оттеглят от Сирия и да сложат край на американското незаконно присъствие в страната!", "date": "2019.12.17", "title": "САЩ и Русия няма да влезнат във война за Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403587-10-%D0%BD%D0%BE%D0%B5%D0%BC%D0%B2%D1%80%D0%B8-1989-%D0%B3-%D0%BA%D0%B0%D1%82%D0%BE-%D0%B8%D0%B7%D0%B2%D1%8A%D0%BD%D0%BC%D0%B0%D1%82%D0%BE%D1%87%D0%BD%D0%B0-%D1%80%D0%BE%D0%B6%D0%B1%D0%B0-%D0%BD%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-1944-%D0%B3", "text": "Кимон Георгиев, Сталин, Чърчил и началото на четиридесет и петгодишна червена българска история     0 ноември 1989 г., една закъсняла дата в историята на България, е извънматочна рожба на 9 септември 1944 година. „Бащата” е 65-годишен маршал, бъдещ „генералисимус”. „Майка” е 62-годишен полковник, герой от Първата световна война. „Брачният им съюз” е пазен в тайна, но е поне от 1943 г., а от август 1944 г. вече е действащ. Подготвя се преврат, с който Кимон Георгиев, получил благословията на Сталин, ще бъде поставен начело на правителство с фирмата Отечествен фронт. След 23 август 1944 г., когато воювалата срещу Съветския съюз Румъния капитулира, от Москва се получава нареждане превратът да се отложи за септември. На министъра на войната генерал-лейтенант Иван Маринов е „съобщено”  от „приятел” да не допусне правителството на Константин Муравиев на насроченото за 5 септември заседание на кабинета, да обяви война на Германия. Този ден е запазен за Съветския съюз, за да обяви война на България, страна, с която поддържа дипломатически отношения от 1934 година. Подписът под документа за установяване на отношенията е поставен от тогавашния министър-председател и министър на външните работи и изповеданията на България Кимон Георгиев. За нашата страна започват „исторически” дни, които може да се впишат в книгата за световни рекорди „Гинес” – България обявява война на Германия и едновременно е във война с Великобритания, САЩ, Съветския съюз – с целия свят! Войната е необходима на Сталин ( ), за да стисне със стоманена хватка България за гушата – тя ще бъде окупирана от Червената армия с фатални последици за нашата национална независимост. На 8 срещу 9 септември няколко капитани, не без съучастието на генерал Маринов, „завземат” Военното министерство и сутринта българите научават от радиото, че са ощастливени с правителство на Отечествения фронт, с министър-председател Кимон Георгиев. Третият преврат на Кимон – първият е на 9 юни 1923 г. и вторият – на 19 май 1934 г., започва да се чества като победа на „всенародно въоръжено антифашистко въстание”, установило „народнодемократична власт” („народна власт на народа” – съветско откритие!). 10 ноември 1989 г. сложи край на тази власт, зачената с преврат и споминала се също с преврат, но невъоръжен „дворцов”. Започна и да се подрежда мозайката от факти за деветосептемврийските дни, но за някои от тях още се търсят „ключове” за архивите на съветската политическа полиция. Вече свободно се говори, че „всенародното въоръжено антифашистко въстание” е осигурено от Шопския „отряд”, достигнал през нощта срещу 9 септември столицата, укрит в сеното на една каруца. Има и допълнение – капитаните били с пистолетите си! И „антифашисткият характер” на „въстанието” в България си има татко, и той пак е Сталин. Началото на комунистическия антифашизъм е от 1929 година. Тогава Сталин вече е овладял ръководството на Болшевишката партия. Главният му конкурент Лев Давидович Бронщайн, известен с псевдонима Троцки, не само е отстранен от Политбюрото, но е и изключен от партията и е изгонен от Съветския съюз – шега на Клио, музата на историята – от Одеса с парахода „Илич” (от Владимир Илич Улянов, известен с псевдонима Ленин)! Илич е идеолога на преврата от ноември 1917 г., а Троцки е организаторът на „Великата октомврийска революция”. Троцки е казал, че „Сталин е най-бележитото нищожество в партията”. „Незабравим” афоризъм, който му струва живота. Агент на политическата полиция, която и той е създавал, успява през август 1940 г. да му счупи в Мексико, в столицата Мексико-Сити, смъртоносно черепа. „Нищожеството” обаче е обявено или, както твърдят изследвалите стъпките на Сталин към върха на съветската пирамида, самообявило се за „класик на марксизма-ленинизма”. С преврата от 7 ноември 1917 г. Ленин „убива” Маркс, предвиждал победа на пролетарската революция едновременно в развитите капиталистически държави. Сталин „убива” Ленин, предвидил още през март 1919 г. пред учредителите на Комунистическия интернационал как с очите си ще видят „основаването на международната Съветска република”. „Убийството” е обявено за творческо развитие на марксизма-ленинизма – възможна била победа на социализма в една отделна страна и изграждането на социализма в Съветския съюз вече било в пълен ход. В пълен ход е и пропагандирането на новата теория „марксизъм-ленинизъм-сталинизъм”. Но тя се натъква не на подводна скала, а на надигащата се в Германия планина с името „националсоциализъм”. Оказва се, че и Сталин, и Хитлер строят „национален социализъм”. В европейските страни предлагат „класическата верига” Маркс-Ленин-Сталин да се допълни с Хитлер! Но върховният нов вожд на световния пролетариат и главен жрец на новата религия е и ловък фокусник. Той нарежда на ръководителите на Комунистическия интернационал, заседаващи около Кремълската трапеза, че вече не са „антинационалсоциалисти”, а „антифашисти”. Когато на Хитлер съобщават долетялата от Москва вест, че вече не е националсоциалист, а фашист, отсякъл: „По-добре с Мусолини, отколкото със Сталин!” И Мусолини не е очарован от появяването на незаконното му братче. Но бившият член на ръководството на Италианската социалистическа партия знае отлично, че със Сталин и Хитлер са от едно семейство – на строителите на появилата се със световната война тоталитарна система. Дучето следи внимателно поглъщането от Болшевишката партия на цялата държава и успехите на Хитлер в борбата за власт в Германия. Той обаче не следва политиката на разгръщания в СССР масов терор, нито антисемитизма и расизма на Хитлер. „Фюрерът” е писал за смесената „лоша” кръв на средиземноморските народи, а Мусолини има и любовници еврейки. В своя приятелски кръг той казал, че националсоциалистите, „тези северни варвари, ще съсипят моето учение”! Българските комунисти са на по-слабичка болшевишка хранилка, но за да не я загубят, веднага се прекръстват в антифашисти. Сталин вече е разширил неимоверно кръга на болшевишкия антифашизъм. Още през 1923 г. той е обявил, че всички неприемащи болшевишката вяра, са „фашисти”, а най-опасните „фашисти”са социалдемократите! И българските комунисти продължават да зубрят четивата, носени от Източния вятър и се включват в хора, дирижиран от „вожда на световния пролетариат”. „Антифашистката” борба на комунистическите партии продължава почти до Втората световна война. Тя затихва за две години. На 23 август 1939 г. по света лети новината, че е подписан „германо-съветски пакт” и че Сталин и Хитлер от Москва и Берлин си разменят въздушни целувки. Двамата нови „велики” се втурват заедно в новата Световна война за преразпределянето на териториите на нещастните им близки и по-далечни съседи. „Бракът” на Сталин и Хитлер, изобразени в една английска карикатура като щастливи младоженци, е разтрогнат на 22 юни 1941 г. и българските комунисти отново започват „антифашистка” борба. В нея те внасят своя принос в световната тема „фашизъм”. Авторитарният режим на цар Борис ІІІ е „повишен” в степен „монархофашизъм”. „Монархофашизмът” бил свален на 9 септември 1944 г. с въстание, подпомогнато от Червената армия. Поради „братската помощ” Съветският съюз имал право на определяне на посоката на политическото и икономическото развитие на България. И ние, българите, започнахме да подпираме с юнашките си плещи Желязната завеса, за да не се сгромоляса върху нас и да ни превърне в роби на ръководения от САЩ империализъм. Обяснението на българската следдеветосептемврийска пропаганда, водена от политици с обущаро-шивашко образование и на „историци” с „научното” звание „активни борци против фашизма и капитализма”, е че България и Източна Европа са попаднали в съветската зона с одобрението на Чърчил и Рузвелт. Разпространението на този мит започва с една станала знаменита салфетка и достига до един дворец от времето на царска Русия в Ялта. Историята със салфетката е дъвкана и предъвквана. На 9 октомври 1944 г. Чърчил е в Москва и разговаря със Сталин за съдбата на следвоенна Европа. Достигат до разпределянето на зони на влияния. Чърчил започва: „Вашата армия е в Румъния и България” и предлага варианта на правителството на Великобритания. За България се предвиждали 75% за Русия (за Чърчил не съществува Съветски съюз, а Русия), а за други страни – 25%. Докато на Сталин превеждали процентите за Гърция, Румъния, Югославия, Унгария Чърчил ги написал на едно листче – салфетка. Бутнах „листчето” на Сталин, той го взе и със знаменития си молив със син цвят постави върху него голяма удивителна. На предложението на Чърчил салфетката да бъде „аутодафирана”, макар и само пред двама души, Сталин казал: „Не, запазете го!” След 3 дни Чърчил пише от Москва на своите министри за съдържанието на салфетката: „Това е само един ориентир и, разбира се, по никакъв начин не ангажира Съединените щати, нито пък цели създаването на строго определена система от сфери на влияние.” След един месец, в разговор в Париж с генерал Шарл дьо Гол, министър-председател на Временното правителство на нова Франция, Чърчил е песимист за възможността да се спасят от болшевизация страните, в които вече е Червената армия: „Русия е един гладувал дълго време звяр. Днес е невъзможно да му се попречи да си похапне, още повече, че вече е в средата на стадото жертви. Но не бива да го изяде цялото. Стремя се да укротявам Сталин, на когото – въпреки големия апетит, не му липсва чувство за реалност. А след това започва смилането на изяденото. Дойде ли този час, за почиващата си след плюскането Русия ще започнат трудни времена.” С „трудните времена” Съветският съюз се оправяше главно с голямата тояга и малкия морков. До 1989 г., когато агонията на болшевишката тоталитарна система вече навлезе във фаталното време на дългоочаквания край. Чърчил може да бъде обвиняван за „грехове”, допуснати в дългия му жизнен път, но никой не може да твърди, че той е симпатизирал на болшевизма и едва ли не е бил „приятел с чичо Джо”. Само няколко позовавания в подкрепа на моята теза. Много преди историческия си разговор в Москва със Сталин, Чърчил е определил „болшевика като крокодил – отваря си устата и не знаеш усмихва ли се или се готви да те лапне!” Когато на 21 юни 1941 г. Чърчил научава за предстоящото след няколко часа нападение от националсоциалистическа Германия срещу Съветския съюз, казал на своя секретар: „Ако Хитлер нападне ада, аз ще кажа добри думи за Сатаната!” След края на Втората световна война на „Сатаната”ще му преведат още един от „комплиментите”, поднесени от Чърчил за системата му: „Никой не е бил в последните двадесет и пет години по-голям противник на болшевизма. Аз не се отказвам нито от една дума, която съм казал някога за него. От всички тирании на света болшевишката е най-опасната, най-разрушителната и най-деградиращата. Погледнете болшевиците. Те проповядваха утопични идеи и ги свързаха с най-жестоките  и отвратителни методи, които някога са съществували на света, и с дела, които биха служели за срам дори и на каменния век.” По вина на Чърчил ли от септември 1944 г. историята на България вече се пише с червено мастило? Правителства на България два пъти обявяваха война на Великобритания. Когато започва Втората световна война цар Борис ІІІ и германофилът Богдан Филов просто е трябвало да си поискат от някой географ по-едричък глобус на земното кълбо и да проумеят, че има една поговорка: „Когато атовете се ритат, магаретата страдат!” Те набутаха страната ни между копитата и получихме ритници. Разпространява се оправданието, че ако България не влезела в Тристранния съюз, щяла да бъде прегазена от Вермахта. Но истината е, че германската армия е щяла да наруши неутралитета ни, а и срещу нея е нямало да се даде нито един изстрел. Един друг мит все още се носи из Европа, а и по света – митът „Ялта”. Разпространяват го политици и военни, недоволни от следвоенната политическа карта на Европа, Азия и Африка. За съжаление и този мит, също като случката със „салфетката” е дъвка и в България, използвана от историци, нагазващи в непознати „ловни територии”. От 4 до 11 февруари 1945 г. в Ялта Сталин, Чърчил и Рузвелт за втори път след срещата им в Техеран през ноември 1943 г. обсъждат въпроса за наказанието на националсоциалистическа Германия и на нейните съюзници след победата. Според „Ялтенската митология” Чърчил и Рузвелт „подарили” Източна Европа на Сталин и подготвили подялбата на планетата ни на зони на влияние. Решенията, приети в Ялта, засягат съдбата на Европа и Азия. Германия, след безусловна капитулация, ще загуби територии и ще изплати огромни репарации, 50% от които ще заминат за Съветския съюз. Полша ще бъде „преместена” на запад. Тя ще загуби териториите си, завладени от СССР през септември 1939 г. в изпълнение на решенията с пакта „Хитлер-Сталин”, според който след нападението от Германия срещу Полша Съветският съюз се задължава да нападне осъдената на смърт полска държава. По време на Ялтенската конференция в „сърцето” на Европа вече е навлязла 7-милионната Червена армия. Между особено важните решения, приети в Ялта, са за създаване на Организация на обединените нации, за обявяване от Съветския съюз на война на Япония и приемането на „Декларация за освободена Европа”. Войната на Съветския съюз си има цена – получаването на Курилските острови и Южен Сахалин – факт „незабравим” и днес в Япония. Сталин вече е настанил в Североизточен Китай свои военни бази. Решението на Рузвелт за тази война е взето под натиск на военните му съветници, според които така се спестявал живота на поне 500 хиляди американски войници – съпротивата на японците е „бой до смърт”, до обявена от императора капитулация. Императорът Хирохито е „под контрол” от висшите военни и дори след първата атомна бомбардировка от САЩ на 6 август 1945 г., не обявява капитулация и е пожертван и Нагасаки след Хирошима. Рузвелт е критикуван, че с поканата към Сталин за война срещу Япония му е развързал ръцете за болшевизирането на Европа. Президентът на САЩ, който е с влошено здравословно състояние, не бил се вслушал в съветите на Чърчил за твърда политика спрямо Сталин и че се е поддал на неговите „ухажвания”. Рузвелт обаче не е приел „салфетъчната” политика на Чърчил и Сталин и въпросът за зоните на влияние в Европа на трите държави, победителки във войната, в Ялта не е повдиган. Рузвелт наивно е вярвал или по-точно не е допускал, че Сталин, ръководител на разорена страна, ще пожертва живота на свои милиони съграждани и ще започне политика за изграждане на световна империя. Той е бил убеден, че с приетата „Декларация за освободена Европа” са се поставили основи за демократизация на окупираните от Съветския съюз европейски държави. Една от точките на „Декларацията” гласи, че САЩ, Великобритания и СССР ще помагат съвместно на освободените европейски народи „да създават временни правителствени власти, широко представляващи всички демократични елементи на населението и са задължени възможно по-скоро да установят по пътя на свободните избори на правителство, отговарящо на волята на народа”. Рузвелт умира на 12 април 1945 г., а три седмици преди смъртта си признава: „Ние не можем да работим със Сталин. Той наруши всички свои обещания, дадени в Ялта”! Митът „Ялта” си има рождена дата. Генерал Дьо Гол е жестоко обиден, че не е поканен на конференцията в Ялта. В спомените си пише, че докато „тримата” били заедно в Ялта, сметнал за свой дълг да им припомни публично за Франция, която те били забравили. На 5 февруари в реч по радиото заявил, че Франция не е ангажирана абсолютно с нито едно решение за бъдещия мир, взето без нея! Един от най-известните френски историци проф. Жан-Батист Дюрозел пише: „В действителност генералът започваше да изгражда една теория, призвана да има дълготраен успех, който ще наречем „мита за Ялта”. Според Дьо Гол „Съветският съюз, от една страна, Съединените щати и техният британски бляскав второстепенен, от друга, са се събрали, изключвайки Франция, за да си разделят света на зони на влияние”. Голистите подемат мита. Един плодовит автор на многобройни съчинения А. Конт написа цяла книга „Ялта или подялбата на света”. Генерал Дьо Гол дори отхвърлил предложението на връщащия се от Ялта Рузвелт да се срещнат в Алжир. От 17 юли до 2 август в Потсдам, сред развалините на Третия райх ръководителите на Съветския съюз, Великобритания и САЩ се опитват да поставят основите на нова Германия – демократична и да се споразумеят за съдбата на другите победени европейски държави. Президентът на САЩ Хари Труман още в първата си реч обвинява Сталин за неизпълнение на решенията от Ялта. Той е категоричен: „Трите велики съюзени държави са длъжни да се съгласят за незабавна реорганизация на сегашните правителства на Румъния и България в точно съответствие с буквата от Декларацията за освободена Европа!” Но Сталин се самообявява за победител във войната в Европа и България остава в зоната на Източния вятър не по силата на словата от Ялта, а със силата на червените оръжия.    ", "date": "2019.12.17", "title": "10 ноември 1989 г. като извънматочна рожба на 9 септември 1944 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403588-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D0%BA%D0%B0%D1%81%D0%B0%D1%86%D0%B8%D0%BE%D0%BD%D0%B5%D0%BD-%D1%81%D1%8A%D0%B4-%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82", "text": "Зачестяват различни публикации по темата за съдебната власт и нейната независимост. Без да се впускам в коментар на тези публикации, както и в обсъждане на Основните принципи на съдебната независимост (приети въз основа на Хартата на ООН, Всеобщата декларация за правата на човека, Международния пакт за икономически, социални и културни права и Международния пакт за граждански и политически права от Седмия конгрес на ООН, проведен в Милано от 26 август до 6 септември 1985г., одобрени с резолюция 40/32 на Общото събрание на ООН от 29 ноември 1985 г.) и множество други документи, намирам за уместно да се спомене, макар накратко относно участието на т. нар. съдебна власт в България в лицето на Върховния касационен съд в този процес. Тъй като се касае не за нещо установено документално и така веднъж за винаги дадено, а за динамика в общественото развитие. Тук става дума само за Конференцията на председателите от Централна и Източна Европа – организация, чиито членове са председателите на върховните съдилища от 23 страни на Балканския полуостров, но във времето към дейността й присъединили се такива и от други страни, извън региона. Въпросната формация е учредена през 2011 г. като продължение на проведената през 2007 и 2010 г. в Института за правни инициативи в Централна и Източна Европа (CEELI), Прага, Кръгла маса за съдебен интегритет. Целта на провежданата ежегодно конференция е обсъждане на общите предизвикателства пред върховните съдилища във връзка с проблемите в съдебната система, утвърждаването на съдебната независимост, засилването на интегритета, отчетността, подобряването на съдебното управление, борбата с корупцията и постигането на обществена подкрепа за съдилищата. Първата официална конференция е проведена в института CEELI през 2011 г., а следващите – в Албания (2012 г.), Черна гора (2013 г.), Грузия (2014 г.) и Хърватия (2015 г.). В резултат на тригодишна работа, на проведената в Хърватия конференция са приети  Принципи за независимост на съдебната власт,  подписани в Brijuni на 14 октомври 2015 г. от председателите на върховните съдилища на Албания, Азербайджан, Босна и Херцеговина,Чешката република, Унгария, Косово, Латвия, Литва, Македония, Черна гора, Полша, Руската федерация, Словакия, Словения и Украйна, а през 2016 г. от страна на Грузия и Сърбия. Заслужава подобаващо, съобразно по-добре късно отколкото никога, отдаване значение и на решението от 22 май 2019 г. на българските магистрати съставящи Пленума на Върховния касационен съд за приемане и от негово име председателят да подпише на Деветата конференция в Братислава, Словакия, цитирания документ, с който се потвърждават основните принципи на съдебната независимост и интегритет, като се подчертава за необходимо условие признаването на действителната съдебна независимост – институционална и индивидуална, за успешното функциониране на съдебната власт при спазване върховенството на закона. Защото  Принципите  от Бриюни засягат и отношенията между съдебната власт и законодателната и изпълнителната власти, както и между съдебната власт и медиите, а така също представянето пред националните органи и обществото като цяло ролята на съдебната власт и съдебната независимост, допринасяйки за изграждането на обществено уважение към тази власт и съдиите в търсене на подкрепа за продължаване развитието на върховенството на правото. Доколкото става въпрос за независимост, несъмнено отстояването й е преди всичко работа на самата съдебна власт. Формалното присъединяване на Върховния касационен съд към споменатите  Принципи  не е достатъчно както за постигане на реална независимост на съдебната власт, така и за преодоляване на недоверието и спечелване на уважението към нея и нейните представители като подкрепа от страна на обществото. Особено след последните изяви на т. нар. Висш съдебен съвет, които провокираха не само продължаващото масово изразявано недоволство вътре в страната, но и външна намеса. С оглед споменатите в началото публикации, (незаслужаваща сериозно внимание, а единствено в констатацията, че Висшият адвокатски съвет не е оправомощен да сезира Конституционния съд с искане за установяване на противоконституционност на укази за президента, е стойността на информацията за подготвяна такава инициатива), не би било пресилено да се заключи, че от съдебната власт в лицето на Върховния касационен съд обществото очаква активни действия съобразно предоставените му от Конституцията правомощия. Само така може да започне възстановяване на доверието от обществото в съдебната власт като защита срещу всякакви посегателства както от отделни субекти, така и от държавата като нещо нереално, символ на нещо несъществуващо, празнота, игра с облаци в небето, в каквато гражданите нямат място сред живите хора.  ", "date": "2019.12.17", "title": "Върховният касационен съд и независимостта на съдебната власт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403589-%D0%BA%D0%BE%D0%B3%D0%B0-%D1%89%D0%B5-%D0%B8%D0%BC%D0%B0-%D1%81%D0%BC%D0%B8%D1%81%D1%8A%D0%BB-%D0%BE%D1%82-%D1%80%D0%B0%D0%B7%D1%86%D0%B5%D0%BF%D0%BB%D0%B5%D0%BD%D0%B8%D0%B5-%D0%BD%D0%B0-%D0%B1%D1%81%D0%BF", "text": "Не мисля, че има разцепление в БСП. Вот, който да раздели гласовете на парламентарната група, се случва доста рядко. Случаят с избора на Сотир Цацаров за председател на Aнтикорупционната комисия е много специфичен - той е част от дълга поредица от събития, на които беше посветен много сериозен обществен интерес. В този ред на мисли беше нормално в рамките на една политическа сила да има доста различни мнения в оценката на самия Цацаров.  Това каза за БНР политологът Борис Попиванов. Той не се съгласи със заявеното от Красимир Янков пред БНР, че може да се стигне до разцепление на партията през следващите месеци: „Не вярвам да се стигне до разцепление. За да се стигне, трябва да има няколко ясни предпоставки. Едното е цялостна алтернативна линия, изработена и наложена в общественото мнение, за развитието на БСП оттук нататък. Линията, която засяга въпроса: „Дали спазваме изцяло устава“, не може да бъде обществен проблем. Това е вътрешнопартиен проблем... Заедно с това трябва да имат и консолидация около някакъв лидер, понеже все пак трябва да има едно лице, което да въплъщава в максимална степен този тип недоволство. Трябва да имат и достатъчен брой фигури, които са готови на една дългогодишна линия на борба в обществото - в една сложна, изострена конкуренцията да убедят българските граждани, че една по-добра, по-силна, по-убедителна опозиция от БСП е възможна. Ако всички тези предпоставки започнем да ги виждаме, тогава бихме могли да говорим, че има смисъл от разцепление на БСП“. Каква опозиция е БСП „БСП, според мен, стига до момента, в който изчерпва възможността за парламентарен ефект от своите опозиционни действия. Това не означава напускане на парламента, но трябва да бъде съчетана парламентарната опозиционна дейност с други опозиционни дейности, така че да се упражнява максимален натиск върху управлението и да може да се действа за спечелване на общественото мнение, понеже общественото мнение продължава да бъде донякъде скептично относно волята на БСП да донесе реална промяна в обществото“. Прекият избор на лидер на партията се превръща във въпрос, който интересува преди всичко вътрешните кръгове, свързани с темата, смята Попиванов. Подкрепата на БСП за Мая Манолова - решаваща „Мая Манолова беше най-силната опозиционна кандидатура за кмет на София, откакто съществува ГЕРБ на софийската политическа сцена. Подкрепата на БСП, според мен, беше решаваща, без да изчерпва естествено вота за нея. В този смисъл, това съчетание между партиен вот за Мая Манолова и наличието на групи избиратели, които търсят алтернатива чрез подобно лице, трябва да бъде водещото, ако Манолова смята, че има политическо бъдеще оттук нататък“. Манолова би била успешна, ако успее да представи собствената си позиция като разширяване на социалното, лявото, в България, а не като алтернатива на БСП, убеден е експертът. Относно изследването на „Алфа рисърч“ за общественото доверие към политиците „Това изследване в много висока степен подсказва застой, липса на развитие, самозатваряне на българите в много малки общности. Изследването сочи високи нива на доверие в най-близките хора само и много ниски нива на доверие в институциите като цяло, в държавата… Пореден тревожен симптом по отношение на цялата политическа класа, на способността ѝ да излъчи някакъв тип обединяващо национално послание. Затъваме в една и съща стагнация, на което се опасявам, че приближаващата европейска рецесия би могла да се отрази допълнително негативно, без да имаме някакъв мобилизационен проект“. Има ли място за нов играч? „Голяма част на българските избиратели търсят нещо ново, политическа перспектива, но е много трудно, без да сме стигнали до реална изборна ситуация, да можем да преценим дали авансовите проценти на доверие към новосфоримрани субекти ще може да се трансформират в реални гласове. Засега за мен е много трудно да коментирам Слави Трифонов. Неговите собствени бъдещи действия, хората, с които ще се заобиколи, позицията, която ще изразява, ще се отразят доста върху облика, който той ще има“", "date": "2019.12.17", "title": "Кога ще има смисъл от разцепление на БСП?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403590-%D0%B0%D0%BB%D1%84%D0%B0-%D1%80%D0%B8%D1%81%D1%8A%D1%80%D1%87-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D1%81-48-%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5,-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-30", "text": "Правителството, след месеци на негативен тренд в оценките, възвръща в края на годината част от загубените позиции   Регулярният мониторинг на обществените нагласи на Алфа Рисърч показва, че 2019 г. завършва с няколко негативи за управляващите - пробойни в имиджа,  недоволство и протести в сфери, в които от години се трупат проблеми, изострена критичност към предложения в социалната система и здравеопазването, засягащи интересите на широки групи. Това показва проучване на \"Алфа Рисърч\", проведено в периода 5 – 12 декември 2019 г. Същевременно липсата на силно лидерство, на убедителни решения в най-проблемните сфери и на разминаването между декларации и реално поведение на опозицията по теми , в които би могла да покаже реални алтернативи, не ѝ позволяват да оползотвори тези негативи, нито електорално, нито рейтингово.  На този фон най-силната политическа фигура извън управляващите продължава да бъде президентът Румен Радев. За втори път обаче, след изразеното от него несъгласие с покупката на самолетите F-16 в края на миналата година, личният му рейтинг пада под 50 на сто (48% одобрение срещу 15% неодобрение). Две основни причини биха могли да се крият зад този спад - първо, липсата на категорична и лидираща позиция във външната политика, където президентът по принцип има силна роля и - второ, изострянето на конфронтацията с изпълнителната власт, което не се толерира от общественото мнение, очакващо от държавния глава аргументиран дебат по стратегически въпроси, а не съображения по текущата конюнктура. Правителството, след месеци на негативен тренд в оценките, възвръща в края на годината част от загубените позиции . Положителните мнения нарастват от 13% в началото до 19 на сто в края на годината, а отрицателните спадат с десет пункта – от 51% до 41%. Премиерът Бойко Борисов също неутрализира част от недоверието към себе си и личният му рейтинг в края на 2019-та е 30% одобрение  срещу 39% неодобрение.    ", "date": "2019.12.17", "title": "\"Алфа рисърч\": Президентът Радев с 48% одобрение, премиерът Борисов - с 30%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403591-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B2%D0%B0-%D0%B4%D0%BF%D1%81-%D0%BA%D0%B0%D1%82%D0%BE-%D1%82%D1%80%D0%B5%D1%82%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%81%D0%B8%D0%BB%D0%B0", "text": "Новоучредената (макар и все още нерегистрирана) партия на Слави Трифонов има потенциалната подкрепа на 8.6% от избирателите и конкурира ДПС, което има 7.8%, за третото място.     Това показва изследване на \"Алфа Рисърч\". Данните показват още, че лидерът на управляващите Бойко Борисов (29.6%) продължава да е със значимо по-високо доверие от лидера на опозицията Корнелия Нинова (20.8%). На този етап е трудно да се каже, дали заявените симпатии ще се превърнат в реална подкрепа, още повече, че профилът на техните привърженици остава все още твърде неясен. За момента по-ясно се открояват т.нар. \"мобилни избиратели\", чийто вот бързо се мобилизира, но и бързо се демобилизира: най-младите до 30 годишна възраст, обезсърчени и разочаровани хора от по-малките населени места. През 2019-та продължи ерозията в подкрепата за националистическите партии. Тандемът ВМРО-НФСБ има доверието на 5.3%, а Атака – на 1.4%. Лидерите им също плавно губят обществено влияние: одобрението за Красимир Каракачанов спада от 22.5% до 18.9%, през последната година доверието във Валери Симеонов остава на равнище 9.1%, а във Волен Сидеров 6.4%. Първата изборна година на \"Демократична България\" донесе на обединението мандат в Европейския парламент и добро представяне в пропорционалния вот за общински съветници и районни кметове в София. Цялостната електорална подкрепа за тях укрепва до 5.1%. Предизвикателство обаче продължава бъде слабото присъствие извън столицата, се казва още в изследването на \"Алфа Рисърч\".", "date": "2019.12.17", "title": "Слави Трифонов изпреварва ДПС като трета политическа сила"}
{"url": "http://www.classa.bg/%D1%81%D0%B2%D1%8F%D1%82/item/403592-%D0%B0%D0%BC%D0%B8-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D0%BD%D0%B5-%D0%B1%D0%B5%D1%88%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%B1%D0%B5%D0%B7%D1%83%D0%BC%D0%B5%D0%BD", "text": "Моментът, в който американският президент е на ръба на импийчмънт и същевременно влиза в сила голямо двустранно търговско споразумение, е добър повод да се замислим по въпроса - ами ако Доналд Тръмп не беше толкова... нали разбирате... каква е фразата, която се опитваме да изречем? Според неговите привърженици той е рушител на догмите и целенасочен провокатор. \"Яростен нацист\", казват неговите противници. За тях той е сериен нарушител на приличието и законите. Но не, не това се опитваме да кажем в случая. Да оставим настрана за момент нормативните оценки на психологията и законите и да се ограничим единствено до аналитичното разглеждане на политиката - какво щеше да стане, ако Тръмп не беше безумец? Тази дума е достатъчно уместна, за да опише президент, който казва неща, които никой друг на неговия пост не е изричал. Който води битки, с които никой президент не се е захващал. Който разклаща толкова много норми, че променя (вероятно завинаги) дефиницията за нормалност във Вашингтон. Дори Тръмп, който не признава, че е безумец, на моменти се шегува с често срещаното възприятие сред противниците му, че е луд. Ако президентът имаше склонност да демонстрира повече дисциплина и подбираше битките, с които се захваща, и думите, излизащи изпод пръстите му, по-внимателно, той би навлязъл в 2020 г. като колос. С нива на безработица от едва 3,5 процента, той би имал спокоен път към преизбирането си, вместо тежката битка, която му предстои. Нещо повече, той вероятно би се радвал на повсеместно признание колко много от неговите емблематични идеи пробиват през старите бариери и движат дневния ред в Белия дом. Идеите на Тръмп за търговията, отразени от новите договорености за Северноамериканско споразумение за търговия, показват как той разгромява традиционните идеи за свободна търговия, някога възприемани като подходящи само за елитите. По подобен начин възгледите му, че САЩ трябва да признае Китай за дългосрочен противник в областта на икономиката и демонстрациите на глобална сила, бележат възход и в двете основни американски партии. Същото важи и за идеята му страната да бъде извадена от \"безкрайните войни\". Същото важи и за неговите толерантни възгледи за голямото харчене и безгрижното отхвърляне на старите разбирания за фискална дисциплина. Неговите идеи по въпросите на имиграцията, обратно, са дълбоко поляризиращи, но дори и там той печели подкрепа от много гласоподаватели от работническата класа, които някога са били инстинктивни поддръжници на демократите. Социологическо проучване на университета \"Куинипиак\" тази седмица констатира, че 57% от гласоподавателите казват, че са \"по-добре\" финансово, откакто Тръмп е станал президент, което е очевиден актив за евентуално преизбиране. По-малко очевиден обаче е друг фактор, който намира отражение в историческите оценки. Най-значимите президенти обикновено са били комуникационни иноватори. Майсторската употреба от Тръмп на Twitter, в този контекст, го поставя наред с майсторството на Франклин Делано Рузвелт за комуникацията по радиото и таланта на Джон Кенеди и Рейгън в боравенето с праймтайм телевизията. В известен смисъл, въпросът какво би станало, ако Тръмп не беше безумец, има очевиден отговор: той е президент точно заради предизвикателния си, неподчиняващ се на нормите стил, и е немислимо да си представим как той печели, ако говореше или действаше като стандартен политик. По-точният начин да се формулира въпросът е: какво би станало, ако той можеше да модулира тези елементи, които изглеждат безумни според традиционните политически медии, и същевременно избягва най-ненужните крайности? Достойно за отбелязване е, че двама души, които са били шефове на кабинета на Белия дом в съвременността, единият демократ, а другият републиканец, в последните дни отговориха на хипотетичния ми въпрос с абсолютно едни и същи числа. Тръмп би имал 55% рейтинг на одобрение. Дните на президентите, печелещи народния вот с над 50%, както Рейгън го стори през 1984 г., не са възможни със съвременния електорат, но Тръмп все пак би бил, със смазваща преднина, доминиращият фаворит за втори мандат. Кой се интересува от тази игра \"ами ако\"? В някакъв смисъл това е като да се питаме какво би станало, ако ядрените оръжия съществуваха през Гражданската война. Тръмп е това, което е. Той няма да се промени, нито ще стане по-сдържан, казва Стив Банън, бивш съветник на Тръмп в Белия дом, който продължава да подкрепя неговата политическа линия въпреки епизоди на вербални престрелки между двамата. Тази игра на \"ами ако\" обаче има сериозна основа. От гледна точка на демократите тя напомня за някои от трайните силни страни на Тръмп, дори когато процесът на импийчмънт подчертава трайните му слабости. При по-голям самоконтрол, Тръмп би се вслушал в категоричните предупреждения на съветниците си, и би избегнал напълно кашата в Украйна. От републиканска гледна точка това е напомняне, че партията също толкова, ако не и повече от Тръмп, плаща цената за неговите ексцесии. Атакуването на медиите или политици-демократи като Нанси Пелоси или Чък Шумър с резки лични оскърбления, колкото и необичайно да е според традиционните стандарти, е като наркотик за поддръжниците му и несъмнено е свързано тясно с широката привлекателност на Тръмп за неговите съпартийци. Говоренето със симпатии за хората зад безредиците в Шарлътсвил или атакуването на ФБР или хора от собствения му екип по национална сигурност вероятно ускорява бягството на младите хора и хората от предградията, особено жените, далеч от Републиканската партия. Така или иначе, самият Тръмп напоследък играе на играта \"ами ако\". На митинг в Далас през октомври той престорено демонстрира скована поза и скучна монотонност, докато имитираше неговата версия на традиционен политик: \"Дами и господа от Тексас, за мен е голяма чест да бъда с вас тази вечер.\" Много по-лесно е да изглеждаш президентски, лесно е, заяви той, докато тълпата крещеше в знак на одобрение. \"Единственото, което трябва да правиш, е да се държиш като бастун.\" През октомври, в рядък изблик на скромност, той заяви пред тълпа: \"Най-добре се справям, когато съм без сценарий. Мразя да казвам това, но и най-зле се справям без сценарий.\" Това напомни подмятането му към официална вечеря на пресата във Вашингтон през 2018 г., когато той говореше за подготовката за преговорите с непредсказуемия севернокорейски диктатор Ким Чен-ун: \"Що се отнася до риска да си имаш работа с безумец, това е негов проблем, не мой.\" Една от по-необичайните задачи в \"Политико\" е на Матю Чой, млад репортер, който поема нощни смени и редовно следи митингите на Тръмп за достойни за отразяване фрази. Практически всеки митинг включва изказвания, които, ако бяха изречени от който и да е предишен президент, биха били във фокуса на внимание на медиите в продължение на седмици. Степента на предизвикван от тях шок бързо намалява и в наши дни е нужно повече, за да привлече вниманието му. Изданието наскоро провежда неформален текстов анализ на някои от най-видните речи на Тръмп през 2019 г., като начин да се изясни естеството на \"безумец\", сравнено с простото \"нетрадиционен\" или \"рушител на устоите.\" Обръщението на президента към нацията през 2019 г. например беше колоритно и последователно излагане на неговия политически дневен ред, като доста малък процент от фразите изглеждаше да се отклоняват от подготвения сценарий или да използват език, който е трудно въобразим от предшествениците му (\"Ако не бях избран за президент на САЩ, сега по мое мнение щяхме да бъдем в тежка война със Северна Корея.\"). Официалното оповестяване на кампанията за преизбирането му през юни на митинг в Орландо отразяваше много от същите аргументи, но около 20% от изречените от него около 7000 думи бяха лични атаки от тип, който няма съвременен прецедент, но не е и особено заслужаващ внимание, идващ от Тръмп (\"нечестната Хилъри,\" \"лудия Бърни,\" \"радикални демократични опоненти, мотивирани от омраза, предразсъдъци и ярост.\") Скоро след като скандалът с Украйна избухна тази есен, Тръмп изнесе реч в Минеаполис, от която повече от една трета демонстрираше нови крайности в реториката. (\"Мразещ Америка социалист\" като описание на конгресменката Илхан Омар; \"или много глупава, или наистина полудяла\" като описание за Пелоси; \"тези хора са болни,\" като общо описание на опонентите му). Там също така той изглежда имитираше сексуалните отношения на бившите агенти на ФБР Лайза Пейдж и Питър Стрзок, които бяха уволнени след разкриването на връзката им и разменяните между тях анти-тръмпистки съобщения. Стан Грийнбърг, демократ-социолог, който наскоро написа книгата \"G.O.P. R.I.P.\" за дългосрочните проблеми на републиканците в ерата на бързи демократични промени, казва, че често е обмислял различен сценарий, в който Тръмп след избирането му е правил повече, за да консолидира ръста на популярността си сред гласоподавателите от работническата класа и други групи, които смятат, че традиционната политика ги е пренебрегнала. Тогава той би могъл да наложи масивна инфраструктурна програма и потенциално да дефинира нов център в американската политика. Републиканците вероятно нямаше да изгубят Камарата на представителите през 2018 г. и Тръмп щеше с лекота да върви към втори мандат. Но фантазиите, казва Грийнбърг, са точно това. След като спечели през 2016 г. на база расистки тези, и след като се налагаше редовно да заздравява връзките си с базата от избиратели, за да озаптява скептичния консервативен елит, Тръмп нямаше друг избор, освен да организира президентството си около предизвикващи разделение на обществото послания. \"Не е въпросът само че той е безумец\", казва Грийнбърг, а че по необходимост \"той никога не спря и ескалира. Рискът от това е катастрофални избори за републиканците [на всички нива] през 2020 г.\" Банън предупреждава опозицията да не бъде толкова уверена. Традиционната политическа логика предричаше същото през 2016, и дори Банън тогава на моменти е настоявал Тръмп да укроти реториката си. \"Гледайки назад, той беше прав, а аз грешах.\"", "date": "2019.12.17", "title": "Ами ако Тръмп не беше толкова безумен..."}
{"url": "http://www.classa.bg/%D1%81%D0%B2%D1%8F%D1%82/item/403593-%D0%BD%D0%B0%D0%B9-%D0%BC%D0%BE%D0%B3%D1%8A%D1%89%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%BF%D1%80%D0%B5%D0%B7-2019-%D0%B3", "text": "Най-могъщите държави в света са тези, които също така последователно доминират в заглавията на новините, чиито политици формират глобални икономически модели, а външната им политика и разходите за отбрана се следят под лупа от експерти и анализатори. И когато тези държави дадат залог за нещо, международната общност обръща внимание и очаква резултати (независимо дали добри, или лоши). Класирането на най-могъщите държави за 2019 г. е дело на американското списание U.S. News в партньорство с BAV Group - звено на световната компанията за маркетингови комуникации VMLY & R, както и с училище \"Уортън\" към Университета на Пенсилвания.     Тяхното проучване за изготвянето на класацията се основава на акнета сред над 20 000 души от четири региона, които да асоциират 80 държави с конкретни критерии.     За класацията са използвани няколко критерия: световно лидерство, икономика, политическо влияние, участие в международни съюзи и военна мощ. Отчитат се и данни за БВП, населението, както и показателят за БВП на глава от населението.     През тази година няма промяна в първите девет държави, които са приемани за най-могъщи. САЩ, които се възприемат като най-силната държава, имат най-голямата икономика в света и най-големия военен бюджет, като за 2017 г. те са изхарчили повече от 610 милиарда долара за нуждите на отбраната си.     Страната е лидер и в т. нар. война срещу терора и има е най-големият принос за НАТО. Вашингтон също така има сериозна роля за подсилването на съюзите, в които участва, отпускайки милиарди долари военна помощ на нации по целия свят.     САЩ харчи малко повече от 35 милиарда долара за икономическа помощ и близо 15 милиарда долара за военна помощ през 2017 година. Русия и Китай, следващите две държави, които се смятат за най-мощни, са сред четирите най-добри военни лица в света. След първите три са Германия, Обединеното кралство, По въпроса с отпускане на международна помощ Франция и Япония също имат голяма роля. Заради сериозните си разходи като процент от БВП и значителна отбранителна мощ в класацията попадат и Израел и Саудитска Арабия, които заемат съответно осмото и деветото място. Страните, които се възприемат като по-малко мощни, обикновено са по-малки нации със средни и малки икономики. Естония, малка страна в Северна Европа и бивша част от Съветския съюз, се разглежда като най-малко мощната нация от всички изследвани. Прибалтийските съседи на Естония - Латвия и Литва, Словения от Югоизточна Европа и Словакия са сред останалите държави от най-долната петица. В галерията можете да видите кои държави се нареждат в топ 10 на най-могъщите държави.", "date": "2019.12.17", "title": "Най-могъщите държави през 2019 г."}
{"url": "http://www.classa.bg/%D1%81%D0%B2%D1%8F%D1%82/item/403594-%D0%BA%D0%BE%D0%B5-%D0%B5-%D0%BF%D0%BE-%D0%B2%D0%B0%D0%B6%D0%BD%D0%BE-%D0%B7%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD", "text": "Ако иска да остане чист пред съвестта си, Фолксваген би трябвало да се откаже от намерението да строи новия си завод в Турция. Но ще го стори ли? Кое ще се окаже по-важно: моралът или парите?       Съвсем скоро Надзорният съвет на Фолксваген ще трябва да вземе важно решение, а то във всички случаи ще бъде погрешно. Става дума за това къде да се произвежда моделът „Пасат\". Мениджърите на концерна проучиха общо 24 различни места и в крайна сметка се спряха на региона на Измир в Западна Турция. Въпросът се смяташе за решен, но през октомври Турция внезапно се намеси активно в сирийския конфликт. Говореше се за престъпления на турската армия срещу кюрдското население, а ЕС и САЩ осъдиха бруталната военна акция. А Фолксваген? Концернът първоначално замрази плановете за строежа в Измира, но не се е отказал окончателно от тях.Главният лобист на концерна Томас Щег подчертава пред \"Ди Цайт\", че решенията се взимат само въз основа на икономически и стратегически съображения. От друга страна в открито писмо на синдиката на работниците на Фолксваген в Брауншвайг се говори, че \"Ердоган не се нуждае от нищо друго така неотложно, както от икономическа стабилност, за да може и занапред да води мръсните си войни. И Фолксваген ще допринесе тъкмо за това, ако избере да се установи в Турция\", се казва в писмото, публикувано още на 10 октомври. Бернд Остерло, който е един от лидерите на Работническия съвет в концерна, е категорично против турските планове: \"Фолксваген може и трябва да вземе морално решение\". Което ще рече - никакъв Измир, поне докато Ердоган не спре да прилага насилие в Сирия. Окончателното решение на Надзорният съвет на концерна трябва обаче да се вземе още през следващите седмици. Вреди за имиджа За да предотврати нанасянето на още по-големи вреди на имиджа си, Фолксваген би трябвало да се откаже от плановете за Измир, четем на сайта на телевизия NTV. В Турция обаче не биха посрещнали подобна стъпка с голямо разбиране. \"Не смятам, че ще е правилно\", заяви пред представители на германския печат Баран Челик, председател на турския Съюз на износителите на автомобили. Обяснението му е следното: \"Турция просто се опитва да обезопаси собствените си граници и е убедена, че е в правото си да го върши\". Пари или съвест - това е един прастар конфликт, който в момента раздира редица големи концерни. Независимо дали става дума за Фолксваген или за Сименс, за Метро или за БАСФ, за Гугъл или Епъл: глобалните фирми констатират, че световният политически ландшафт се е превърнал в минно поле. Всяка грешна стъпка предизвиква взрив от възмущение, което принуждава мениджърите да спазват определен морал - нещо, което те едва ли биха сторили доброволно, отбелязва \"Ди Цайт\". Изданието подчертава, че днес хората вече искат да знаят и това какво концерните правят за обществото. Много от тях не са съгласни да приемат, че мениджърите на големите концерни сякаш си сътрудничат с деспотични режими и сатрапи. \"Ди Цайт\" припомня, че е имало времена, в които концерните са демонстрирали по-ясно политическите си позиции. През 1986 година Кока-Кола и редица други международни концерни решиха временно да напуснат Южна Африка заради режима на апартейд в страната. Подобни оттегляния е имало и от Китай след насилствено потушените протести на площад Тянанмън през 1989, както и от Ирак през 1990-те години. Концерните се поддават на авторитарен натиск Днес обаче виждаме съвсем друго: БАСФ наскоро също инвестира десет милиарда долара в Китай - страната, в която Фолксваген продава четири милиона автомобила от общо десет. Заедно с партньори концернът поддържа там 33 завода. Томас Щег изрично подчертава: \"Сътрудничеството с Китай е от изключително значение не само за концерна Фолксваген, а и за цялата германска икономика\". Така се стига дотам, че концерни, които на Запад се представят за проводници на свободата на словото, нерядко се поддават на авторитарен натиск. В Сингапур например Фейсбук бе принуден от правителството да обозначава критичните към управляващите материали като \"лъжливи информации\". „Алтернативата би била да се изтеглят и  изобщо да не влизат в такива конфликти\", отбелязва \"Ди Цайт\". Но тъкмо Азия и Латинска Америка, Африка и Русия са регионите, в които големите интернет концерни могат да наберат максимален брой нови потребители. Интересите, насочени към      експанзия и растеж, ги вкарва в тежка дилема между бизнеса и морала, в която приличието не винаги успява да вземе надмощие. Министър-председателят на федералната провинция Долна Саксония Щефан Вайл твърдеше през юли, че Фолксваген ще вземе решението за новия си завод само въз основа на икономически аргументи. Неговата прогноза обаче не излезе вярна - в днешния свят подобно нещо не е никак лесно, заключава „Ди Цайт\".", "date": "2019.12.17", "title": "Кое е по-важно за Фолксваген"}
{"url": "http://www.classa.bg/%D1%81%D0%B2%D1%8F%D1%82/item/403595-%D0%B4%D0%BE%D0%BF%D1%83%D1%81%D1%82%D0%B8%D0%BC%D0%BE-%D0%BB%D0%B8-%D0%B5-%D0%B4%D0%B0-%D1%81%D1%80%D0%B0%D0%B2%D0%BD%D1%8F%D0%B2%D0%B0%D0%BC%D0%B5-%D0%BD%D0%B0%D1%86%D0%B8%D0%B7%D0%BC%D0%B0-%D0%B8-%D1%81%D1%82%D0%B0%D0%BB%D0%B8%D0%BD%D0%B8%D0%B7%D0%BC%D0%B0", "text": "Сталинизмът е режим на лъжата и омразата. Режим на нечовешки ужаси и терор. И въпреки това Съветският съюз все пак е нещо по-прилично от нацистка Германия, твърди известният руски писател Виктор Ерофеев.       Спиралата на конфронтацията между Европа и Путинова Русия навлезе в нова фаза - и то по повод на една война, която приключи преди почти 75 години. След няколко месеца предстои юбилей от годината на победата и страстите тепърва ще се нажежават - особено когато става дума за това кой е бил виновен за тази война. И затова не е чудно, че Путин реагира толкова остро на една резолюция на Европарламента, която подчертава сходствата между двата тоталитарни режима и осъжда пакта Молотов-Рибентроп, отворил пътя (според Европа) към Втората световна война. Защо Русия пое греховете на Съветския съюз? Сегашният сблъсък между различните възгледи ще продължи дълго и ще се води агресивно - дотогава, докато Русия не се откаже да бъде политически и историко-идеологически правоприемник на Съветския съюз. Но защо ли младата Русия, току-що освободила се от съветския тоталитаризъм, реши да поеме греховете на СССР? На това му се казва глупаво решение! От гледна точка на историческата логика ролята на правоприемник на Съветския съюз поставя Русия в трудно положение и я изолира от цивилизования свят. Така на практика тя признава, че Сталин е бил прав по главните въпроси. А Сталин е самото Зло - не само за Европарламента, но и за Манделщам, Ахматова, Пастернак, Солженицин, Шаламов, за цялата велика руска интелигенция. Може би да признаем успехите на Сталин във вътрешната политика? Индустриализацията беше проведена в чудовищни условия, целият режим беше изграден върху лъжа, омраза и терор както по отношение на класовия враг, който всъщност беше най-продуктивната част от обществото, така и по отношение на цялото население, което стана жертва на непреодолимия страх от репресии. Или може би да признаем успехите на колективизацията и големия терор в края на 1930-те години? Всичко това е немислимо, освен ако не навлезем в територията на безумната и безсмислена комунистическа идеология. Всъщност няма нужда всичко това да се признава, достатъчно е да се замълчи по тези въпроси. Ето как в днешна Русия се ражда положителният образ на Съветския съюз и на самия Сталин. Да поддържаш линията на Сталин във външната политика - това на практика означава да мечтаеш за възраждането на съветската империя и да плашиш съседите, които причисляваш към сферата си на влияние, без да ги питаш за мнението им. Мигар някой е питал съседите за мнението им, когато са подписвали  ? По онова време всичко се решаваше от позицията на силата, тъй че малките балтийски страни се оказаха в безпомощно положение. Втората световна война започва не на 22 юни 1941, когато Германия напада СССР, а на 1 септември 1939 година - една седмица след подписването на договора между Хитлерова Германия и Сталиновия Съветски съюз. Сталин много  , балтийските държави, Финландия, Бесарабия, Северна Буковина. Слабите съседи са истинска радост за онзи, който се стреми да увеличава територията си. Тази радост продължава до ден-днешен. Външната политика на Съветския съюз се свежда до Студената война и омразата срещу „капиталистическото обкръжение\" - тоест, срещу западните демокрации. Хитлеровият режим също мрази демокрацията - с тази разлика, че в случая омразата е не класова, а расова. Когато един ден Русия стане демократична страна Да сравняваш тези тоталитарни режими на омразата е трудна работа. В своята бесовска природа те са неравностойни. В идеологията на комунизма първоначално звучи нотка на социална справедливост, която привлича лявата интелигенция на Запад. А Хитлер беше обявен за безусловен враг на цялото човечество. Както и да го погледнем, в историческа перспектива СССР наистина се оказва нещо по-прилично от „Третия райх\". Но отвъд разликата в идеологиите, има и още една разлика. Нацистка Германия беше разгромена от Съветския съюз и западните му съюзници, което помогна на Западна Европа да се освободи. Докато тъй наречените „народни демокрации\" изпитаха на гърба си същинския ужас на сталинизма. В резултат от това Съветският съюз и до ден-днешен си остава нещо като мит за Западна Европа - и същински пъкъл за Източна. 75-годишнината от победата във Втората световна война, която ще отбележим през май, е безспорно велика дата. И когато един ден стане демократична страна, Русия ще трябва да излезе на чисто както със себе си, така и със съветските ужаси. А победата никога няма да бъде забравена, защото тя беше без съмнение народен подвиг.    ", "date": "2019.12.17", "title": "Допустимо ли е да сравняваме нацизма и сталинизма?"}
{"url": "http://www.classa.bg/%D1%81%D0%B2%D1%8F%D1%82/item/403596-%D0%B1%D0%B8%D1%82%D0%BA%D0%B0%D1%82%D0%B0-%D0%BD%D0%B0-%E2%80%9E%D1%84%D0%B0%D0%BA%D1%82%D0%B8%D1%82%D0%B5%E2%80%9C-%D1%80%D0%B0%D0%B7%D0%B4%D0%B5%D0%BB%D1%8F-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Има ли една републиканска и една демократическа истина? Във Вашингтон политическите различия отиват далеч отвъд мненията и има полемики дори за самото представяне на фактите. Понякога заради най-основните факти. Насред страстите, породени от процедурата за импийчмънт срещу президента Доналд Тръмп, се появяват отново понятия като „алтернативни факти“ и „оспорвани факти“. Понякога е трудно да се разбере къде е истината. „Винаги е имало различия в мненията между прогресивните и консерваторите в САЩ“, припомня Ричард Хейсън, преподавател по право и политически науки в Калифорнийския университет „Ървайн“. Днес обаче „има все повече разногласия за фактите“, които са доказани, като реалността на климатичните промени или документираната намеса на Русия в президентските избори, спечелени от Тръмп през 2016 г., казва той. „Проучванията на общественото мнение показват пропаст между републиканците и демократите за състоянието на света“, обяснява Хейсън, според когото Съединените щати са влезли в „ера на постистината“. Президентът републиканец, който критикува редовно „дезинформацията“ на големите медии, беше един от първите разпространители на една конспиративна теория, твърдяща, че Барак Обама е роден в Кения и че следователно избирането му за президент е било незаконно. Келиан Конуей, близка съветничка на президента, въведе понятието „алтернативни факти“ след полемиката за броя на зрителите на церемонията по встъпването в длъжност на 45-ия американски президент през 2017 г. От идването си на власт Тръмп е направил 13 435 „неверни или заблуждаващи твърдения“, според статистика на „проверителите на фактите“ на в. „Вашингтон пост“.   По украинската афера Тръмп настоява, че телефонният разговор, който е провел с украинския си колега Володимир Зеленски, е бил „отличен“. Американецът просто поискал от украинеца да му направи „услугата“ да разследва корупцията в Украйна. Според демократите се е случило точно обратното. Президентът е извършил злоупотреба с власт, която заслужава обвинение в Конгреса, като е поискал от Киев да разследва Джо Байдън – своя потенциален противник на президентските избори през 2020 г. Белият дом публикува стенограмата от телефонния разговор, но „хората могат да четат едни и същи думи и да разбират нещата по един напълно различен начин“, заяви Дейвид Баркър, преподавател по държавни дела в Американския университет във Вашингтон. „Тръмпистите носят тениски, на които пише: „Четете стенограмата“, а всички противници на Тръмп казват: „Прочетохме я и в това е проблемът“, обяснява Баркър. За конгресмена републиканец Дъг Колинс процедурата за отстраняване на президента се свежда до поредица „оспорвани факти“. „Самият факт, че аз казвам нещо, а вие казвате противното, е оспорван факт“, заяви той на колегите си от Демократическата партия в правната комисия към Камарата на представителите. „Това ще бъде първата процедура по импийчмънт, в която фактите са разглеждани според партийната логика“, допълни той. Дейвид Баркър подчертава „племенните различия“, които разделят днес републиканците и демократите. „Не пазаруваме в едни и същи магазини, не пием една и съща бира, не се храним в едни и същи ресторанти, не слушаме една и съща музика, не гледаме едни и същи филми и вече не живеем в съседство едни до други“, посочва той. „Всички тези промени в нашия стил на живот, тези племенни различи, водят до това, че ние вече не вярваме на информациите, освен ако те не идват от членове на нашето племе“, допълва той. „Можете да ги проверявате колкото си искате, за другия лагер те винаги ще бъдат фалшиви информации“, обяснява университетският преподавател.     Подобно на политиката, медиите навигират в една все по-поляризирана среда – от много консервативната Фокс нюз до настроената твърдо против Тръмп Си Ен Ен. Според изследване на изследователския център „Пю“ републиканците се съмняват много повече в искреността на медиите, отколкото демократите. Сред републиканските привърженици на Доналд Тръмп 40 процента имат лошо мнение за журналистите, а при демократите този дял е само 5 процента. Традиционните медии, които изпълняват ролята на „арбитри на истината“, вече са заплашени от социалните мрежи, според Ричард Хейсън от Калифорнийския университет „Ървайн“. „В социалните мрежи хората получават и споделят послания, които засилват нашите убеждения“, казва той. Хейсън се опасява, че нарастващата пропаст между тези „различни фактологични вселени“ ще доведе до неспособност да се приемат и най-простите факти. Като, например, резултатите от изборите през ноември 2020 г. в случай на поражение на Доналд Тръмп.    ", "date": "2019.12.17", "title": "Битката на „фактите“ разделя Съединените щати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403585-%D1%82%D1%80%D0%B8-%D1%80%D0%B0%D0%BA%D0%B8%D0%B8-%D0%B8-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D1%8F%D1%82-%D0%B4%D0%B0-%D1%81%D0%B2%D0%B8%D1%80%D0%B8", "text": "Докато масово хората мрънкат как държавата ги убива с кофти здравеопазване и некачествено образование, с ниски заплати и лоши работни места, с корумпирани политици и алчни работодатели, оказва се, ние без мярка, но с удоволствие помагаме. Колкото по-обемна става черната хроника на катастрофите, толкова по-смели и безотговорни стават шофьорите. Няма кой да спре изпилия три ракии да се качи на колата - щом дори   може да го направи, какво очакваме от обикновения гражданин, тръгнал да се прибира с колата от купон? Все пак какво са 1,6 промила за здравия българин, за когото законът е врата в полето? Нищо че именно според закона с такива промили не просто трябва да загуби книжката си, но и може да се окаже в затвора за между 1 и 3 години. \"Абсолютно неправилна преценка\" - така  , след като се качил в колата след питие или повече. Дрегерът говори за наказателна отговорност (над 1,5 промила), кръвната проба - за административно наказание (глоба при по-малко от 1,2 промила). Независимо какъв ще бъде резултатът, щом един евродепутат може, защо някой друг да не може да се качи подпийнал в автомобила? Тотална катастрофа на ценностите. Патриотичното шофиране на Джамбазки беше прието като нещо нормално. Коментари в социалните мрежи включваха реплики като: \"...Е и?\", а някои дори се изненадаха, че евродепутатът не е опитал да подкупи полицаите - обичайните неща от живота по нашите ширини. Тези новини дойдоха като естествено продължение на поредната порция ужаси с катастрофи, при които загинаха деца на 14 години.  При едната - кола на НСО блъсна момче на 14 години, а при другата, джип блъсна две момичета. Черната хроника в страната се е превърнала в очаквана част и от новинарските емисии, и от вестникарските страници. Вместо на последната страница, това са новините от първата страница, новините, с които водещите ни пожелават \"добър вечер\". Как да не повярват и лекари и медии на куриози като подпийналата дама,  , че е блъсната от автомобил, за да оправдае тротоарната си екзема? На фона на войната по пътищата подобни твърдения звучат логични. Война, в която всеки е срещу всеки, но никой не е виновен. Груповата безотговорност стига до нови нива и взима нови жертви. Докато властите обмислят как да подобрят системата за даване на книжки и дори предвиждат кампания \"селфи с инструктор\", за да гарантират, че бъдещите шофьори са минали курсовете си не само с пари под масата, пътищата се гърчат на неравни хълмове и продължаваме да живеем с магистрала, на която има ограничение от 90 км/ч. Това обаче не може да бъде оправдание да се качиш в колата след  \" само\" две-три бири или някоя и друга ракия. Не може да бъде оправдание за неправилното изпреварване по малките междуградски пътища. Не може да бъде оправдание и за онези с вечно мигащите фарове в най-лявата лента на магистралата. \"Абсолютно неправилна преценка\"? - това, за съжаление, са обичайни ситуации. Кампаниите \"Не карай пил!\" и \"Обади се, като стигнеш\" очевидно не са достатъчни. Шофирането, както много други занимания, е свързано с висока степен на обществено доверие - качвайки се всеки водач не просто си вярва, че е способен да кара така, че да не се убие, но се доверява за същото и на другите участници в движението. Доверява се, че пешеходците ще пресичат на регламентираните места и няма да изскочат изненадващо на пътя. Доверява се, че никой няма да го изпревари отдясно или да му отнеме предимството. Доверява се, че както той е си взел книжка, изучавайки Правилника за движение по пътищата, същото е направил и шофьорът на светофара до него. В противен случай коледен подарък ще ни бъде поредната катастрофа, с която новинарските емисии да пълнят съдържанието си в празничните дни. Докато семействата се изпразват от поводи за радост. ст. Oще:                               \r\n \r\n \r\n \r\n \r\n \r\n \r\n \r\n \r\n \r\n \r\n \r\n Най-новото Най-четеното Най-новото Най-четеното Webcafe Политика Общество Оня, дето не Го трият Парите Галерия Ad блок Анкета Анализ Репортаж Свят Newscafe България Политика Общество Свят Плюс минус Бизнес Криза Lifecafe Story Summercafe Тялото Градът Животът Web, сол и алкохол Врява Ревю Репортаж История Musiccafe Live BG музика Ревю Дебют Изпълнители Албуми Mobilecafe Бъдещето Ревю Социални мрежи Web Приложения Премиера Sportcafe Стани автор Анкети БГ футбол Футбол свят Тенис Формула 1 Още спорт Галерия Класация Жълт картон Видео Аutocafe Премиера Тестдрайв Мотоспорт Бизнес Класика Новини Галерия Filmcafe Кино Галерия Сериали", "date": "2019.12.17", "title": "Три ракии и двигателят да свири"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403586-%D1%82%D0%B5%D0%BC%D0%B8%D1%82%D0%B5-%D0%BD%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%BE%D1%86%D0%B5%D0%BB%D1%8F", "text": "Около Нова година е времето за разни обобщаващи статии от типа \"най-доброто\". Когато пък се разделяме с десетилетие, поривът за определяне на \"най-най\" значимите културни събития и личности през изминалия период е като алергичен сърбеж - напълно неустоим. Нормално, как иначе ще се локализираме в картата на времето, ако не заложим върху нея духовни опорни точки, които са маркирали живота ни?! Това няма да е типичното Топ 10 на българските културни събития от 2010-та до днес. Защото, за да ги класифицирам по някакъв принцип, трябва да съм запазила жив спомен за тяхната необичайна стойност. Е, не съм - десет години е много време. Затова текстът ще се занимае по-скоро с описване на културния пейзаж у нас такъв, какъвто субективно го виждат очите ми. И понеже културата по принцип е субективно нещо, се надявам това обобщение да се приеме по-скоро като повод за замисляне, отколкото като регистрация на най-значимото. Най-добрата новина в края на едно доста сложно десетилетие, с което се разделяме, е, че културата ни все пак оцеля. Висока и ниска, стойностна и компромисна, елитарно ориентирана или пък предназначена за плоския хоризонт на чалга съзнанието, тя продължава да се произвежда. Никак не е малко, особено на фона на продължаващото целенасочено опростачване на населението и осмиване на потребността от духовност като цяло. Това десетилетие започна с тежка икономическа криза, която именно в годините от 2010 до 2015-та раздруса силно и без това хилавата ни държава. Лично усетих този трус още в средата на 2010-та, когато се наложи да изляза на свободния пазар на труда и реално да разбера какво е да се чудиш с един невъзможно ограничен бюджет билет за театър ли да купиш, или плодове за децата си. Тогава наистина осъзнах, че потребността от култура е нещо, с което никога не се разделяш. Проблемът е, че не винаги можеш да си я позволиш. В онези първи години на новото десетилетие помня приятелите си артисти, които един през друг ставаха шофьори на такси, бодигардове, пазачи, гледачки на деца и възрастни хора, за да могат някак да определят битието, като не изневерят на съзнанието. В интерес на истината в театъра имаше какво да ни крепи - постановките на Александър Морфов все още живееха на сцената на Народния театър и в техния тъжен смях се оглеждахме такива, каквито наистина бяхме. През 2015-та на същата сцена излезе емблематичната за времето ни постановка \"На ръба\" на същия режисьор. Смятам този спектакъл за нещо като културна точка на прекипяване, последен артефакт, в който българското общество реално е основен герой на театрална сцена. Спомням си как вървях по улиците на София след премиерата и дълго не можех да се отърва от чувството за опустошение, за душевна черна дупка, в която всички дружно потъваме. Беше нужно отрезвяване. Само дето процесът нататък - умишлено или не - беше спрян. През 2017-та година Александър Морфов напусна театъра. Де факто напусна и България и днес на постановките му се радват други държави, не родината му. Този негов категоричен жест приемам за една от най-драстичните културни промени у нас - не толкова като личен акт, а като обобщаващ пример за абсолютно омерзение от страната, държавната политика и наложения нов обществен морал, в чиято основа стои единствено омраза. Днес, въпреки че в театъра ни се случват много добри неща, липсата на подобен културен театрален прочит на времето ни тук и сега е осезаема. В същото време именно в тези години НДК отново реално заработи като културно пространство. След дългата ера на управление на Христо Друмев, в която дворецът беше по-скоро малко по-луксозен вариант на \"Илиянци\", отколкото средище за култура, в него започнаха да се случват неща. Въпреки финансовите скандали около този важен български културен институт, тук в последното десетилетие се родиха нови пространства, което днес имат своя идентичност. Създаде се литературен клуб \"Перото\", роди се театър \"Азарян\", беше сформирано и театралното пространство \"ДНК\". В сградата на НДК намери подслон и още един сценичен жанр, който набира популярност у нас в последните години - стенд ъп комедията. Първите комици се представяха именно тук, в \"Студио 5\", преди да основат своя \"Комеди клуб София\". Интересът към този тип изкуство е маркер за формирано гражданско съзнание, което има нужда да се идентифицира или да влиза в дискусия, така че това определено е новина за културата ни. В това десетилетие у нас се случиха много добри неща в областта на фотографията. Първоначално като фестивал, а после реално като платформа за представяне на артисти на обектива, \"Фотофабрика\" полека променя българската визуалната култура. Видяхме работи на Ървин Олаф, Пиер Гонор, Луис Басат, Павел Червенков, Кристина Гарсия Родеро, Богданов и Мисирков, Робер Доано, Димитър Дилков, Йозеф Куделка и носителя на \"Пулицър\" Стоян Ненов. Част от изложбите се случиха в СГХГ - още едно място, което заживя нов живот в последната декада и се превърна в знаков дом за духовен живот на столицата. Там само в последната година научихме коя е Вивиан Майер, видяхме в целия им блясък картините на Николай Райнов и скулптурите на Иван Лазаров, спомнихме си за гения на Райко Алексиев и съпреживяхме портретите на Васил Абаджиев. В средата на това десетилетие, на 25 май 2015 година, беше представено и едно многообещаващо художествено пространство - \"Квадрат 500\". За съжаление обаче засега то все още реално не се е случило. Функционира повече като складово пространство, отколкото като динамична галерия и уви, за разлика от СГХГ не представлява точка в културните маршрути на столичани. А би трябвало. И е възможно. Ако има нещо наистина значимо в българската култура и извън границите на страната ни, то се случи най-вече в киното. Ще спомена само някои от заглавията, които смятам за впечатляващи - \"Урок \"на Кристина Грозева и Петър Вълчанов, \"Жажда\" на Светла Цоцоркова, \"Безбог\" на Ралица Петрова, \"Ага\" на Милко Лазаров, \"Снимка с Юки\" на Лъчезар Аврамов и Димитър Стоянович, \"Посоки\" на Стефан Командарев, \"Ирина\" на Надежда Косева, \"Възвишение\" на Виктор Божинов по романа на Милен Русков и, разбира се, \"Сляпата Вайша\" и \"Физика на тъгата\" на Теодор Ушев по едноименните произведения на Георги Господинов. Има и още една добра кино новина - вече се продуцират филми с особено силен и актуален социален глас като \"Доза щастие\" по автобиографичната книга на журналистката Весела Тотева \"Падение и спасение\" за борбата й с наркозависимостта. На практика това означава, че киното вече не търси на всяка цена да флиртува със зрителския интерес, предлагайки му предъвкани или забавни сюжети, а е готово да погледне с отворени очи и без свян или погнуса обществените рани. Няма как да направя лична равносметка на културните събития през последното десетилетие, без да призная един много интересен културен български факт - масовото писане и издаване на книги. Сигурна съм, че подобен бум на публикуване на български автори литературата ни не познава. Разбира се, количеството не определя качеството, но е факт, че за десет години в литературата ни се появиха творби и автори, които се вписаха в книжовната ни класика. Да припомня споменатия \"Възвишение\" на Милен Русков, автор също и на друг емблематичен български роман, успешно оживял и на театрална сцена - \"Чамкория\", издадената пред 2011 \"Физика на тъгата\" на Георги Господинов, която има вече безброй чужди издания по света, разказите на Здравка Евтимова, поезията на Елин Рахнев и много други. Обяснявам си този феномен с обществено осезаемата нужда от обговаряне и осмисляне на битието, връщането към основни и забравени ценности, търсенето на идентичност в това усещане за опустошение и безнадеждност, което споделяме. Що се отнася до музиката ни, гордо трябва да признаем, че в тези последни десет години светът ни идентифицира предимно с имената на цигуларите Васко Василев и Веско Ешкенази, оперната прима Соня Йончева и добрите ни форклорни формации. В България да си музикант все още означава, че трудно храниш къща, така че най-успелите ни музикални творци обяснимо работят предимно извън страната ни. Този факт сам е доказателство, че тук още няма културна политика, която да работи за това хората на изкуството да могат да живеят достойно от своето занимание в родината си. Затова и в XXI век в България все още щатните оперни певци към хора на Националното радио карат таксита и градинарстват, балерините от Операта работят и като детегледачки, а играещи актьори от най-престижните театри припечелват в халтури и сериали, които често са с компромисни качества. Като споменах сериалите обаче, нека призная, че именно в десетилетието от 2010 до 2019 та година успяхме елегантно да обърнем гръб на латино-турско-корейския телевизионен фаст фуд и да го заменим с наше собствено масово тв кино. Така се родиха сериалите \"Седем часа разлика\", \"Под прикритие\", \"Дървото на живота\", \"Столичани в повече\" (цели 13 сезона), \"Домашен арест\", \"Дяволското гърло\", \"Денят на бащата\" и държащият рекорд с осемте си сезона и силен зрителски интерес \"Откраднат живот\". Естествено, че в подобна производителност има грешки на растежа - по-важното е обаче, че изобщо има растеж. Днес, в края на 2019 година, в навечерието на едно ново десетилетие, е важно да не се обръщаме с гняв назад, когато се вглеждаме в културата си. Както казах в началото на този текст, нейното най-добро достижение е, че все пак не се предаде. Че не умря. Че полека се оттласна от пъпа си и започна да се оглежда в света, самоиронизирайки се или оценявайки се по достойнство. Че продължава, макар и трудно, да се извисява върху раменете на отделни хора и групи. За това свидетелстват мохикани като актьорите Мариус Куркински и Камен Донев, режисьорът Явор Гърдев, социалният поет Ицо Хазарта, скулпторът Андрей Врабчев с неговите преследвани от полицията социални инсталации и големите Павел Койчев и Георги Чапкънов, писателите Георги Господинов и Милен Русков, международните ни имена като Теодор Ушев, Самуел Финци и Кристо (колкото и той самият да не се идентифицира като български артист), малките независими новородени културни пространства (като The Art Foundation например), лавината от нови български пишещи хора. Преживяхме едно десетилетие на културно натрупване. Силно се надявам в следващата декада то да продължи с този устрем за излизане от \"домашното огнище\" и \"родната стряха\". За това обаче е нужно не само доброто и подкрепящо око на публиката. Трябва и държавна политика на грижа към онези, които имат най-трудната професия на света - да пазят и развиват душите. Хубаво би било хората, които сме избрали да ръководят държавата ни, да си дадат сметка за това. Защото чрез култура, възпитание и образование се води най-дългосрочната политика.", "date": "2019.12.17", "title": "Темите на десетилетието: Културата оцеля"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403577-%D0%B8%D0%B7%D0%B2%D1%80%D0%B0%D1%82%D0%B5%D0%BD-%D0%BB%D0%B5%D0%BA%D0%B0%D1%80-%D0%BF%D1%80%D0%B0%D0%B2%D0%B8-%D1%81%D0%B5%D0%BA%D1%81-%D1%81-%D1%83%D0%BC%D1%80%D1%8F%D0%BB%D0%BE-%D0%BC%D0%BE%D0%BC%D0%B8%D1%87%D0%B5", "text": "Уидър Сантос Силва, на 52 години, е уволнен от Съдебно-медицинския институт на Бразилия, след като беше хванат да прави секс с мъртво момиче, пише bulgaros.ovh. Извергът е правил секс с тялото на починалото момиче в присъствието на друг доктор, който, според вестник Перу 21, наблюдавал без да направи нищо. Полицейски служител от град Манаус, които разследвали смъртта на момичето, дошли да вземат резултатите от аутопсията и се натъкнали на грозната сцена. Извергът се опитал да избяга, но веднага бил заловен. Според полицията двамата лекари са били пияни. Некрофилията в Бразилия е престъпление, което се наказва с една до три години затвор и глоба до 5 000 евро.", "date": "2019.12.17", "title": "Извратен лекар прави секс с умряло момиче"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403578-%D0%BC%D0%B5%D0%B3%D0%B7-%D0%BF%D0%BE%D0%BB%D1%83%D1%87%D0%B8-%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80", "text": "ДАИ оскуба ексцентричната дизайнерка Миглена Каканашева-Мегз и половинката й Румен Рончев с 1000 лева, пише „Телеграф\". Санкцията, която неуспешно е била обжалвана в Районен съд, е била наложена заради пропуск от страна на шивачката, която е придобила дял във фирмата на мъжа си „Розова долина Екс\" и не е регистрирала себе си като управител пред автомобилната инспекция в рамките на 30 дни. В същото време друга фирма, управлявана от Миглена и Румен, е отървала солена глоба от 10 бона, наложена от ДАИ-Пловдив. Причината за отмяната на наказанието са сериозни пропуски от страна на служителите на инспекцията както при съставянето на акта, така и при връчването му. Още едно разследване срещу Мегз от пловдивската прокуратура продължава. Срещи нея се води досъдебно производство за причиняване на средна телесна повреда вследствие на катастрофа. По-рано тя предизвика инцидент, в който 71-годишна жена пострада и беше настанена в болница за лечение", "date": "2019.12.17", "title": "Мегз получи тежък удар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403579-%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%88%D0%B0%D1%88%D0%BD%D0%B0-%D1%81", "text": "Софи Маринова отново ще влезе в устата на всички с това, което подготвя. Никой не е очаквал точно това от нея, но уво - по Коледа стават и чудеса. \r\n Ромският славей реши да покаже друго лице на музикалния си талант, за който никой не подозира. Със сигурност гласовитата звезда ще отнесе сериозен хейт, но пък ще има и такива, които ще оценят усилията й.  \r\n Дни преди Коледа тя изпя „Остани” от репертоара на незабравимата Паша Христова, като я представи в една по различна версия. Новият вариант на песента е дело на DJane Monique, която често преобразява стари песни, в ново звучене и ги събира в проекта „КавърЪ“. Песента се сдоби и с видеоклип, който ще се появи съвсем скоро по музикалните канали у нас. В него ще видим Софи в две визии, коренно различни една от друга. \r\n   \r\n \r\n   .„Поканих Софи Маринова за този проект, защото тя има уникални гласови данни и си я представих точно в този проект. Мисля, че се справи изключително добре и направихме една много хубава нова версия на това парче” – сподели DJane Monique. \r\n   \r\n   Маринова не се е колебала дълго и с радост приела предложението за песента. Самата тя е израснала с тези песни и винаги е слушала българска естрада. „Остани” е песен, която донася „Златният Орфей” на Паша Христова през далечната 1971 година. Песента е написана от Николай Арабаджиев, с когото певицата прави едни от най-големите си хитове. \r\n             На 21 декември тази година се навършват 48 години от смъртта на популярната певица, която загива в самолетна катастрофа. Дали Софи Маринова няма да ни изненада с още естрадни песни, предстой да разберем, до тогава ще се наслаждаваме на „Остани” в изпълнение на Маринова. \r\n", "date": "2019.12.17", "title": "Софи Маринова шашна с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403580-%D0%BC%D0%BE%D0%B4%D0%B5%D0%BB%D0%BA%D0%B0-%D0%BE%D1%82-%D0%BA%D0%B8%D0%B5%D0%B2-%D1%81-%D0%BE%D0%B3%D1%80%D0%BE%D0%BC%D0%BD%D0%B8-%D0%B3%D1%8A%D1%80%D0%B4%D0%B8", "text": "Киевчанката Мила Кузнецова не само възнамерява да си изкара боксов лиценз, но и да постави световен рекорд. Моделката плюс сайз разказа, че се е вдъхновила да стане боксьорка след посещение на музея на Кличко, пише сайтът \"Кличко брадърс\". Там момичето с 13-ти размер на гърдите видяло шампионския пояс на братята и дори сама си сложила боксови ръкавици, за да пробва няколко удара по крушата. \"Толкова много се вдъхнових, че реших да се пробвам в професионалния бокс. В момента съм отпуска, но като свърши, започвам тренировките\", сподели Мила Кузнецова.    Фото Instagram/mila_kuznetsova10    Участницата в редица конкурси за красота отбеляза, че паралелно с тренировките тя възнамерява да си изкара и боксов лиценз в националната лига на професионалистите по бокс в Украйна и още през пролетта да участва в първия си бой. При това моделката има големи планове: тя иска да счупи рекорда на украинския боксьор Александър Усик.    Фото Instagram/mila_kuznetsova10    \"Знам, че последният бой на Александър Усик лезе в топ 10 на най-рейтинговите излъчвания в Youtube, които са били гледани от украинците. Убедена съм, че дебютният ми бой ще счупи този рекорд\", казва Мила Кузнецова.    Фото Instagram/mila_kuznetsova10    Украинската моделка активно води своите профили в мрежата. Момичето е с параметри 126-86-116 см при ръст 173 см и с тях приковава категорично вниманието на своите 473 000 последователи. По-рано тази година Мила представи Украйна на конкурса Miss Universe Plus Size.", "date": "2019.12.17", "title": "Моделка от Киев с огромни гърди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403581-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес е препоръчително да избягвате съмнителни операции свързани с пари. Но ако имате загуби, те едва ли ще са значителни, така че не се притеснявайте. Има възможност да се запознаете с лице, което ще ви хареса. Дългосрочни планове не трябва да изграждате, но може да си помечтаете. Основното нещо е, ако се потопите във фантазии, не го правете по време на работа. Креативните от вас, ще се впуснат в проекти, които в близко бъдеще ще ги направят известни и успешни. Лесно може да се измамите в любимия човек, така че не правете предположения за това, което за сега е само фантазия. Ако имате желана цел в професията, тогава трябва да я постигнете. Между другото, стар приятел ще ви помогне. Откажете се от тежките и сложни задачи, особено ако силата и енергията не са ви достатъчни. За да постигнете велики дела, трябва да натрупате опит. Едно събитие, ще ви отвори очите за някои неща, които не сте забелязвали преди. Оказва се, че ръководите процесите прекрасно, ако никой не ви дава инструкции от горе.   Ще събирате плодовете на упоритата си работа. Вашата естествена целеустременост, ще ви помогне да решите много проблеми, както и да привлечете интересни личности. Ако сте се скарали с някого, трябва да направите първите стъпки към сдобряване. В любовта, приятел ще ви помогне, като по ваша молба, ще предаде нещо. Вгледайте се добре в човека, когото наричате \"любим\". Може би не трябва да бързате с предложението за брак? Проверка на силата на чувствата, на никого не е навредила. Просто не правете сцени на ревност. Вечерта, ако ви предложат нова работа, не е нужно да отказвате. Ще искате да оставите на заден план всичко, което някога е било приоритетно. Причината за това поведение е елементарна-мързел и апатия. Кога за последен път сте почивали и отделяли време за себе си? В любовта, ще се държите твърде независимо. Внимавайте, само избраникът ви да не сметне, че това е отчуждение и безразличие. Възможно е, леко неясно положение на работното място. От една страна, всички ви уважават и ценят, от друга - всички зад гърба ви обсъждат личния ви живот. Поради невниманието си във финансите, може да попаднете в кризисна ситуация. Но вечерта, ще берете плодовете от всичко, за което преди време сте положили максимални усилия.   Трябва да оставите на заден план, своята гордост и свободолюбие. Ако искате да укрепите отношенията си с любимия човек, такова поведение е неподходящо. На работния фронт всичко, ще е наистина войнствено. Но, новите задачи, ще ви изглеждат толкова леки и лесни. Въпреки че да получи за тях твърде бързо пари, не разчитайте.   Очаквайте, не просто събития, а истински сензации в живота. Може да създадете силна и хармонична връзка с човек, когото отдавна виждате като свой спътник в живота. Късмет, ще имате на път, ако тръгнете рано сутринта. Необвързаните трябва да бъдат по-взискателни в интимните си отношения. В противен случай, няма да може да избегнете интригите . Днес, ще бъдете толкова добродушни и искрени, че други ще ви сметнат за Робин Худ. Опитайте се да наблегнете на изпълнението на непосредствените си задължения на работното място. Ако някой се опита да ви включи в интрига, е по-добре да се отдръпнете. Дори незначително изкушение, може да бъде катастрофално за отношенията с избраника. Днес трябва да сте старателни и прилежни, като ученици. Колкото по-уверено се заемете с всичко ново и обещаващо, толкова по-бързо ще напреднете в кариерата. Възможна е любов от пръв поглед, която ще се случи далеч от дома. Отдавна сте мечтали за подобна среща и днес няма да повярвате на това което се случва. Очаква ви успешен ден, ако не започнете да подозирате всички наоколо в лъжи и измама. Не прехвърляйте финансовите си проблеми на други хора. Вие сами може да си върнете това, което сте разпилели на вятъра по време на развлечения с приятели. Щастие чака онези, които неотдавна са сключили брак. Възможно е скоро да станете родители!", "date": "2019.12.17", "title": "Дневен хороскоп 17 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403582-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%BF%D0%BE%D0%B4-%D0%BD%D0%BE%D1%81%D0%B0-%D0%BD%D0%B8-%D1%87%D0%B5-%D0%BD%D0%B5%D1%89%D0%BE-%D0%BC%D0%BD%D0%BE%D0%B3%D0%BE-%D0%B7%D0%B0%D0%BC%D0%B8%D1%80%D0%B8%D1%81%D0%B0", "text": "Кой и какъв боклук внася в България? Когато властта мълчи, хората са склонни да правят предположения. Затова е по-добре властта да отговаря. Иначе бихме могли да допуснем, че в България господства омерта.         Какво се случва под носа ни? Че нещо много замириса. Вносът на боклуци в България расте от няколко години насам, но управляващите в лицето на Изпълнителната агенция по околна среда (ИАОС) са отказали информация на вестник “Капитал” кои са превозвачите и вносителите, какъв е видът на отпадъците, както и за мястото и начина на преработването или унищожаването им - тоест, дали се изгарят, депонират или рециклират. Кой? По същия начин и от Агенция “Митници” са отказали информация на разследващия сайт „Биволъ\", отправил запитване по Закона за достъп до обществена информация (ЗДОИ) кои са фирмите, които през последните пет години са внасяли боклуци от държави извън ЕС. От Агенция “Митници” са съобщили, че броят им е 538, но не и кои са тези фирми. Както ИАОС, така и митниците смятат, че обществото не проявява интерес към подобна информация. Изглежда, че изпълнителната власт си е присвоила правото да знае какво е добре и какво не е добре да знае обществото. Сега обаче бе постановено, че запитването на “Капитал” трябва да получи отговор. Съдия Вяра Русева от Административен съд - София-град задължи ИАОС да осигури исканите данни. Нейният аргумент: “Безспорно вносът на отпадъци е един от факторите, който е в състояние да окаже съществено въздействие върху повечето от компонентите на околната среда“. А фирмите, които го осъществяват, и лицата, които ги движат, показват в чии ръце е този бизнес. Пътят на боклука До момента е известно, че през 2017 в България са внесени 72 000 тона отпадъци, изгорени само в циментовите заводи, а през 2018 година - 85 000 тона, като 3% от тях вече са за тецовете. Но не тези данни са значими за обществото, а съставът на отпадъците и как се  осъществява контролът при унищожаването им. Темата нямаше да влезе в новинарските емисии, ако не бяха задържаните в Италия вагони с 815 тона смесени отпадъци - пластмаса, каучук, опаковки, текстил, гума. Според италианското издание “Кориере дела сера”, тези отпадъци са били предназначени за България. Но българските министри на вътрешните работи и на екологията се измъкнаха с общи фрази, че ставало дума за “медийни твърдения”. Според онлайн изданието bluelink.info, пътят на италианския боклук към България има дълга история - още от 2013 година, когато 19% от експортирания оттам RDF е влязъл на българска територия. Изданието цитира доклад, според който най-големите пратки боклуци за 2017 година идват от Великобритания и Италия. Опасенията \"Вносът на отпадъци от страни като Италия предизвиква по-големи опасения относно здравето и безопасността на обществото, тъй като, според италиански активисти в борбата срещу мафията, процесът по преработване на отпадъци в Италия има тесни връзки с организираната престъпност и често токсични отпадъци биват смесвани с битови отпадъци”, пише в статията. Вместо да увърта, екоминистърът Нено Димов би следвало да разсее всякакви съмнения, че ведомството му не осъществява ефективен контрол върху състава на отпадъците при влизането им в България. Големият въпрос е дали в МОСВ и в митниците се доверяват изцяло на декларираното от вносителите - или се правят и реални насрещни проверки, за да се установи съдържанието на контейнерите. Предвид нивата на корупция, българското общество определено няма голямо доверие в институциите си. И затова не може да е сигурно, че вносният боклук е добре обработен и безопасен. Или че пластмасови отпадъци не се изгарят или изхвърлят в депата, вместо да се рециклират. RDF-отпадъкът, внасян за изгаряне от циментови заводи и тецове, намалява разходите им, тъй като замества въглищата, заради които им се налага да купуват квоти за емисии на парникови газове. А квотите все повече поскъпват. Към момента МОСВ е издало осем разрешителни за горене на RDF - на “Девня Цимент”, „Холсим”, „Златна Панега Цимент”, ТЕЦ „Бобов дол”, „Вулкан Цимент”, „Топлофикация-Сливен”, „Грийнбърн” (площадка Разград) и „Грийнбърн” (площадка Пещера). И още една подробност: в България действа законова забрана да се внасят количества, надвишаващи 50% от годишния капацитет на инсталацията, в която ще бъдат използвани. Когато властта мълчи Покрай задържаните в Италия вагони стана ясно, че се изнасят боклуци, за които ще става все по-трудно да се намери крайна дестинация. Причината: от септември 2017 година Китай забрани вноса на 24 вида твърди отпадъци, в това число и няколко вида пластмаса. Последваха го и други страни от Югоизточна Азия, а през май т.г. 187 държави се споразумяха рязко да ограничат международната търговия с пластмасов скрап. Така че бизнесът ще търси държави, където контролните органи са с висока “пропускливост”. И отпадъците, които никой не иска, ще се стоварват именно там. Когато властта мълчи, гражданите са склонни да правят предположения, основани на журналистически разследвания и проверки на екоактивисти. Затова е по-добре властта да отговаря. Иначе бихме могли да допуснем, че в България господства омерта.", "date": "2019.12.17", "title": "Какво се случва под носа ни? Че нещо много замириса."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403583-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B4%D0%B0%D0%BD%D0%B0%D0%B8%D0%BB-%D0%B8-%D1%82%D1%80%D0%B8%D1%82%D0%B5-%D0%BC%D0%BE%D0%BC%D1%86%D0%B8-%D0%B0%D0%BD%D0%B0%D0%BD%D0%B8%D0%B9,-%D0%B0%D0%B7%D0%B0%D1%80%D0%B8%D0%B9-%D0%B8-%D0%BC%D0%B8%D1%81%D0%B0%D0%B8%D0%BB", "text": "  Отдавна вече юдейските пророци, вдъхновени от Бога, предсказвали пленението на Йерусалим , като убеждавали юдейския народ да се покае за греховете си и да се обърне към Бога с молитва за помилване. Пророчествата им най-после се сбъднали. Халдейският цар Навуходоносор  превзел Йерусалим, разрушил храма, построен от  , отнесъл във Вавилон всички скъпи съдове и откарал в плен множество юдеи. Между тези пленници имало люде, които свято пазели в сърцата си любов към Бога и към Неговия закон и Господ по Своята милост и сила чудно ги опазвал сред беди и изкушения. Измежду взетите в плен юдеи цар Навуходоносор избрал най-умните и красиви младежи, които предназначил да му служат, и заповядал да ги учат на разни науки. На много изкушения били подложени тези младежи, докато се възпитавали при царския двор: халдейските обичаи и закони били езически и противни на юдеите. Но четирите момци: Даниил, Ананий, Азарий и Мисаил (които по халдейски били преименувани на Валтасар, Седрах, Мисах и Авденаго) показали твърдост не според годините си и продължавали свято да изпълняват Мойсеевия закон. Сред разкоша и богатството те не забравили своя Бог и закон, молели се усърдно и се хранели само с хляб и овощия, като се отказвали от храната, която царят заповядал да им дават на неговата трапеза.     Бог не лишил от Своята милост юношите, които така твърдо пазели Неговите заповеди, и ги надарил с мъдрост и успех в науките. Царят ги викал, беседвал с тях и установил, че те със своята мъдрост и разсъдителност надминават всички учени мъже в държавата му. Младият Даниил веднъж спасил от смъртно наказание една жена на име Сусана, която била наклеветена от двама развратни старци. Когато завеждали нещастната жена на смърт, младият Даниил дал на съдиите съвет да разпитат обвинителите й поотделно. Те, не очаквайки това разследване, се объркали в своите показания и чрез това се открила невинността на Сусана. Веднъж цар Навуходоносор видял сън, който твърде много го смутил. Като се събудил, той веднага забравил подробностите на това съновидение. Но тежкото впечатление,което оставил тоя сън, продължавало да го безпокои. Той повикал при себе си халдейските учени мъже и сънотълкуватели, като искал от тях да му разкажат съня, който видял, и да му обяснят значението му. Никой, разбира се, не могъл да стори това. Царят се разгневил и осъдил на съмрят всички вавилонски мъдреци. Застрашеният от също такава участ Даниил с тримата си другари помолил царя да му даде няколко дни срок и, твърдо надявайки се на Бога, молел Го да му открие тайната. Бог чул молитвата на Даниил и тримата му другари и насън им открил всичко, което трябвало да знаят: както самия сън на царя, забравен от него, така и значението му. Сънят предсказал падането на много царства и началото на вечното царство, което имало да се открие след дохождането на Иисуса Христа – царството на Христовата истина и благодат. Даниил обяснил съновидението на цар Навуходоносор и царят, удивен от неговата мъдрост, му поверил една от най-важните длъжности в държавата – началството над всички вавилонски мъдреци. По ходатайството на Даниил и неговите другари получили високи държавни длъжности. След няколко време царят заповядал да излеят от злато грамаден кумир, който поставил на равнината Деир, за да му се покланят всички. В чест на истукана бил устроен голям празник. Гръмогласно била оповестена следната заповед: \"Съобщава ви се, народи, племена и езици: щом чуете звук от тръба, пищялка, цитра, цафара, гусла и симфония и всякакви свирила, паднете и се поклонете на златния истукан, който постави цар Навуходоносор! А който не падне и не се поклони, веднага ще бъде хвърлен в горяща огнена пещ!\" При гръма на музиката народът паднал и се поклонил на златния истукан. Враговете на Даниил и неговите приятели донесли, че само те не се поклонили. Царят повикал момците и ги запитал: - Вярно ли е, че не искате да служите на моя бог и не се покланяте на изображението, което аз поставих? Още сега се поклонете, иначе ще бъдете хвърлени в горящата пещ и никакъв бог не ще ви избави от ръката ми! Те отговорили: - Ние имаме на небесата Бог, Който е силен да ни спаси от горящата огнена пещ и от твоята ръка. Но ако Нему е неугодно да ни избави, ние все пак няма да служим на твоите богове и няма да се поклоним на златния истукан, който си поставил! Царят се разгневил, заповядал да разпалят пещта и да хвърлят в нея яко свързаните момци. Огънят в пещта бил толкова силен, че войниците, които изпълнявали заповедта на царя, били опалени от пламъка. Но Бог пазел момците. Той им пратил на помощ Своя ангел. Сред огъня момците оставали невредими и пеели на Господа песен на хвали и благодарение. Царят, който гледал това веднага запитал служителите си: - Нали трима души хвърлихте в пещта? А как станаха четирима? Те свободно ходят сред огъня, а един от тях е светъл и прекрасен като Син Божи? Учуденият цар се приближил до отвора на пещта и извикал: - Седрахе, Мисахе и Авденаго, раби на Всевишния Бог, излезте и дойдете! Те веднага излезли от огъня и дошли при царя, който с удивление видял, че нито дрехите, нито космите им били опалени, дори миризма от изгорено нямало от тях; само веригите, с които били свързани, паднали от краката им. Тук царят познал силата Божия и извикал: - Благословен Бог Седрахов, Мисахов и Авденагов, Който проводи Своя ангел и избави рабите Си, които се Нему надяваха! Който от поданиците ми се осмели да изговори хула против Бога, Комуто се кланят юдеите, ще бъдат предадени на смърт, защото няма друг Бог, Който може така да избавя! Тримата момци, така чудесно спасени, от тогава били на голяма почит пред царя и народа. Но това чудо не смирило царя. Той се възгордял със своята слава и величие. И Бог, Комуто са противни гордостта и високомерието, пак Му преизвестил насън Своята воля. Веднъж Навуходоносор видял насън, че на средата на земята стои грамадно дърво; че това дърво все повече и повече расте и заяква и най-после стигнало до небето, а клоните му осенявали цялата земя; че прекрасни били листата му и изобилни плодовете; че под сянката му живеели всички земни зверове, а във вейките виели гнезда всякакъв вид птици. Но изведнъж от небето се раздал глас, който казвал: \"Отсечете това дърво, окастрете клоните му, отърсете листата от него и разхвърлете плодовете му! Но главния му корен оставете в земята, и нека той в железни и медни вериги сред полската трева, да се напоява с небесна роса, а с животните нека бъде делът му в земната трева. Сърцето човешко ще му се отнеме и ще му се даде зверско, и ще преминат над него седем времена, и нека живите знаят, че Всевишния владичествува над човешкото царство и го дава, комуто иска!\" Уплашеният цар наново свикал мъдреците и им разказал съня, като искал да го изтълкуват. Никой от тях не могъл да обясни съня. Но Даниил казал на царя, че чрез тоя сън заради неговата гордост Господ му предсказва лишаване от царския сан и отдалечаване от човешкото общество дотогава, докато той признае, че само Бог е всемогъщ, че само той дарява на царете сила и слава. - И затова, царю – прибавил той, - разкай се за греховете си, изкупи ги с правда и милосърдие към бедните, заглади гордостта чрез смирение, и може би Бог, като види твоето разкаяние, ще отмени определеното наказание! Царят не послушал съвета на Даниил и скоро забравил съня и неговото значение. Гледайки на великолепния Вавилон, той се гордеел със своето величие и слава. \"Нали аз – казал той – издигнах тоя град? Нали аз го съградих със силата на своята мощ и за слава на моето величие?\" Но царят едва успял да произнесе тия думи и Божият съд над него се изпълнил. Той бил лишен от разум и като див звяр започнал да се скита по поля и гори. Това се продължило цели седем години, след което Господ Бог се умилостивил над него и му възвърнал разума. Навуходоносор се разкаял и в дълбокото си смирение, като познал Божието всемогъщество, отново заел престола си и царувал няколко години, славейки и хвалейки Всевишния Бог. Валтасар, синът на Навуходоносор, веднъж устроил в двореца си великолепно угощение, на което били поканени всички държавни велможи и царски жени. Всички шумно се веселили, пиели вино от свещените съдове, взети от Йерусалимския храм, и величаели вавилонските богове – златните, сребърни и медни идоли, и никой не споменавал за вечния Бог. Изведнъж се явила тайнствена ръка, която начертала на стената на пиршествената зала незнайни думи. Царят побледнял, лицето му се изменило, цял затреперал и с ужас гледал тайнствените думи. Всички присъстващи били обхванати от ужас и общо смущение заменило шумното веселие. Царят веднага заповядал да свикат учените мъже, но никой от тях не могъл нито да прочете, нито да му изясни написаните на стената думи. Най-после царицата напомнила на Валтасар, че в царството му има един човек, изпълнен с Божи Дух, който в дните на баща му се славел с мъдрост и ученост. Царят повикал Даниил и поискал да му обясни тайнствените думи, като му обещал за това почести и богати дарове. - Даровете ти нека останат у тебе, царю – казал Даниил, - а почестите отдай другиму! А написаното ще прочета на царя и значението ще му обясня. Царю, Всевишният Бог бе дарувал на баща ти Навуходоносор царство, величие, чест и слава. Пред величието, що му бе дал Той, всички народи, племена и езици трепереха и му се бояха. Когото си искаше, той въздигаше, и когото си искаше, унищожаваше. Но когато сърцето му се възгордя и духът му се ожесточи до дързост, той бе свален от царския си престол и лишен от славата си, докато позна, че над човешкото царство владичествува Всевишния Бог и поставя над него, когото си иска. И ти, негов сине Валтасаре, не смири сърцето си, ако и да знаеше всичко това, а се вдигна против Бога Небесни. Донесоха ти съдовете от Божия дом, и ти с твоите велможи, с твоите жени и наложници пихте от тях вино. Ти славеше сребърните и златните, медните и железните, дървените и каменните богове, които нито виждат, нито слушат, нито разбират нещо. А Бога, в Чиите ръце е твоето дишане и у Когото са всички твои пътища, ти не прослави. Заради това са изпратени от Него тия ръчни пръсти, и е начертано това писмо. След това Даниил обяснил, че тия думи:  , означават:  , т.е., че Бог изброил царството му, претеглил делата му и ги намерил недостатъчни, и най-после разделил царството му между иноплеменниците. Пророчеството се сбъднало още същата нощ. Мидияни и персийци нападнали Вавилон, убили царя и разделили царството му. При мидийския цар Дарий Даниил бил на голяма почит. Царят му поверил управлението на една трета част от своята държава. Това възбудило завист у велможите и те прибягнали до хитрост, за да го погубят. Като знаели как свято Даниил пази вярата на бащите си, те уговорили царя да издаде следната заповед: \"Който през следващите тридесет дена се моли на който и да е бог или на човек, освен на царя, да го хвърлят в лъвовата яма!\" Даниил по свой обичай продължавал три пъти на ден да се моли пред отворения прозорец на стаята си, обърнат към Йерусалим. Велможите не се забавили да донесат за това на царя, като искали изпълнението на присъдата. Царят съжалявал за своята повеля, понеже обичал Даниил, но не могъл да отмени заповедта. Даниил бил хвърлен в лъвската яма и входът в ямата бил запечатан с печат. Царят бил толкова печален, че не вечерял и цялата нощ не могъл да заспи. На разсъмване са затекъл към ямата и като дошъл до входа, гръмко извикал: - Данииле, рабе на Бога живи! Твоят Бог, Комуто неизменно служиш, можа ли да те избави от лъвовете? Даниил отговорил: - Моят Бог изпрати Своя ангел и затвори устата на лъвовете и те не ме повредиха, защото аз излязох пред Него чист, па и пред тебе царю, не съм извършил престъпление. Зарадваният цар заповядал да изведат Даниил из ямата и хвърлил там враговете му, които веднага били разкъсани от лъвовете. След това Дарий издал следния закон: \"От мене се повеля издава, във всяка област на царството ми да треперят и да благоговеят пред Данииловия Бог, защото Той е Бог жив и Неговото царство е несъкрушимо, и Неговото владичество е безкрайно. Той избавя и спасява, върши чудеса и личби по небе и земя. Той избави Даниил от силата на лъвовете\". Даниил проживял до дълбока старост и се удостоил с чудни откровения от Господа, които са записани в неговата пророческа книга. В пророчески видения му били открити съдбините на народите и царствата, времето на Спасителевото идване и съдбата, която ще постигне Йерусалим. Това му било възвестено чрез архангел Гавриил, който му се явил, когато Даниил със съкрушено сърце молел Господа да се умилостиви над израилския народ. \"Моля те Господи – казал той, - Боже велики и дивни. Който пазиш завет и милост за ония, които Те обичат и които пазят Твоите заповеди! Съгрешихме, постъпвахме беззаконно, действахме нечестиво, упорствахме и отстъпвахме от Твоите заповеди и от Твоите наредби и не слушахме Твоите раби, пророците, които ни говореха от Твое име. У Тебе, Господи, има правда, а у нас – срам на лицата, защото съгрешихме пред Тебе. Господи, по всичката Твоя правда нека се отвърне гневът Ти и негодуванието Ти от Твоя град Йерусалим! Чуй молитвата на Твоя раб и неговото моление и погледни със светлото Си лице опустошеното Твое светилище! Приклони, Боже мой, ухото Си и чуй, отвори очите Си и погледни нашите опустошения и града, над който се призовава Твоето име! Защото ние поднасяме моленията си пред Тебе, надявайки се не на нашата праведност, а на Твоето велико милосърдие. Господи, чуй! Господи, прости! Господи, дай внимание и свърши, не бави се заради Тебе Самия!\" Даниил още се молел, когато се явил пред него архангел Гавриил и му възвестил за възобновяването на храма и за времето на идването и самата смърт на Месия. Вдъхновен от Бога, Даниил в пророчествата си говори също така за Второто пришествие и за Страшния съд Господен.", "date": "2019.12.17", "title": "Св. пророк Данаил и трите момци Ананий, Азарий и Мисаил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403584-17-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "546 г. - Крал Тотила завладява Рим.   1538 г. - Папа Павел III отлъчва от църквата английския крал Хенри VIII.   1777 г. - Франция първа признава независимостта на САЩ.   1819 г. - На територията на испанското вицекралство Нова Гранада е образувана държавата Велика Колумбия.   1883 г. - След дипломатически скандал, под натиска на българските правителства в София и Пловдив, екзарх Йосиф I е приет от султан Абдул Хамид II и правата на Българската екзархия в Османската империя са възстановени официално.   1903 г. - Американските братя Райт осъществяват в рамките на един ден първите в историята успешни полети с конструирания от самите тях летателен апарат \"Флайър-1\"; двамата извършват няколко полета с продължителност до 59 секунди.[1]   1949 г. - Изпълнено е смъртно наказание срещу Трайчо Костов, необосновано осъден за антипартийна и антидържавна дейност.   1980 г. - Влиза в действие третият реактор на АЕЦ Козлодуй.   1982 г. - Проведена е пресконференция за 150 чуждестранни и 130 български журналисти, пред които главният директор на БТА Боян Трайков отхвърля обвиненията за участие на Сергей Антонов в атентата срещу папа Йоан Павел II.   1999 г. - Общото събрание на ООН одобрява резолюция, с която обявява 25 ноември за годишен Международен ден за елиминиране на насилието срещу жените.  ", "date": "2019.12.17", "title": "17 декември, историята в снимки"}
