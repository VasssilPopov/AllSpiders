{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378260-%D0%B3%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B8-%D1%82%D0%BE%D1%87%D0%B0%D1%82-%D0%B7%D1%8A%D0%B1%D0%B8-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%B1%D0%B0%D0%BD%D0%B8%D1%86%D0%B0,-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5-%D0%B4%D0%B0%D0%B2%D0%B0%D1%82-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%B5%D0%B6%D0%B4%D1%83-60-%D0%B8-70-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%BD%D0%BF%D0%BE-%D1%82%D0%B0", "text": "            Скоро ще станат ясни 15-те избраници в Съвета за развитие на гражданското общество, които ще държат торбата с Неговият състав ще бъде функция на правилата за избор, които създава работната група. Предвижда се квотен принцип за членове на съвета, няма ограничения за гласуване на организациите с национални мрежи, което облагодетелства определени НПО-та, чиито представители участват в работната група. Такава работна група закона за НПО не предвижда като процедура при изработването на Правилника и правилата за избор. Създаването й трябваше да е доказателство, че НПО-тата са оставени да се саморегулират, пише Труд.      Съставът на групата и протоколите от заседанията й обаче показаха друго – че партийно обвързани организации са монополизирали сектора и еднакво добре играят хем като наблюдатели на харченето на пари, хем като бенефициенти. В петък предстои последното заседание на работната група към Министерски съвет, която пише правилник за работа на Съвета. От протоколите на заседанията й става ясно, че дебатите са предимно за пари, свързаност, конфликт на интереси. В чл.4 на проекта за правилник е записано, че съветът „определя приоритетите и приема правилата и процедурите, както и разпределя средствата за насърчаване и финансова подкрепа на проекти с обществено значение на юридически лица с нестопанска цел за осъществяване на общественополезна дейност\".    Членове на работната група вече изказаха опасения, че бъдещият съвет ще се опита да контролира всички публични средства за НПО-та. Те се получават по три форми за пряко финансиране – субсидии, грантово финансиране и закупуване на услуги (възлагане, договаряне и др.) Годишно само от държавните институции тези средства са между 60 и 70 млн. лв. Грантови схеми, реализирани чрез целеви фондове има към няколко министерства. Те са за подкрепа на определени области – култура, изкуство, социални дейности. Примери за такива фондове са: Национален фонд „Култура\" към Министерството на културата; фонд „Социална закрила\" и „Красива България\" към МТСП. Общините също разпределят такива средства, но за размера им няма данни. Работната група бе организирана на 11 декември.    На срещата в МС се отзоваха представители на 70 НПО-та, от които бяха излъчени 22-ма, които да изготвят правилника за работа на съвета. Обявата за създаване на работната група се появи в Портала за обществени консултации и за кратко на този, на неправителствените организации.    Нещо повече – същите тези хора дават и становища за парите на други донори като „Америка за България\", Фондация „Чарлс Стюърт Мот\", Норвежкия грант, Исландския грант и др. Когато тези активисти не са на държавна работа (Надя Шабани бе шеф на агенцията за закрила на децата, Павел Антонов бе съветник в екоминистерството), те аутсорсват услуги в държавнатаИма и още нещо, което свързва въпросните членове на работната група – те са и партийци от „Да, България\" – едни са в ръководството й (Атанас Славов) , а други бяха кандидати за депутати (Тома Белев).      Адриана Стоименова – Център за Психологически изследвания и национални представителни организации на хора с увреждания  Албена Симеонова – Фондация за околна среда и земеделие – Никопол Александър Кашъмов – Програма достъп до информация  Атанас Славов – Институт за пряка демокрация  Биляна Гяурова – Вегертседер – Български институт за правни инициативи  Валентин Тодоров – Балканско атонско сдружение  Веселина Кавръкова – WWF България  Димитър Канариев – Национална асоциация „Българско черноморие\"  Ива Таралежкова – Форум гражданско участие  Илина Мутафчиева – Национален младежки форум  Илияна Николова – Фондация „Работилница за граждански инициативи\"  Красимира Величкова – Български дарителски форум  Любомира Колчева – Фондация „ЕкоОбщонст\"  Любен Панов – Български център за нестопанско право  Милена Миланова – Българска асоциация за персонализирана медицина БАПЕМЕД  Михаил Бояджиев – Фондация „Глобални библиотеки\"  Надя Шабани – Български център за нестопанско право  Николай Дойнов – Съюз на народните читалища  Павел Антонов – Блулинк  Павел Савов – Българска асоциация за реинтеграция и спорт  Райчин Рачев – Фондация „Бъдеще 21 век\"  Тома Белев – Асоциация на парковете в България  Ралица Величкова – Администрация на Министерския съвет  Мария Цанкова – Администрация на Министерския съвет        Протоколите от заседанията на работната група, която изработва правилника на съвета показват, че Атанас Славов, влизащв нея по линия на Институт за пряка демокрация е един от най- активните. През 2014 г. заради Славов в Министерството на правосъдието гръмна скандал. Оказа се, че човекът на Христо Иванов е назначен за държавен експерт без необходимия петгодишен професионален стаж.    Славов напуска МП в края на 2015 г. и бе приютен в политическия кабинет на тогавашния вицепремиер и вътрешен министър Румяна Бъчварова.В групата е и Биляна Гяурова-Вегертседер, която наследи поста изпълнителен директор на фондацията на Христо Иванов – Български институт за правни инициативи (БИПИ). От същия кръг са Красимира Величкова (Български дарителски форум). Величкова е била мениджър „Финансирания и развитие\" във фондация „Работилница за граждански инициативи\" откъдето се е класирала друга участничка в работната група – Илияна Николова.    От същия кръг е и Илина Мутафчиева (Национален младежки форум), Ива Таралежкова от Форум „Гражданско участие\", Надя Шабани и Любен Панов от „Български център за нестопанско право\". Впрочем, освен че участват от едно и също сдружение в работната група Шабани и Панов са съпрузи.    Любопитно е, че МС спира избора си на Ралица Величкова от Дирекция „Модернизация на администрацията\", която влиза по-късно в работната група. Величкова е била програмен директор на същия център на Панов-Шабани за нестопанско право. Другият представител на МС е Мария Цанкова, която бе назначена за шеф на правителствената преслужба по времето на служебния премиер Огнян Герджиков.        Освен Панов-Шабани има и още една семейна двойка в работната групата към МС, която пише правилата за съвета. Тя е на Тома Белев и Веселина Кавръкова. Те оформят другия значим лобистки кръг на зеления октопод, който също е мощно представен в работната група. Белев е влязъл като председател на Асоциацията на парковете в България, макар че през декември 2017 г., съдът постанови, че незаконно се представя за такъв и няма право да заема председателския пост в сдружението. Решението на магистратите е окончателно, след като Белев не го обжалва. Веселина Кавръкова представлява WWFБългария.   От същата задруга е и Павел Антонов от БлуЛинк, онлайн платформата, която свързва сдруженията от зеления октопод. В холдинга на „зелените\" е и Любомира Колчева от фондация „ЕкоОбщност\". Под натиска на двете големи лобита в работната група правилата за избор на съвет предвиждат квоти 3:3:3:3:2.    Това означава, че ще има по трима представители работещи за утвърждаване на гражданското общество, на духовните ценности, за подкрепа на хора с увреждания, за защита на човешките права или на околната среда. Двама ще са представителите на други организации. Лобистите от работната група засега отхвърлят идеята да се попълват декларации за свързаност, а националните мрежи имат най-голям шанс да се класират в Съвета.    Според проектодокумента, който е отхвърлен на два пъти с гласовете на групите на „Зелените\" и социалистите в ЕП, контролът над парите за неправителствения сектор в ЕС е много слаб. В проекторезолюцията ЕК е призована и да вкара ясни критерии за финансирането на НПО, тъй като явно в момента изискванията не са достатъчни. Идеите са да има отчетност колко души работят в неправителствената оргнизация, кои са те, както и участието на това НПО в други по-големи такива.    „Да са ясни съответните връзки за членство, подробности за участието и връзките между мрежите и размера на средствата от ЕС, изпратени на други организации. Трябва и включване в Регистъра за прозрачност на ЕС, както и изискване за разкриване на информация относно договореностите за финансиране. И по-специално за основните финансови донори и имената на организациите, частично или напълно съфинансирани от ЕС, включително точна информация за съответните суми\", се посочва в текста.", "date": "2018.02.05", "title": "Грантаджии точат зъби за държавна баница, институциите дават годишно между 60 и 70 млн. лв. на НПО-та"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378255-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81-%D0%B2%D0%B0%D0%B6%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%86%D0%B8%D0%B3%D0%B0%D1%80%D0%B8%D1%82%D0%B5", "text": "В тригодишната фискална рамка до 2021 година не планираме да променяме акцизите. Това каза министърът на финансите Владислав Горанов след представянето на резултати от изследване за контрабандата на цигари, предаде „Фокус\". \"Общата цел е да поддържаме стабилна финансова перспектива и да пълним нашия бюджет.      България ще поддържа тезата, че е рано за нарастване на минималните акцизни ставки. В национален аспект не смятаме за сега да прилагаме по-високи от минималните, установени за Съюза, акцизни ставки.      Тоест в тригодишната фискална рамка до 2021 година не планираме да променяме акцизите. Номиналните ръстове, които регистрираме в увеличение на приходите от акциз са удовлетворителни и смятаме, че това темпо може да бъде поддържано. Мисля, че както и до сега можем да продължим съвместните усилия в тази посока\", заяви финансовият министър.", "date": "2018.02.05", "title": "Финансовият министър с важно изказване за цената на цигарите"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/378256-%D0%BF%D0%BE%D1%8F%D0%B2%D0%B8-%D1%81%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%BA%D0%B3%D0%B1-%D0%B8%D0%BB%D0%B8-%D0%B3%D0%B5%D1%81%D1%82%D0%B0%D0%BF%D0%BE,-%D0%BA%D0%BE%D0%B5%D1%82%D0%BE-%D1%89%D0%B5-%D1%81%D0%BB%D0%B5%D0%B4%D0%B8-%D0%B7%D0%B0-%D1%81%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Българското общество е интересен феномен. То обича да се разделя на групи. Като в черно-бял филм, едните са чисто бели, а другите са лоши и черни. Подхвърлят си епитети и квалификации. Така се случва и сега, при обсъждането на Истанбулската конвенция. В софистиката има начин за водене на спор – „събаряне на фалшиви крепости\", коментира От Д-р Любомир Калудов за \"Труд\". Едно твърдение, което никой не оспорва, се „пришива\" към друго и се прави неверен извод: „Който е против Конвенцията подкрепя насилието върху жените. Той е невеж руски агент. Не споделя европейските ценности и тегли страната към Путин и Евразия.\" В публичното пространство се мятат незнайно кога направени статистики: „Един милион български жени са малтретирани. Всяка четвърта жена е тормозена и бита.\"    Мъжът се представя като неандерталец. Прибира се от работа, гледа мач, насмуква се с ракия и шамаросва жената и децата. Това са разсъждения на хора, които никога не са изпитали истинска любов, радостта от майчинството, подкрепата и уважението в семейството. Този образ на българския мъж обижда не само мен, но и моите приятели, семействата, които познавам, жените, с които работя. Добре, че от Брюксел ни изпращат такъв ценен документ, да се научим на ум и разум. Нищо, че си имаме: Закон за защита на детето, Закон против домашното насилие, Закон против дискриминацията и пр. Наказателният кодекс (чл. 130 ал. 2) определя като телесна увреда дори шамар, причиняващболка и страдание.    Ако тези текстове не се спазват, това си е наш, а не Европейски проблем. Казват, че българският превод на Конвенцията бил неточен. Нямало в Европа добри преводачи и станало объркване. Това, естествено, не е вярно. Българският текст е дискретно манипулиран. Някак си набързо да го приемем – виж колко страни са го подписали. Пропусната е думата „gender\" , сега основна тема на раздора. Обяснителният доклад към Конвенцията (над 41 хиляди думи, около 130 стр. ) не е преведен и представен на депутатите при ратифицирането. В този доклад се съдържат редица, най-малкото смущаващи клаузи.    Според медицинските си знания, ще се опитам да внеса пояснение на термините, така свободно интерпретирана в публичното пространство от социолози, политици, прависти, представители на НПО и пр. Полът(sex) се формира от самото зачеване при обмяната на хромозоми. Първичните полови белези се развиват по време на бременността и малко след нея. След това полът е статичен и не може спонтанно да се промени. За някои хора е трудно вписването в общия модел мъж/жена, поради физиологични и анатомични причини. Хермафродитите (интерсексуални) имат комбинация от полови органи на двата пола. Истинският хермафродитизъм (наличие на яйчници и тестиси) е изключително рядка генетична аномалия.    В международната класификация на болестите (МКБ 10) това заболяване е под рубриката Q56 и се използва терминът „неопределен пол\". В същата МКБ 10, под рубриката F64 е записано: Транссексуалност – хора, които имат полови белези на единия пол, но вътрешно, психически се възприемат от другия. Транссексуалността не е анатомична аномалия, физиологично състояние, обществено възприятие или социална роля.    Тя е психологически проблем. В по-старата медицинска литература, в МКБ 8 и МКБ 9 , в раздела „Разстройства на половото влечение\" са описани сексуални девиации от два типа: 1. Отклонения в начина на реализацията (садизъм, мазохизъм, ексхибиционизъм и пр.) 2. Отклонения в обекта на влечение (педофилия, геронтофилия, некрофилия, зоофилия и пр.) През 1969 г. американското общество е шокирано от сблъсъците между полиция и хомосексуалисти в едно нюйоркско кафене. Политиците в САЩ се страхуват за властта си толкова, колкото и нашите. Протести и обществени вълнения означават раздяла с управлението.    Започва борбата на ЛГБТ (лесбийки, гейове, бисексуални и транссексуални) за признаването им за репресирани и дискриминирани. През 1979г Световната здравна организация (СЗО) приема новата класификация – МКБ 10, в която, под натиска на Американската психиатрична асоциация са премахнати психичните отклонения „хомосексуализъм (уранизъм)\" и „лесбийство (сафизъм)\". Болестта става норма. „Старата дума пол (sex), трябваше да се замени с нова, защото до тогава на въпроса: „Какъв е вашият пол\", на хората им хрумваха два отговора: „мъж или жена\". (Габриеле Куби сп. „Християнство и култура\"2015г.). Думата „gender\" е използвана за първи път през 1955г от американския сексолог Джон Мани, а по късно е станала любима на ЛГБТ обществото .    Полът се превръща от биологично определен в нещо, което зависи от социалната среда и възпитанието. Напомня ми за съветските учени Лисенко и Мичурин. При подходящи условия ябълката става слива. Какво ме смущава в Истанбулската конвенция: Това е първият международен документ, който съдържа определението gender. Термин от психологията влиза като норма в законодателството. Преводът на тази дума като „социален пол\" е неточен и не описва съдържанието ?.      Хората, които не се вписват в природно дадената им роля на мъже и жени –групата ЛГБТ, всъщност имат проблем със своето вътрешно усещане за пол или имат девиация на половото влечение. Gender е всъщност техният психологически пол. „Обяснителният доклад пояснява, че с оглед на половата идентичност : „трансполови или транссексуални лица, кросдресъри, травестити или други групи лица, които не се вписват в обществените стереотипи за пол –„мъж или жена\", са под закрилата на тази Конвенция.\" Това заключение прави организацията Трансджендър Европа (TGEU) още през 2014 г.на сайта си: https://tgeu.org/protection-of-trans-people-under-the-istanbul-convention/. Дотук нищо тревожно. Ще внимаваме на кого какъв му е психологическия пол и няма да го дискриминираме. Девиациите не ни засягат.      Гейовете да си гейят, лесбийките да си лесбят. Тревожното е,че трябва да въведем обучение на децата си за „нестериотипни джендър роли\" и „джендър предизвиканото насилие\" в училищата. В детската градина, децата трябва да научат, че не са момченца и момиченца. Могат да си изберат други джендър роли. Нестериотипни. Подписването на Истанбулската конвенция означава, че страните по принцип са съгласни с мерките в нея. Но те не са обвързани с нейните разпоредби, докато не я ратифицират. След това, като международен правен акт, Конвенцията има предимство пред националното законодателство...      Нека да не избързваме да поставяме в текстовете на законите си думата gender. Може да се наложи някой след нас да я трие. В Конвенцията има един контролен орган GREVIO с наднационални права и пълномощия. Нещо като европейско КГБ, Гестапо или ЩАЗИ. Членовете на тази комисия се избират според географски критерии, „джендър баланс\" и „джендър равновесие\" (чл. 66 т.2 и т. 4а). GREVIO прави проверки, изготвя доклади, както по своя преценка, така и по сведения на НПО.      Погледнах кои са сегашните членове на GREVIO. Жени от Турция, Сърбия, Франция, Испания, Италия, Португалия, Австрия, Албания, Малта и Черна гора (https://www.coe.int/en/web/istanbul-convention/members). Впечатляващи биографии на учени. Нито една от тях не е споменала дали е омъжена и дали има деца. Поне повечето срещу „sex\"пишат „жена\". И защо няма нито един мъж в комисията? Поне гей? Това не е ли дискриминация? Ако човек прочете текста на Истанбулската конвенция и прескочи няколко израза, може да се просълзи от умиление. Каква грижа за жените, каква доброта, какъв алтруизъм!    Как сме могли досега... Обещаваме, няма повече... Носителите на властта са в ендшпил. Ако откажат да подкрепят Конвенцията, ще им дърпат ушите в Брюксел. Ратифицирането е голяма крачка напред към излизането в опозиция. Труден избор. Накрая – един весел изход. Има точка, която е спасителна за българските политици: „Член 77 — Териториално приложение   1. Всяка държава или Европейският съюз могат към момента на подписване или при депозиране на документа за ратификация, приемане, утвърждаване или присъединяване да посочат територията или териториите, за които се прилага настоящата Конвенция.\" Ратифицираме Конвенцията и определяме територии за нейното действие: „Факултето\", „Столипиново\" и „Комлука\". Там има други правила и законодателства. Щом от Истанбул заповядват, да видим дали Асенчо ще бие Айшето и ще спи със сестра?!    Насилието върху жените никога не е било в ценностната система на българите. Комините на нашите къщи са по-стари от повечето държави по света, които сега ни дават съвети. Независимо от това, какво мислят в Брюксел, моите деца и внуци ще са красиви мъже и жени и никога объркани в самоидентичността си джендъри. Ако дядо ми Михаил чуе за какво се спори, ще се обърне...", "date": "2018.02.05", "title": "Появи се европейско КГБ или Гестапо, което ще следи за спазването на Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378257-%D0%BF%D0%B5%D0%B5%D0%B2%D1%81%D0%BA%D0%B8-%D0%BC%D0%B8%D1%88%D0%B5%D0%BD%D0%B0-%D0%BD%D0%B0-%D0%B0%D0%B3%D0%B5%D0%BD%D1%82%D0%B8-%D0%BE%D1%82-%D0%B4%D1%81,-%D0%B0%D0%BA%D1%82%D0%B8%D0%B2%D0%B8%D1%80%D0%B0%D0%BD%D0%B8-%D0%BE%D1%82-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0,-%D0%B7%D0%B0-%D0%B4%D0%B0-%D0%B3%D0%BE-%D0%BA%D0%BB%D0%B5%D0%B2%D0%B5%D1%82%D1%8F%D1%82", "text": "Пропагандната кампания, която Фабриката за фалшиви новини провежда срещу депутата и издател на \"Монитор\" и \"Телеграф\", върви вече цяло десетилетие. Освен медиите, финансирани от шайката олигарси, обаче важна брънка в машината за манипулации на задкулисието са т.нар. анализатори, които тиражират уж собствени, „експертни\" мнения, които обаче дословно съвпадат с опорните точки на публикациите в „Капитал\", „Дневник\", „Медиапул\", „Фрогнюз\" и „Сега\". Общото между самозваните авторитети е, че всички те са били съпричастни към репресивния апарат на бившата комунистическа власт в лицето на Държавна сигурност, отбелязва в обзор по темата \"Монитор\".      Особено деен в пропагандните акции срещу Делян Пеевски е агент Академик - Огнян Стефанов, който не само че използва сайта си „Фрогнюз\" за разпространението на фалшиви новини, но и сам тиражира опорните точки, спуснати от финансовия му благодетел Цветан Василев, като не пропуска да напише „лично мнение\" или да даде интервю във всяка възможна медия, в която пробие.    Нагледен пример бе даден в петък, когато в рамките на 2 часа Стефанов написа коментар, изпълнен с ченгесарски манипулации и клевети по адрес на Пеевски, и също така публикува интервю с един от глашатаите на мафията - Георги Георгиев от „Боец\".    Темата бе идентична – колко лош е Делян Пеевски, а опорните точки също са сходни и също така неверни. И ако Академик го играе журналист, то агент Сашо, както Илиян Василев е подписвал доносите си в ДС, се представя просто за експерт. По какво точно е експерт не е ясно, защото той коментира всичко и винаги в една линия – тази, която е зададена от Фабриката за фалшиви новини.    Василев разбира от ядрена енергетика, от банково дело, от военна индустрия, от национална сигурност, през последните дни даже се изяви и като експерт по журналистическа етика. В своята немощ да създаде поредния изкуствен скандал около твърденията на Цветан Василев Фабриката за фалшиви новини се принуди да активира агент Сашо, който уж отстрани, не като журналист, а като експерт да призове всички медии извън пипалата на олигархията да обърнат внимание на клеветите, изречени от обвиняемия за грабежа на века, укриващ се в Белград.    Естествено, такова внимание обърна само друго ченге – Светослав Терзиев от „Сега\", който не пропусна да изготви коментар колко е важно всички да проверят какви ги бръщолеви един обвиняем, източил 4,7 млрд. лв. от КТБ. Като диригент на хора от ченгета, пеещи фалшиви новини се изявява розовобузият обвиняем бизнесмен Иво Прокопиев. Неговите медии не само чинно препечатват твърденията на въпросните глашатаи, но редовно сами задават опорните точки в своите публикации.     Например още с внасянето на законопроекта на депутатите Делян Пеевски, Йордан Цонев и Хамид Хамид за спиране на вторичния грабеж на активи на КТБ „Капитал\" моментално публикува анализ, твърдящ, че целта на тази поправка е Пеевски да се добере до фирми, които не е успял досега да овладее.    Ако си направите труда да разгледате блога на агент Сашо, ще видите, че неговата експертиза е родила абсолютно същите твърдения. Разбира се, доказателства за тези твърдения отсъстват както на страниците на „Капитал\", така и в главата на Илиян Василев. Важното е по примера на Гьобелс, който твърди, че една лъжа, повторена сто пъти, става истина, Прокопиев да задвижи пропагандната си машина и да създаде същата уж полифонична манипулация.", "date": "2018.02.05", "title": "Пеевски мишена на агенти от ДС, активирани от олигархията, за да го клеветят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378258-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B1%D0%BB%D0%B5%D0%B5-%D0%BF%D1%80%D0%B5%D0%B7-%D1%83%D1%81%D1%82%D0%B0%D1%82%D0%B0-%D0%BD%D0%B0-%D0%B0%D0%B3%D0%BD%D0%B5%D1%88%D0%BA%D0%B0%D1%82%D0%B0-%D0%B3%D0%BB%D0%B0%D0%B2%D0%B8%D1%87%D0%BA%D0%B0-%D1%81%D0%B2%D0%B5%D1%82%D0%BB%D1%8C%D0%BE-%D0%B8%D0%B2%D0%B0%D0%BD%D0%BE%D0%B2", "text": "Персоналният глашатай на Цветан Василев - Светослав Иванов отново използва ефира на предаването си, за да го превърне в рупор на лъжите на банкера беглец. Скромният откъм професионални възможности \"репортер\", който неодавна не се посвени да избълва поредица от фалшиви новини покрай измислената \"Бяла книга\" за свободата на медиите, която бе пусната в публичното пространство от скандалните бизнесмени Донев, Дончев и Прокопиев, сега пробва да обслужи тезата им като натрапи в ефир служителката на жълтия сайт \"Фрог нюз\" Катя Илиева, която си изкарва прехраната при Агент Академик Огнян Стефанов. Бившата говорителка на ГДБОП напоследък се превръща в копие на втръсналата на телевизионните зрители Татяна Дончева, която неуморно чертае абсурдните си твърдения за задкулисие и непрозрачност.          Светослав Иванов, който пъргаво обслужи Цветан Василев с угодническо интервю във Виена, едва ли ще се поколебае да подари безценното иначе телевизионно и рекламно време на bTV дори на чистачка от пазара, стига да говори срещу Пеевски. Нищо чудно в следващото издание на \"120 минути\" да цъфне отново провинциалистката с големия багажник и сладкото вълнено елече. Най-доволни от случващото се зад кулисите на bTV са скандалните босове, които са превърнали в своя мишена прокуратурата, която имаше смелостта да им повдигне обвинения.    Цензорите на морала са същите, които вече две десетилетия се опитват да скъсат опашката на миналото си, което пази тайните за съмнителното си забогатяване. Голяма част от присъстващите лъснаха по време на аферата \"Арго\", която показва как уважаваната доскоро bTV е заприличала на евтина слугиня, която продължава да прислужва на фалиралите лабораторни проекти на българския Фетуллах Иван Костов.    Слава Богу българските граждани виждат за какво става дума и не случайно изпратиха остатъците от \"Агнешките главички\" на сметището.", "date": "2018.02.05", "title": "Цветан Василев блее през устата на \"агнешката главичка\" Светльо Иванов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378259-%D1%82%D0%BE%D0%BC%D0%B0-%D1%82%D0%BE%D0%BC%D0%BE%D0%B2-%D1%81-%D0%BC%D1%80%D0%B0%D1%87%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%BD%D0%BE%D0%B2%D0%B0-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "\"Не бих могъл да давам какъвто и да е било анализ на отношенията в БСП, защото съм депутат от гражданската квота. Аз лично съм категорично против тази Истанбулската конвенция. Това е един прекрасен документ, който в първите 30 страници е прекрасен, а след това идват едни притеснителни 70 страници\". Така коментира Истанбулската конвенция и отношенията между Нинова и Станишев Тома Томов.     \"Аз лично поддържам линийте на Нинова и смятам, че тази конвенция не трябва да бъде приета\", категорично заяви Томов. Хекимян попита и дали имаме шанс да влезем в Шенген, а Томов отговори, че можем само да гадаем и първо трябва да оставим Меркел да създаде правителство си и да си свърши работата, а след това може да се коментира и този въпрос. Отношенията между Русия и САЩ са гореща тема от избирането на Доналд Тръмп за президент.      Тома Томов отбеляза какво следва според него и какво предстои да преживее поколението на Хекимян: \"Аз лично не харесвам Тръмп.      Но той върна 350 милиарда инвестиции за една година. Всеки месец в САЩ се отварят по 200 000 нови работни места. Но имам чувството, че някой го държи постоянно за гушата. Твоето поколение му предстои да изживее една много студена война. Това, което ние преживяхме смаза живота на десетки милиони и това вероятно ще се случи през идните десетилетия\".    Водещият пожела да знае на какво точно ще стане свидетел и Томов побърза да обясни: \"Тръмп предупреди за евентуален удар от Северна Корея. Тоя доклад, където ФБР разследва Тръмп. Тръмп е като риба, срещу която е насочен харпун. Нали знаеш, че го разследват? Може би тази година човекът зад спусъка ще го пусне и предстои да разберем - епична ли ще е тази битка и ще оцелее ли Тръмп. А Путин непрекъснато предава Русия. Къде са ти децата, къде са ти парите?    Всичко е на Запад. Можеш ли да се гордееш с растеж от 1% годишно? Путин несъмнено има огромни постижения в Сирия, но не и в страната си.\" В същото време според Томов, Китай се развива неудържимо и само след няколко години икономиката му ще задмине САЩ, което ще е предпоставка за противоборство и във военната сфера, което потвърждавало тезата му за нова студена война.", "date": "2018.02.05", "title": "Тома Томов с мрачна прогноза за нова студена война"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/378251-%D0%BC%D1%83%D0%BB%D1%82%D0%B8%D0%B2%D1%81%D0%B5%D0%BB%D0%B5%D0%BD%D0%B0", "text": "Възможно ли е нашата Вселена да е само една от многото, в които вие четете тази статия? През 1952 г. в гр. Дъблин австрийският физик Ервин Шрьодингер изнася публична лекция. Шеговито казва, че онова, което присъстващите ще чуят, може да им се стори откачено. След това обяснява, че уравнението, за което по-рано е получил Нобелова награда, описва не просто последователни, а едновременно случващи се „истории\". Това вероятно е първата референция към понятието за мултивселенa. През 1957 г. американският учен Хю Еверет III предлага нова интерпретация на квантовата механика, наречена „Хипотеза за многото светове\". Според Еверет при наблюдение на дадено събитие във вселената не се променя само изследваният обект, а и наблюдателят. Взаимодействието между тях води до „разклоняване\" на реалността, което обхваща както бъдещето, така и миналото. Ето защо всички следствия са реални и съществуват паралелно във вселени, които произлизат една от друга. Тази идея в началото е била считана за прекалено фантастична и не е намирала много привърженици сред учените. Популяризирана е години по-късно от американския физик Брайс де Вит (на когото дължим и популярното название „Хипотеза за многото светове\") и става достатъчно популярна, че да предизвика търсене на доказателства от космически мисии в началото на XXI в. Да се върнем към началото – теорията за Големия взрив, която възниква като хипотеза от белгийския свещеник и физик Жорж Льометър. Той предполага, че Вселената води началото си от експлозия на т.нар. първичен атом – състояние с безкрайно голяма плътност и температура. През 1973 г. американският физик Алън Гут предлага нов модел, базиран на Големия взрив, но включващ кратък период на изключително бързо космическо разширение, наречено инфлация. Десет години по-късно американският космолог Пол Стайнхард и физикът Александър Виленкин предлагат идеята за вечна инфлация. Те разглеждат квантовите флуктуации в енергията на вакуума като начало на нова инфлация, която става причина за възникване на отделни вселени с различни характеристики и физични константи. Тези вселени приличат на мехурчета и растат като паралелни части от обща мултивселена. Космологът Макс Тегмарк създава класификация от 4 различни теоретични типа мултивселени. Всичко, което можем да видим от нашата вселена, е поместено в сфера с радиус от около 46,5 милиарда светлинни години и е с възраст 13,82 милиарда години. Това е нашият космичен хоризонт, наречен още мехур на Хъбъл. Вселената обаче далеч не е само онова, което можем да видим. В нея ще могат да се поместят безброй обеми на Хъбъл с едни и същи физични константи. От друга страна, началните условия при възникването на всеки от тях ще са различни и това би довело до различно разпределение на материята. Все пак в безкрайността ще има място и за мехури на Хъбъл с идентични начални условия и подредба на материята. „Ако приемем, че в нашата видима Вселена има 10118 субатомни частици, то възможните подредби на материята в нея ще бъдат 2 на 10118 степен\", пише Тегмарк в най-популярната си статия „Паралелни вселени\". Ако умножим подредбите по диаметъра на видимата Вселена, получаваме разстоянието от 10 на 10118 метра до най-близкия мехур на Хъбъл, който представлява копие на нашия. На това разстояние, а защо не и по-близо, ще съществува планета като Земята, населена с наши двойници! И това е директно следствие от космологичния принцип за хомогенна и изотропна вселена. Десислава Антонова", "date": "2018.02.05", "title": "Мултивселена"}
{"url": "http://www.classa.bg/%D1%81%D0%BF%D0%BE%D1%80%D1%82/item/378252-%D0%B6%D0%B5%D0%BD%D0%B8%D1%82%D0%B5-%D0%B7%D0%B0%D0%B2%D0%B7%D0%B5%D0%BC%D0%B0%D1%82-%D0%BC%D1%8A%D0%B6%D0%BA%D0%B8-%D1%81%D0%BF%D0%BE%D1%80%D1%82%D0%BD%D0%B8-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8", "text": "Дебатите около Истанбулската конвенция повдигнаха темата около защитата от насилие на жените, но и отново отвориха вратата за темата за равенството между половете. Вече няколко десетилетия в спорта дамите успешно нахлуват в запазените доскоро мъжки територии. А в ерата на феминизацията от световните спортни институции подкрепят тази тенденция. Още от края на миналия век Международният олимпийски комитет (МОК) поддържа политика за равенство между мъжете и жените на сцената на олимпизма. До голяма степен тази вълна се надигна под влиянието на американската концепция от 80-те години на миналия век за изравняване на социалните права и възможности между двата пола. Усилията на МОК се прехвърлиха и върху международните спортни федерации в отделните спортове. А резултатът е не само уеднаквяване на дисциплините, но и на възнагражденията, навлязоха и изисквания за минимална квота назначени жени на ръководни постове. Видим резултат от тези усилия ще се види съвсем скоро – по време на следващите Летни олимпийски игри в Токио през 2020 г. Дамското присъствие в японската столица ще се вдигне до рекордните 48,8%. В Рио 2016 спортистките бяха 45,2%, а в Лондон - 44,2%. За да достигнат до тези стойности, от МОК направиха драстични промени в иначе консервативната олимпийска програма. Смесени щафети в плуването (4 х 100 м) и леката атлетика (4 х 400 м) ще дебютират под петте преплетени кръга в Токио. Смесени състезания са включени в джудото, тениса на маса, стрелбата с лък и триатлона. В колоезденето на писта се добавя преследване „Мадисън\" за мъже и жени. За изравняването в половете вдигането на тежести губи една мъжка категория, а боксът – две. Международните федерации ще трябва да решат точно кои да отпаднат. Във водната топка увеличиха квотата за дамските отбори, като намалиха мъжките. Кануто премахна двойките и два спринта, за да отвори място на три женски дисциплини. Гребането се лишава от четворките мъже заради дамите. В стрелбата отпадат три дисциплини за мъже заради три смесени състезания. Български пример Няма какво да се лъжем, всеки спорт вече се практикува и от жени, независимо колко мъжки ориентиран е от гледна точка на адреналин, тестостерон или физически възможности. На боксовия ринг и различните разновидности на бойните спортове от повече от десетилетие излизат и представителки на нежния пол. От 2012 г. женският бокс официално е в програмата на олимпийските игри и още при дебюта му Стойка Петрова е с тима на България. У нас предразсъдъци към жените в мъжките спортове няма. Неслучайно в два от спортовете, дали начало на съвременните Олимпийски игри в Атина през 1896 г. – борбата и вдигането на тежести, имаме представителки от началото на женското им направление на най-престижната спортна сцена. В Сидни 2000 Изабела Рифатова спечели първата олимпийска титла в дамските щанги. За съжаление, тя беше шампионка само няколко дни – докато излезе положителната ѝ допинг проба от състезанието. Станка Златева отпадна в квалификациите при дебютните схватки на жените в Атина 2004. Впоследствие обаче Златева натрупа два олимпийски сребърни медала, пет световни и шест европейски титли в дамската борба. Парите Голямата разлика между спортистите от двата пола идва точно в заплащането. В наши дни не е трудно да тренираш или да се състезаваш в това, което искаш. Но заплащането се определя от интереса, имащ лесни механизми за измерение. Публиката движи и спортния маркетинг. Показателни са професионалните лиги в САЩ, където например сезонът на НБА носи приходи над $4,5 млрд., а женското направление – едва около $23,2 млн. Няма нито една жена в Топ 50 на най-добре платените спортисти за 2017 г. С $27 млн. тенисистката Серина Уилямс е на 51-во място в класацията на Forbes и единствена дама в Топ 100. Преди да признае, че е употребявала забранени вещества, в началото на 2016 г. Мария Шарапова се вмъкна в 30-ицата на най-богатите спортисти. Нейните $160 млн. обаче бяха предимно от рекламни договори. В последните години две американки успяха да натрупат милиони с изяви в смятани за предимно мъжки сфери. Но и при тях печалбата дойде не толкова от умения на състезателното трасе, а от способност да привличат погледите на рекламодателите и спонсорите. Даника Патрик никога не е печелила NASCAR и „ИндиКар\", но за 2015 г. имаше постъпления в банковата сметка над $13 млн. А ММА боецът Ронда Роузи, която мина през плакатната първа страница на „Спортс Илюстрейтид\" и през култовото тв шоу Saturday Night Live, достигна до печалба $6 млн. Спортните успехи на Патрик се изчерпват с това, че през 2009 г. с третото си място стана първата жена на подиума на „Инди 500\". Но пък през 2008 г. е в топ 100 на класацията на най-сексапилните жени на списание „Максим\". Привлекателната Роузи пък намери своето място в света на грубите спортове. Преди да стане първият шампион в категория „петел\" на най-голямата ММА организация в света UFC и да набере огромна популярност по целия свят, тя спечели бронзов медал от Олимпийските игри в Пекин през 2008 г. в категория до 70 кг на женското джудо. Екстремните начинания на популярната американка не се изчерпват дотук. Въпреки че в най-атрактивните спортове заплащането между мъже и жени е главозамайващо различно, спортните федерации се стремят към уеднаквяване между половете и по този показател. Статистиката сочи, че в 83% от спортовете възнагражденията са еднакви. Най-ярък контраст има в крикета, голфа, футбола, както и в професионалните лиги отвъд Океана. Към промяна върви и крикетът, където световната титла при мъжете носи премия 3,1 млн. паунда срещу 470 000 при жените. „Тези неща не се случват за една нощ. Има стратегия за развитието на спорта за бъдещите 15 години и ние я спазваме\", коментира пред BBC Sport лицето на женския комитет на Международния крикет съвет (ICC) Клеър Конър. Тя сподели, че една от главните цели на Съвета е да изравни наградните фондове на световните първенства до 2032 г. Тенисът е първият спорт, който изравни премиите на турнирите си за двата пола. Това се случи на Откритото първенство на Съединените щати през 1973 г. В леката атлетика също няма разлика в наградните фондове. Така е във фигурното пързаляне, спортната стрелба и волейбола, а тенденцията по изравняване на дамските турнири с мъжките продължава и днес. Яна Касова", "date": "2018.02.05", "title": "Жените завземат мъжки спортни територии"}
{"url": "http://www.classa.bg/%D1%81%D0%BF%D0%BE%D1%80%D1%82/item/378253-%D0%BF%D1%8A%D1%88%D0%BA%D0%B0%D0%BD%D0%B5%D1%82%D0%BE-%D0%B2-%D1%82%D0%B5%D0%BD%D0%B8%D1%81%D0%B0", "text": "То се превърна в обичайно поведение в тениса на високо ниво, подобно на свития юмрук при спечелване на сет и възклицанията към треньора след грешка. „Пъшкане\" е твърде ограничено наименование за него. Звуците на днешните професионалисти се простират от охкане до френетични крясъци. Свършиха дните на тихите мачове, прекъсвани само от ударите по топката с ракетата. Подобно на натякването към съперника в крикета и хвърлянето на бухалката в бейзбола, пискането в тениса се смята от някои играчи и зрители за болест на играта. И трите порока съществуват от години. Най-известните охкащи тенисисти в началото бяха Джими Конърс и Джон Макенроу. Звезди на 70-те и 80-те години и едва ли известни с куртоазията си на корта, те пъшкаха с показно напрежение. Но докато можеха да твърдят, че издишат с усилие по време на особено тежки мачове, то Моника Селеш разшири тази практика. През 90-те години тя бе пионер на крясъците при всеки удар, без очевидна връзка с напрежението. Селеш бе една от няколкото успешни тенисисти в пъшкането, тренирани от американеца Ник Болетиери, заедно с Андре Агаси, сестрите Уилямс и Мария Шарапова. Болетиери твърди, че тактиката е „изпускане на енергия по конструктивен начин\". При ниво над 100 децибела воят на Шарапова е почти толкова силен, колкото на дъскорезачка или на хеликоптер. И Рафаел Надал реве, дразнейки съперника си Роджър Федерер. Но дори и Най-великия на всички времена, както наричат Федерер феновете му, крещи при стрес. За разлика от мятането на бухалката в бейзбола, пъшкането в тениса доказано дава на играча предимство. Две отделни изследвания сред колежански тенисисти установиха, че скоростта на техните сервиси и ретури нараства с 4 – 5 на сто, когато пъшкат. Авторите отбелязват, че подобно подобрение е било наблюдавано при щангите и бойните изкуства. Най-вероятната причина е допълнителното напрежение, създадено от пъшкането в ключовите мускули на състезателя. Тонът на крясъка също изглежда от значение. Анализ на 50 изпълнения от някои от Топ 30 тенисисти показа, че мъжете викат с един полутон по-високо в мачове, които губят, и че разликата в тона е била ясна от началото. Не е ясно обаче дали тази промяна е била причина, или следствие на слабото представяне. Играчи, търсещи повече причини да отприщят вътрешния си крясък, би трябвало да следят и ефекта от звуците на съперника. Експеримент, при който анкетираните е трябвало да отгатнат посоката на ударите на видео, установи, че придружаващите ги пъшкания на всякакви честоти забавя времето на реакция. Необходими им са били още 30 милисекунди да установят посоката на топката, през които тя би изминала два фута. При толкова убедителни доказателства за ползите от пъшкането и големите печалби при победа – наградният фонд на турнир от Големия шлем обикновено е $40 – 50 млн. – направо е за учудване, че въобще има тихи мачове. Мерки срещу прекомерните крясъци не изглеждат вероятни. Слуховете за въвеждане на „викометър\" на корта за установяване на максимален звук отшумяха преди 5 години. Съдиите имат право да отнемат точки на играч, предизвикал „преднамерено затруднение\" на опонента си, но рядко го правят. „Тишина, моля\", любимата им забележка, е предназначена само за тълпата. В предвидимото бъдеще феновете ще трябва да се примирят с непристойния шум.", "date": "2018.02.05", "title": "Пъшкането в тениса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378254-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D1%81%D1%82%D0%B5%D1%84%D0%B0%D0%BD-%D1%88%D0%B0%D1%80%D0%BB%D0%BE%D0%BF%D0%BE%D0%B2-%D0%B8%D0%B7%D0%B4%D1%8A%D1%85%D0%BD%D0%B0-%D0%B2%D0%BD%D0%B5%D0%B7%D0%B0%D0%BF%D0%BD%D0%BE", "text": "Бизнесменът Стефан Шарлопов, собственик на верига хотели \"Шарлопов комплекс\", е починал тази нощ в съня си. Новината на колегите е шокираща, защото не е известно Шарлопов да е имал здравословни проблеми.    Дори напротив - преди няколко месеца той бе в отлично здраве. Бизнесменът е известен патриот и родолюбец, той бе един от най-големите спонсори на фестивала на народната носия в Жеравна.     Шарлопов е баща на пет деца и управляваше огромна по мащаби империя. Негова собственост е първият суперлуксозен комплекс по българското Черноморие - Созополис.      Предприемачът придоби национална популярност, след като участва в популярно риалити предаване. \"Успехът е труд, постоянство и амбиция\", казваше приживе успелият бизнесмен. Стефан Шарлопов е роден е на 14.10.1962 г. в Бургас.      През 1986 г. завършва висшето си образование във Великотърновския университет, специалност Българска филология. След това започва работа като журналист в София и в изданията, в които работи, се занимава с икономическа тематика. 26-годишен издава първата си книга с художествена документалистика. През 1989 г. започва частен бизнес.      Първоначално от \"Шарлопов груп\" запазиха мълчание за трагедията, но по-късно са потвърдили новината за кончината на бизнесмена. \"Починал е в София, поклонението ще е утре\", е казал служител от холдинга му, цитиран от \"Флагман\".", "date": "2018.02.05", "title": "Бизнесменът Бизнесменът Стефан Шарлопов издъхна внезапно!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378250-%D1%82%D1%8A%D0%B9-%D1%80%D0%B5%D1%87%D0%B5-%D1%81%D0%BE%D0%BA%D1%80%D0%B0%D1%82", "text": "Както си четях новините из мрежата, попаднах на следната: Магазин от търговска верига във Франция намалил течния шоколад „Нутела\" със 70 на сто. Пуснал бурканчето по евро и нещо. В резултат на което се стигнало до бой. Хората взели да се блъскат и удрят и се наложило да извикат полиция. „Бяха като животни. Една жена я оскубаха, възрастна дама беше ударена с кутия по главата, друг пък имаше кръв по ръката\" - разказва очевидец пред френска медия. „Хората се блъскаха, бутаха всичко, чупеха друга стока, беше нещо страшно и се наложи да извикаме полиция\", допълват служители в магазина. Изведнъж някаква машина на времето ме върна в годините на „реалния социализъм\", когато в нашите магазини ставаха подобни схватки, но не за „Нутела\". Течен шоколад с лешници, „Тоблерон\" и шоколадови яйца тогава се продаваха само с долари в „Кореком\", а правото да пазарува там не бе за всеки. По обикновените магазини обикновеният народ се биеше за по-нужни вещи – нафтови печки или цветни телевизори „Велико Търново\", около Нова година – за портокали и банани, а през останалото време – за тоалетна хартия. Разказваше се следният случай: пред ЦУМ се трупа народ, пуснал се слух, че са докарали нафтови печки. Тълпата се бута, ръмжи, недоволството расте. А печки няма за всички. Обаждат се на министъра на търговията, тогава Пеко Таков. Той пристига пред ЦУМ и нарежда да му донесат трибуна с микрофон. Застава на трибуната и започва да държи реч (той минаваше за голям оратор). Говори за успехите в социалистическото строителство, за решенията на конгресите, за ръководната роля на партията и лично на другаря Живков... Постепенно тълпата се умирява, отегчава и се разотива. Остават само трима души да го слушат. „Дайте им на тия тримата по една нафтова печка!\" – нарежда министърът в края на речта си. Още един куриоз от онова време: мекичар прави и продава мекици. При него идва някакъв човек и му казва: „Една мекица ти струва четири стотинки. Ето ти десет лева, раздай безплатно на хората двеста и петдесет мекици!\". Мекичарят взима парите и обявява: днес мекиците са безплатни! Настава бой и грабене – всеки граби не толкова, колкото може да изяде, а колкото може да докопа. Става като с „Нутелата\" във Франция – удари, скубане, писъци... А човекът, платил за сеира, седи отстрани и гледа. След като мекиците са разграбени, мекичарят го пита: „Защо ти трябваше това?\". „Вече съм стар – отвръща човекът, - няма да доживея комунизма, когато всичко ще е безплатно. Затова исках да го видя как ще изглежда.\" Дали сега някой левичар във Франция не прави опит да си представи комунизма, като раздава почти безплатна „Нутела\"? Докато ви разказвам тия работи, ми звъни телефонът. Обажда се нежен женски глас – служителка на мобилен оператор. С изгодна оферта – предлага ми безплатен таблет и 4 Джи – на корем. Отказвам. Но другата страна не се отказва и пак повтаря офертата: „Защо не приемате, господине? Толкова е изгодно...Само...\". – Ще ви отговоря с философски пример – казвам. – Древният философ Сократ всеки ден ходел на атинския пазар, разглеждал сергиите и нищо не купувал. Когато го попитали защо нищо не купува, а ходи на пазара, отвърнал: „За да видя от колко неща нямам нужда!\". Разбрахте ли ме? – Да – отвръща женският глас. – Благодаря ви! – и затваря. А аз благодаря на Сократ за прекрасния пример – върши чудесна работа в разговори с търговци и рекламни агенти. – Жив да си вечно, философе! – казвам му лично. Не на него, а на магнитчето с неговата физиономия. Купих си го от Гърция и си го лепнах на вратата на хладилника. Може да е кич, но ми е полезно – при всяко отваряне на хладилника Сократ ме поглежда и сякаш ми казва: – От колко много неща нямаш нужда... Михаил Вешим", "date": "2018.02.05", "title": "Тъй рече Сократ"}
{"url": "http://www.classa.bg/%D1%81%D0%B2%D1%8F%D1%82/item/378245-%D0%BA%D0%B8%D1%82%D0%B0%D0%B9-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B0%D1%89-%D0%B2-%D0%BD%D0%B5%D1%83%D0%B2%D0%B0%D0%B6%D0%B5%D0%BD%D0%B8%D0%B5-%D0%BA%D1%8A%D0%BC-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D1%81%D0%BB%D0%B5%D0%B4-%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8%D1%82%D0%B5-%D0%BD%D0%B0-%D1%82%D0%B8%D0%BB%D0%B5%D1%80%D1%81%D1%8A%D0%BD", "text": "Пекин обвини Вашингтон в неуважение към Латинска Америка, след като държавният секретар, Рекс Тилърсън, предупреди страните от региона срещу прекомерната зависимост от икономическите отношения с Китай.   \"Това, което САЩ заявиха, е напълно в противоречие с истината и показва липса на уважение към много страни от Латинска Америка\", заяви китайското Министерство на външните работи в изявление, цитирано от Ройтерс.   Преди обиколката, която включва Мексико, Аржентина, Перу, Колумбия и Ямайка, Тилерсън беше заявил, че „новите китайски инвестиции в Латинска Америка са маркирани с нелоялни търговски практики, напомнящи за европейския колониализъм и в крайна сметка водят до значителни разходи за страните от региона.\"   Въпреки това, от китайското министерство на външните работи потвърждават, че сътрудничеството със страните от Латинска Америка се основава на равенство, реципрочност и откритост и гарантират, че се извършва в пълно съответствие с търговските правила и местните закони и разпоредби.   \"Развитието на отношенията между Китай и Латинска Америка не е предназначено да навреди, да отхвърли или да засегне интересите на трети страни в региона\", заяви министерството. \"Надяваме се, че съответните страни ще се откажат от остарелите концепции за игри с нулев резултат\", каза той.", "date": "2018.02.05", "title": "Китай обвинява САЩ в \"неуважение\" към Латинска Америка след коментарите на Тилерсън"}
{"url": "http://www.classa.bg/%D1%81%D0%B2%D1%8F%D1%82/item/378246-%D1%80%D1%83%D1%81%D0%B8%D1%8F-%D1%89%D0%B5-%D1%80%D0%B0%D0%B7%D0%BA%D1%80%D0%B8%D0%B5-%D0%BA%D0%BE%D0%B9-%D0%B5-%D0%B4%D0%BE%D1%81%D1%82%D0%B0%D0%B2%D0%B8%D0%BB-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D1%81%D0%B2%D0%B0%D0%BB%D0%B8-%D1%81%D1%83-25", "text": "Руските законодатели призоваха за задълбочено разследване за установяване на източника на преносимата противовъздушна система, използвана от терористите в Сирия, за да свалят руския изтребител Су-25.   \"Аз съм абсолютно убеден, че бунтовниците имат на свое разположение преносими зенитни системи, които са били доставени от американците през трети страни. Няма съмнение, че ще извършим разследване, което ще включва много аспекти, от типа на системата до обстоятелствата по свалянето на Су-25\", каза вицепрезидентът на Комитета по отбрана и сигурност на Съвета на Федерацията на руския парламент, Франц Клинцевич, цитиран от агенция Интерфакс.   Високопоставеният официален представител каза, че разполагат с достатъчно средства за откриване на доказателства за това, което се случи, благодарение на дроновете и космическото наблюдение. \"Загубата на един самолет не е нищо от военна гледна точка, но политически е от голямо значение и има трайни последици\", каза Клинцевич.   Други депутати са загрижени за това как бунтовниците биха могли да придобият система за борба със самолети. Координаторът на групата за приятелство между сирийския парламент и руската Държавна Дума Дмитрий Саблин, цитирайки свои източници заяви, че преносимата противовъздушна система, която свали Су-25 \"е докарана до Сирия от съседна страна\". \"Страните от които идват от оръжия, които се използват срещу руските военни, трябва да разберат, че това действие няма да остане ненаказано\", каза той.", "date": "2018.02.05", "title": "Русия ще разкрие кой е доставил на терористите системата, която свали Су-25"}
{"url": "http://www.classa.bg/%D1%81%D0%B2%D1%8F%D1%82/item/378247-%D0%BA%D1%80%D0%B8%D0%BF%D1%82%D0%BE%D1%83%D1%82%D0%BE%D0%BF%D0%B8%D1%8F-%D0%BC%D0%B0%D0%B3%D0%BD%D0%B0%D1%82%D0%B8-%D1%81%D0%B5-%D1%81%D1%82%D1%80%D0%B5%D0%BC%D1%8F%D1%82-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B0%D1%82-%D0%B3%D1%80%D0%B0%D0%B4-%D0%BD%D0%B0-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%B0%D1%82%D0%B0-%D0%B2%D0%B0%D0%BB%D1%83%D1%82%D0%B0", "text": "Десетки предприемачи, които са станали богати благодарение на технологията блокчейн и на криптоповалутите, се насочват масово към Пуерто Рико, с цел изграждането на Puertopia - град, който работи на базата на виртуална валута. Според Вашингтон пост, от една година магнатите търсят най-доброто място за своята \"криптоутопия\". На острова те установяват една чудесна възможност да я изградят, след опустошителните урагани Ирма и Мария, смазали островната инфраструктура. Сега инвеститорите търсят имоти, където могат да имат свои собствени летища и докове и уверяват, че са близо до това да получат разрешение от местното правителство за първата банка за криптовалути. \"Докато ураганът Мария бе голямо зло за хората от Пуерто Рико, в дългосрочен план това е божи дар, ако хората погледнат отвъд\", каза Майнър Холси, основател на новинарския сайт CNET, който премества на острова новата си блокчейн компания Videocoin.   Пуерто Рико предлага несравним данъчен стимул: няма федерални данъци върху личните доходи или капиталовите печалби, а търговските данъци са благоприятни; всичко това, без да се налага да се отказвате от американското гражданство. В допълнение, местните власти изглеждат възприемчиви към идеята. Дори губернаторът Рикардо Росело, по време на срещата на върха през март, ще говори по темата \"Пуерто Крипто\".   \"САЩ не ни искат, опитват се да задушат тази икономика на криптовалутата\", казва един от инвеститорите, посочвайки трудностите, които срещат с американските банки.   Новодошлите все още обсъждат точната форма, в която трябва да бъде разработен проектът. Някои смятат, че е необходимо да се изгради нов град; други считат, че е достатъчно е да се преместят в Стария Сан Хуан - историческия квартал на столицата. Засега те се срещат в един хотел, който са наели като база и който не е претърпял значителни щети след урагана.   Брок Пиърс, директор на Фондация Bitcoin, пионер и застъпник на криптовалутите и лидер на инициативата, че хората тълкуват неправилно действията им и си мислят, че са пристигнали в страната \"за да укриват данъци.\" Според Пиърс неговата цел е да създаде благотворителна валута, наречена \"ONE\", с 1 милиард долара от собствените си пари.   Някои от обитателите на острова са отворени за предложението и го виждат като инвестиционна инжекция и навлизане на нови идеи. Други се притесняват, че нацията им ще бъде използвана за експеримент и считат инициативата за вид \"криптоколониализъм\".", "date": "2018.02.05", "title": "\"Криптоутопия\": магнати се стремят да създадат град на виртуалната валута"}
{"url": "http://www.classa.bg/%D1%81%D0%B2%D1%8F%D1%82/item/378248-%D1%82%D1%80%D1%8A%D0%BC%D0%BF-%D0%B5-%D1%80%D0%B0%D0%B7%D1%81%D1%82%D1%80%D0%BE%D0%B5%D0%BD,-%D0%B7%D0%B0%D1%89%D0%BE%D1%82%D0%BE-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D1%8F%D1%82%D0%B0-%D0%BC%D1%83-%D0%BD%D0%B5-%D1%81%D0%B0-%D0%BE%D1%86%D0%B5%D0%BD%D0%B5%D0%BD%D0%B8", "text": "Американският президент Доналд Тръмп изрази недоволството си от медиите, че пренебрегват постиженията на неговото правителство и съсредоточават вниманието си само върху въпроса за предполагаемата намеса на Русия в американската политика.   \"Грандиозен брой работни места и накрая, след много години, нарастват заплатите ... но никой не говори за тях, а само Русия, Русия, Русия\", каза президентът чрез Twitter.   Президентът също така се оплака, че нивото на одобрението му се е повишило до \"много по-висока цифра, отколкото в анкетите, когато беше избран, но медиите отказват да пишат за това. Е, все някой ден ще го направят\" - написа той.   Реакцията на Тръмп идва след разсекретяването на републиканския меморандум, в който се разкриват нередности за наблюдението от ФБР над президентската му кампания. Въпреки тези злоупотреби, президентът подчертава, че след вече една година на търсене \"няма тайно споразумение\" с Москва.", "date": "2018.02.05", "title": "Тръмп е разстроен, защото постиженията му не са оценени"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378249-%D0%BA%D0%B0%D0%BA-%D0%BC%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D0%B5%D1%81-%D1%81%D1%80%D0%B5%D1%89%D1%83-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8%D1%8F-%D1%80%D0%B8%D0%B1%D0%BE%D0%BB%D0%BE%D0%B2-%D0%BF%D1%80%D0%BE%D0%BC%D0%B5%D0%BD%D0%B8%D1%85%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81-%D0%BC%D0%BE%D1%80%D1%81%D0%BA%D0%B0-%D1%85%D1%80%D0%B0%D0%BD%D0%B0-%D0%BA%D0%B0%D0%BA%D0%B2%D0%BE-%D0%BD%D0%B8-%D0%BA%D0%B0%D0%B7%D0%B2%D0%B0%D1%82-%D1%82%D0%B5%D0%B7%D0%B8-%D1%82%D0%B5%D0%BD%D0%B4%D0%B5%D0%BD%D1%86%D0%B8%D0%B8-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0", "text": "             Преди малко повече от 10 години    500,000 тона незаконно уловени рибни продукти се внасяха в пазарa на ЕС всяка година. Тази незаконна дейност на стойност 1,1 милиард евро не само че вредеше на местната общност и бизнес, но и изчерпваше морските ресурси. Европейският съюз е най-големият търговец на рибни продукти и продукти от аквакултури в света от гледна точка на стойност и неговите жители консумират средно  . Ето защо приемането на Регламента на ЕС за борба с незаконния, недеклариран и нерегулиран (ННН) риболов през 2008 г. беше решаваща стъпка към стремежа рибата на нашата трапеза да е законно уловена и продавана.       Регламентът може би е най-амбициозният закон за борба с ННН риболов в световен мащаб, който използва редица мерки свързани с търговията. Системата за 'показване на картони' на Регламента се доказа като особено ефективна мярка да накара трети страни да реформират риболовните си сектори като подобрят управлението на риболова и контрола върху произхода на морската храна. Според тази система, страните може да бъдат предупредени (с жълт картон) от Европейската комисия, че не са взели мерки за борба с ННН риболова според международните стандарти.  Ако тези трети страни не вземат мерки да поправят пропуските си ефективно и навреме, на тях им се забранява (с червен картон) да внасят морски продукти в ЕС, наред с други санкции, докато не приемат съответните мерки. Това определено оказва важно влияние както върху (санкционираните) страни износителки, така и върху държавите членки вносителки в ЕС.   От януари 2010 г. насам, когато Регламентът влезе в сила, 25 страни са били предупредени с жълт картон и от тях 3 страни все още имат червен картон (вж. списъка  ).          Новият доклад, публикуван днес от EJF, Oceana, Pew и WWF* в сътрудничество с TRAFFIC, е първият подробен анализ, който показва, че са настъпили изменения във вноса на морска храна от 2010г. насам, които изглежда са пряко свързани с Регламента.  Докладът се фокусира върху 'високорисковия' внос в ЕС от гледна точка на вероятността продуктите да са били уловени в нарушение на действащите регулации за риболова.       Противоположно на предишни анализи, докладът показва, че слабости в контрола върху вноса сред страните членки и не-еднакви стандарти може да осигуряват маршрут за незаконни продукти да влязат на пазара на ЕС.     Особено видно докладът идентифицира няколко примера на промени във високорисковата търговия сред страните от ЕС след предупреждаване (жълт картон) на определени страни износителки.         например отчита увеличение на вноса след санкционирането на повече от половината от анализираните трети страни/територии, особено що се отнася до ценни продукти като риба меч и риба тон.                      *Жълт картон показан през ноември 2013, оттеглен през октомври 2015 г.               Жълт картон показан през октомври 2015, все още в сила (към февруари 2018 г.)      отчита увеличен обем на вноса от няколко трети страни, които са били санкционирани, и това често е съвпадало със спад във вноса на същите продукти (риба меч, акула и сурими) отчетени от  . Анализ на търговията вътре в ЕС също показва, че   може да е била използвана като врата към ЕС за продукти предназначени за  , което затруднява властите в Испания в проверката на законния произход на тази морска храна, заради единния пазар на ЕС.                *Жълт картон показан през ноември 2012, оттеглен през октомври 2014                 *Включва данни отчетени както от Португалия като страна членка на изпращане на стоки (вътрешен пазар на ЕС), така и от Испания  като страна членка на получаване (вътрешен пазар на ЕС)     Случайни пикове в търговията и други аномалии са отчетени също така от други страни от ЕС, които не се смятат за големи вносители на морска храна в ЕС, като например  и .        Тези тенденции предполагат, че някои оператори може би използват тези граници на ЕС считани за по-пропускливи за внос с висок риск и евентуално, на незаконно уловена морска храна. Това означава, че има спешна нужда от подобряване на  .      , трябва да се координират по-добре, за да подсигурят, че се извършва ефективна проверка на сертификатите за внос на морска храна, както и последователно и строго следене и контрол върху вноса по цялото протежение на границите на ЕС, включително и на по-малките страни. Една  за улесняване на хармонизираното, координираното и базирано на риска следене на вноса на морски продукти е от основно значение за успеха на Регламента и нейното създаване и прилагане трябва да бъде задача от първостепенна важност както за Европейската комисия, така и за държавите членки.     ", "date": "2018.02.05", "title": "Как мерките на ЕС срещу нелегалния риболов промениха търговията с морска храна?  Какво ни казват тези тенденции в търговията?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378241-%D0%BE%D0%B2%D0%BB%D0%B0%D1%81%D1%82%D0%B5%D0%BD-%D0%B0%D1%82%D0%B0%D0%BA%D0%B8%D1%81%D1%82-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B2%D0%B5%D0%B4%D0%BD%D1%8A%D0%B6-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-%D0%B4%D0%B0-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D1%85%D0%BE%D0%BC%D0%BE-%D0%BD%D0%B0%D0%B3%D0%BB%D0%BE%D1%81%D1%82%D1%82%D0%B0", "text": "На(д)граденият от премиера Борисов за “заслуги” (за каквито началникът му Сидеров беше осъден) управител на София-област Илиян Тодоров явно не може да се въздържи да не изиграе отново себе си на вълната на разразилата се истерия около Истанбулската конвенция.   Уж се беше смирил в камуфлажното по своята чиновническа символика костюмче с вратовръзка (заменило коженото му яке с надписа “РОССИЯ”) по примера на своя партиен началник и се беше вживял в ролята на управник и държавник (!) ( за междудържавните отношения с Русия), но отново изригна по типичния за него начин.     Тодоров, който съди моя милост на 7 февруари за 60 000 лв. в Софийския районен съд (дело № 17036) за 60 000 лева, защото се почувствал обиден и оклеветен от мен в рамките на критични мои публикации във връзка с награждаването му с високия държавен пост на 25 май миналата година, размахва публично омразата си по начин, по който, смея да твърдя, нито един висш държавен служител не си е позволявал толкова разюздано в близката история на (демократична?) България.   В рамките на няколко изречения Тодоров бълва обиди към (цитирам с искрено извинение) “педалчета, педеружковци, педали, извратени типове, олигофрени” и обобщава, че за тяхното съществуване била виновна демократична Европа “под закрилата на огромните криле на типовете наричани евродепутати и комисари”. Интересно дали въпросните “типове” няма да се засегнат и да съдят самозабравилия се български висш дъжавен служител за обида и клевета?   Изстъплението на Тодоров долита до масовата публика на крилата на “агенция БЛИЦ” . То е придружено със семейна снимка, предоставена от Тодоров, която вероятно трябва да служи като контрапункт, визуализиращ схващането на злобния автор как трябва да изглеждат “правилните хора”, от името на които Тодоров се заканва, че рано или късно щял да сложи край на тази “хомо-наглост” – дали чрез концлагери и газови камери, не става ясно засега.   В нацистка Германия “край” на непълноценните хора, за каквито са били таксувани всички хора извън арийски чистия свят на хетеросексуалността, се е наричал “окончателно решение”. Така че трябва да очакваме Тодоров да развие мисълта си как точно смята да “сложи край” в това отношение спрямо хилядите хора, които носят в себе си различността по хормонални причини без да имат “вина” за това – според оценките на специалистите, такива са между 4 и 10 на сто от раждащите се с различно съотношение на хормоните от хетеросексуалните.", "date": "2018.02.05", "title": "Овластен атакист се закани \"веднъж завинаги\" да сложи край на \"хомо-наглостта\""}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378242-%D1%81%D0%B8%D0%BC%D0%B5%D0%BE%D0%BD-%D0%B2%D0%B5%D0%BB%D0%B8%D0%BA%D0%B8-%D0%BF%D0%BE%D0%B3%D0%BB%D0%B5%D0%B4-%D0%BE%D1%82-%D0%B2%D0%B8%D0%B7%D0%B0%D0%BD%D1%82%D0%B8%D1%8F", "text": "Край Босфора шум се вдига, годината е 913-а – Симеон пристига. Изобщо няма намерение да завзема византийската столица. Целта му е да й вземе страха и го взима. Подписва се там край стените й мирен договор, с който се възстановява плащането на данък на България, сигурно по-висок, и се узаконява титлата му „цар”, която си е присвоил наскоро.     Първият от походите му до Константинопол, чиято цел никога не е завземането му. Припомня Мирослав Й. Лешка в „Симеон Велики и Византия” (изд. „Агата-А”, превод Галина Томова-Станкева). Единственият опит за изчерпателна биография преди четивото на полския историк е на Иван Божилов от 1983 г.   „Така опасният за империята български цар Симеон се свързва непосредствено със сенаторите, без да се съобразява с императора, за да се приближи до осъществяването на целите си” – Ханс-Георг Бек във „Византийското хилядолетие” (изд. „Прозорец”, превод Иван Попов).   Хилядолетна империя. Идват едни българи, правят си държава на нейна територия и не само не се съобразяват с нея, ами тя им плаща данъци. Да, при Симеон тя не е в най-светлата си кондиция, но четивото на германския историк е въведение във Византийската цивилизация. Не велика сила, а цивилизация. Симеон управлява 34 години. Третата ни държава е вече на 140. За тази възраст едно правилно и самостоятелно политическо решение: Съединението.   Останалото е чудесно синтезирано, както обикновено, от оня: „Няма мърдане!” Как така? – Ето как. Лешка проследява образа на Симеон Велики във византийските и в българските извори. В нашенските името му върви с прозвищата „книголюбец”, „боголюбив”, „христолюбив”, „нов Птоломей”. Какво остава, като отчетем секуларизацията?… „   В нито един момент не съм се стремял към всеобхватност”, предупреждава в началото византинистът Бек. Научно кокетство. Държавност, литература, богословие, монашество, вяра, общество, история на Византия са в един том. Импозантност, която подчертава титлата „Велик” към името на несъобразяващия се с нея български владетел.", "date": "2018.02.05", "title": "Симеон Велики - поглед от Византия"}
{"url": "http://www.classa.bg/%D1%81%D0%B2%D1%8F%D1%82/item/378243-%D1%82%D1%80%D0%B8-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%82%D0%B8%D1%87%D0%BD%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B7%D0%B0-%D0%B1%D0%B8%D1%82%D0%BA%D0%BE%D0%B8%D0%BD%D0%B8%D1%82%D0%B5", "text": "Биткоин се спуска надолу само няколко седмици, след като записа невиждани печалби: с текуща цена близо $ 9,000, цифровата валута е загубила повече от половината от тази стойност от почти $ 20,000, достигнати в средата на декември. Свободното падане се случи след като Индия коментира незаконността на криптовалутата в страната, ход, който няколко държави по света могат да повторят. Този и други сценарии могат да довършат водещата криптовалута на пазара. В средата на седмицата едно изявление на индийския финансов министър намали пазарната стойност на биткоин с около 25%, което причини понижение с около 3 000 долара между четвъртък и петък. Ако и Китай, Русия и САЩ обявяват пълна забрана на биткоина, възможно е той да не умре, но без съмнение ще загуби блясъка си, защото интересът на инвеститорите вероятно ще намалее и основните титуляри ще избягат, ако криптовалутата бъде криминализирана. Когато токийската борса за биткоини Mt. Gox се срина през 2014 г., при мистериозни обстоятелства бяха изгубени около 650 000 биткоина. Това беше смятано за най-голямото \"хакване\" в историята на криптовалутите до миналата седмица, когато бяха откраднати криптовалути за 500 милиона долара в NEM. Тревогите за подобни недостатъци в сигурността могат да доведат до пълна загуба на доверие в биткоин, което би могло да доведе до изместване на инвестициите към фидуциарните пари и суровините. Факт е, че някои са решили да се отделят от биткоин общността и да създадат свои собствени криптовалути - подобно на касовите пари - защото оригиналният протокол на bitcoin е недостатъчен. Една проста транзакция може да отнеме неопределено време (понякога часове) и да има средна цена между 10 и 140 долара.", "date": "2018.02.05", "title": "Три апокалиптични сценария за биткоините"}
{"url": "http://www.classa.bg/%D1%81%D0%B2%D1%8F%D1%82/item/378244-%D1%89%D0%B5-%D0%BF%D0%BB%D0%B0%D1%89%D0%B0%D1%82-%D0%B4%D0%B2%D0%BE%D0%B9%D0%BD%D0%BE-%D0%B7%D0%B0-%D1%82%D0%BE%D0%B2%D0%B0", "text": "Седем турски войници загинаха в събота при атаки на кюрдски милиции в Африн, включително пет войници, чийто танк беше унищожен. Жертвите отбелязаха най-смъртоносния ден за Турция по време трансграничните операции в този кюрдски анклав в Североизточна Сирия. Генералният щаб на Турция приписа нападенията на звената за защита на населението YPG, според вестник Хуриет. Други медии посочват, че нападението над танка е извършено от блоковете Женски защитни единици YPJ, женското военно крило на кюрдската коалиция в Сирия. \"Ще плащат двойно за това. Дадохме необходимия отговор веднага и ще продължим да го правим\", заяви турският премиер Бинали Йълдъръм, като показа, че един от войниците е починал на турска територия, жертва на това, което той нарича \"терористи\". Тези последни сблъсъци са причина броят на турските жертви в операция Olive Branch да достигне 14. Турската армия незабавно стартира въздушна операция в района след унищожаването на танка", "date": "2018.02.05", "title": "\"Ще плащат двойно за това\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378238-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%BB%D0%B5%D0%B2%D0%BA%D0%BE%D0%B9%D0%BD-%D0%BC%D0%BE%D0%B6%D0%B5%D0%BC-%D0%B4%D0%B0-%D1%81%D0%BC%D0%B5-%D0%BF%D0%BE%D0%BB%D0%B5%D0%B7%D0%BD%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "        В момента все още се копае сравнително лесно. С домашна техника човек може да изкопае от 1 до 10 койна на ден, а ако включи по-мощни видеокарти и ригове, е възможно да стигне дори десетки и дори стотици койни, твърди Божилов. Той признава, че е имало отделни опити за саботаж на проекта, но така всъщност   е тестван доста добре.     „Моята цел е не конкретно аз да успея. Моята цел е България да има крипто-валута. Левкойнът е просто идея за нещо, което може да е полезно на държавата ни”, сподели в интервю за TechNews.bg създателят на Левкойн, наред с интересни други подробности за проекта – началото, перипетиите и очакванията…   Думата „еуфория” е пресилена за човек на 42 години, който е попреминал бурната младост. Вярно е, че „левкойнът” тръгна доста по-устремно, отколкото аз очаквах. Това стана след едно-единствено съобщение във Фейсбук, което пуснах преди около месец. И оттогава сме на бързи обороти. За броени дни феновете на проекта станаха от 5 души приятели на няколкостотин. Трудността на „копане” се увеличи хиляди пъти – буквално. А някои ентусиасти дори започнаха търговия, въпреки че личното ми мнение е, че за това е твърде рано.   Да, еуфоричен е проектът. Ако бях на 25, когато вярвах, че ще променя света, щях да ликувам. Но сега съм пораснал. Левкойнът е просто идея за нещо, което може да е полезно на държавата ни. Считам, че в историческия етап, в който политиците глобално унищожават стария вид пари (книжните), поне част от богатството ни може да се съхрани, ако навреме мигрираме към крипто-валути. Един ден и с лева, и с еврото, и с долара ще бъде свършено. Винаги така свършва всичко – накрая политиците правят огромна „печатница”, парите девалвират и хората фалират. Но онези от тях, които са минали на крипто-валути, или пък са предпочели нещо по-традиционно – например злато, те ще съхранят онова, което имат.   Това е моя лична преценка. Така както има долари и евра, има също форинти и злоти, нали така? Хипотетично, нямаме нужда от локални валути. Например Косово ползва еврото и няма никакви проблеми. А в Африка ползват долара, защото местните валути повечето са силно компрометирани и инфлантирани. Дори в комунистически Виетнам си търгуват с долари. Но въпреки това, все пак има местни валути. Същото е положението и с крипто-валутите. Ще има глобални, ще има локални. Всяка валута си има своята ниша.   В най-кратък вид формулиран, отговорът е, че валутата е символ на националната независимост. Именно затова има национални валути. В Средновековието някой като се добере до трона или дори като стане по-влиятелен феодал, започва да сече собствени монети – за да се докаже като владетел. По същата причина и днес всяка държава си печата свои книжни пари. А утре – на мястото им ще дойдат крипто-валутите. Ще има Биткойн – нещо като глобален крипто-долар. Ще има Левкойн, Карбованец, Рубла-койн, Драхма-койн и пр. Мисля, че това ще се случи веднага след разпада на Еврозоната, който считам за неизбежен. Тогава обществата ще трябва да решат какви стари-нови валути да пуснат. Мисля, че ще прескочат директно на крипто-валути.   Монеро се базира всъщност на технологията КриптоНоут. Има много други валути на тази основа. Счита се, че са по-сигурни от Биткойна, предлагат по-анонимни разплащания и най-важното – запазват възможностите на „малкия копач” да добива койни от дома си. Биткойнът вече е превзет от „динозаврите” – огромни ферми, но всъщност смисълът на една валута е да се поддържа от масите. В това отношение КриптоНоут е много по-добра. Това беше причината да избера нея, а не да се опра на Биткойна.   Всеки проект, разбира се, има конкуренти. Няма по-пазарно нещо от една крипто-валута. В този смисъл, един създател на крипто-валута трябва да е последният, който се оплаква от конкуренция. След като правиш нещо супер-пазарно, ще приемеш правилата на пазара. Т.е. конкуренцията. Нека да има други валути. Ще се наложи най-добрата. Ако е някоя друга, а не „Левкойнът”, нека така да стане. Моята цел е не конкретно аз да успея. Моята цел е България да има крипто-валута, тя да се приеме от населението и когато дойде разпадът на настоящата книжно-парична система, да има на какво да се опрем.   Имаше отделни опити за саботаж на проекта, но всъщност те го тестваха доста добре. Оказа се, че мрежата е абсолютно непоклатима и буквално „изритва” всеки опит за вмешателство, манипулация и пр. Нещо повече – веднъж поради наша грешка и един наш пул за съвместно копаене започна да работи неправилно. И системата го изхвърли. Няма значение, че беше наш, ние сме създателите, та дори и, че имаше над 51% от копаещата мощност. Като излезе извън протокола, просто беше изолиран и изхвърлен. Тези тестове, както и опитите за провокации, доказаха, че блокчейнът ни е много стабилен.   Разбира се, ще използвам случая да повторя, че всичко това е съвсем младо – няма 2 месеца още. Все още сме в тестов период. Възможни са изненади. Това е техническа система все пак. Съответно – не мисля, че е време за комерсиализация, влагане на пари и пр. Просто копайте, а не се увличайте в спекулации. Ще дойде и на това моментът, нека израснем и минем тестовете на времето.   В момента все още се копае сравнително лесно. С домашна техника можеш да изкопаеш от 1 до 10 койна на ден. Ако включиш по-мощни видеокарти и ригове, е възможно да се стигне дори десетки и дори стотици койни. Съответно – за седмица или месец, можете да минете в зоната над 1000 койна. Така ако хипотетично един ден цената задмине 1000 лв. за койн, ще станете милионер.   Дали е възможна подобна цена? Ако проектът просъществува – да. Защото общата емисия левкойни е доста малка – 9 милиона. И защото когато свърши времето на книжните пари, стойността на крипто-валутите ще нарасне. Хипотетично, в момента БНБ обслужва държавата ни с около 9 милиарда напечатани книжни лева. Ако те се заменят от 9 милиона левкойна (сметката е много условна, защото е възможно изтичане на левкойни в чужбина), но ако така се заменят, това значи 1000 лв. на койн.   Но това е по-нататък. Сега не мисля, че трябва да говорим за пари. Трябва да копаем.   Инвеститори няма. Той се крепи на моя труд и на други ентусиасти. Това ще загубим. Ако някой вложи пари, рискът си е негов. Аз поне 100 пъти съм предупредил да не се бърза с парите. Написано е и на сайта ни.   Въпросът за това държавата да забрани крипто-валутите е интересен. Това фактически е невъзможно. При хиляди компютри в peer-to-peer мрежата, как това ще се случи? Успяват ли да спрат торент-тракерите, които съвсем очевидно разпространяват пиратско съдържание? Очевидно не. С крипто-валутите е същото.   Ние вече имаме хиляди IP-та в нашата мрежа. А постоянно включените са няколкостотин. Как държавата ще спре всичко това? Така ако забранят крипто-валутите, те реално няма да изчезнат, а ще станат незаконни. Но ще ви припомня – по времето на Жан Виденов, ползването на долари във вътрешния оборот беше незаконно. Но хиперинфлацията доведе именно до доларизация на цялата икономика. Когато се разпадне Еврозоната и повлече и лева, дори „Левкойнът” и другите крипто-валути да са забранени, народът все пак ще ги ползва. Левкойн за „баби” е шеговитото „кодово име” на графичния интерфейс, който готвим. Той още не е готов, но сме близо. Причината така да се забави пускането му е, че всичко стана твърде бързо. Беше готов блокчейнът и конзолните приложения. Мислех, че с поста във Фейсбук, ще увелича копачите от 5 на 15. И не бързах. Вместо това станаха стотици. Това е вече жив, силен и работещ проект. Така графичните интерфейси са вече нужни. Не можем да разчитаме непрофесионалистите да учат конзолни команди. Така се роди и терминът „Левкойн за баби”. Радвам се, че ви харесва като послание.   В екипа първоначално бях само аз, после се присъедини още един приятел – доста добър софтуерен инженер. Ние двамата сме ядрото на поддръжката на системата, доколкото една блокчейн-система изобщо може да се поддържа. Тя или работи добре, както е пусната, или не работи. Имаме и един трети човек, който напълно неочаквано за нас, се включи с финансови дарения. Той не е програмист, но с доста пари помогна. Изумително е подобно спонсорство, но се случи. Вероятно човекът вярва в проекта и в това, че Левкойните, които е изкопал, ще му донесат възвръщаемост. Това е засега екипът. Има и други ентусиасти, които помагат със съвети от време на време. Благодарни сме им за което.   Тук би трябвало да се усмихна. Когато стана милионер обаче, най-вероятно ще ме извикат за управител на БНБ или за министър-председател. За да стана милионер, на базата на крипто-валутата „Левкойн”, ще трябва да изчакам колапса на Еврозоната и на книжните пари изобщо. Сигурен съм, че ще се случи, защото политиците правят все по-големи безумия с паричното предлагане. А когато се случи, това ще е пълна обществена катастрофа. И тия дето сме направили нещо разумно, ще ни извикат да спасяваме положението. Така че, ще стана милионер – държавен чиновник в трудни времена. Отново ще се усмихна.   Ако все пак не стане това, на което не се надявам, защото съм черноглед, но ако не стане, то като се озова с милионите си в един мирен проспериращ и щастлив свят, ще се посветя изцяло на 2 неща – на писането на моите книги, и на наука. Казвал съм го вече – глупавата демокрация, която дойде, ми отне най-доброто, което можех да постигна. Ако не се беше случила, щях да съм учен и писател и да помогна много на човечеството. Но дойде демокрацията и сега съм някакъв вид успял „дребен търгаш”. Вероятно това е нещо, което е похвално в този строй, но не е престижно за мен. Това да си успял в бизнеса и дори да успееш в крипто-валутите, това е глупост и суета.   Истинският принос за човечеството е изкуството и науката. Не парите, а креативността е полезната. И ако получа шанс да бъда спокойно писател и учен, това ще бъда. И няма да се занимавам с доста посредствената дейност „печелене на пари”. Дейност, която сме обожествили, но която единствено илюстрира глупостта на човечеството…", "date": "2018.02.05", "title": "Създателят на Левкойн: Можем да сме полезни на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378239-%D0%B3%D0%B5%D1%80%D0%B1-%E2%80%93-%D0%BF%D1%80%D0%BE%D0%B2%D0%BE%D0%B4%D0%BD%D0%B8%D0%BA-%D0%BD%D0%B0-%D0%B4%D0%B6%D0%B5%D0%BD%D0%B4%D1%8A%D1%80%D0%B8%D1%81%D1%82%D0%BA%D0%B0%D1%82%D0%B0-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%8F-%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "      Защо няма конвенция за защита на населението от крадци? Защо няма предвидено изграждането на кризисни щабове за пострадалите от насилието на крадци и побойници?     Защо няма предвидени мерки за защита от ромско насилие, за да се преодолеят страховете на хората?    Защо няма кризисни центрове за пострадалите от насилието на полицията? А защо има кризисни центрове само за незначителните 2%  (в рамките на възможната грешка) за насилие от съпруг (а) или партньор (ка)?    Защо се внасят законопроекти за скъпоструващи, издържани по същество от народа  т.нар. „кризисни центрове“, в които безплатно да бъдат хранени  и издържани понякога съмнително пострадали от домашно насилие, а няма такива „кризисни центрове“ за бездомниците и просяците, за ровещите в кофите? Те по-малко ли имат нужда от закрила, храна, топлина и облекло?    И с малко отклонение:  Защо има приюти за бездомни кучета, струващи десетки милиони лева, а бездомниците се приемат в домове само за няколко по-студени дни? За столичната община бездомните хора, просяците и ровещите в кофите  са по-малко ценни от кучетата ли, които изядоха професора и множество други хора?к,     В обществото е видимо само част от насилието – физическото („пребиването“ по Б.Б.). Невидими, силно оплетени от семейните проблеми и недоразумения са другите форми на домашното насилие: икономическото, психологичното, сексуалното и най-вече – семейният рекет. И ако физическото насилие най-често се свързва с мъжете, то психологическото и особено рекетът се свързват с жените. Но джендър-идеолозите и джендър-пропагандаторите, обикновено забравят, че в семейството има често пъти четири страни (мъж, жена, деца и родители) и никога няма идеални отношения в нито едно семейство, понеже усещането и оценката на тези отношения са конкретно-исторически и твърде субективни.      Тази горчива неолиберална истина се прикрива под хуманните призиви и заглавие на Истанбулската концепция – борбата със семейното насилие („биенето на жените“ по Б.Б.). Да, в света има общества, в които поради все още ниското образование, култура и жизнено равнище има физическо насилие и дори законово ограничаване на правата на жените.    В България в основни линии този проблем е решен още в омразния на С. Гърневски, А. Тодоров, К. Биков, М. Андреев и компания социализъм. Тогава жените имаха не само избирателни права, но и участваха активно във всички сфери на дейност в обществото в равнопоставено положение с мъжете и получаваха признание за приносът им за обществото като труженички и майки, признание според резултатите в труда, приносът в семейството. Това равнопоставено положение на жените изпревари значително положението на жените в западните общества. Елена Лагадинова постигна забележителни промени в положението на жените в обществото, но джендърките, храненичките на чуждестранни НПО, дори не знаят нейното име.  ", "date": "2018.02.05", "title": "ГЕРБ – проводник на джендъристката идеология и политика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378240-%D0%BD%D0%B0%D1%88%D0%B0%D1%82%D0%B0-%D0%BC%D0%B0%D1%81%D0%B0-%D0%BF%D0%BE%D0%B7%D0%B4%D1%80%D0%B0%D0%B2%D1%8F%D0%B2%D0%B0-%D0%B2%D0%B0%D1%88%D0%B0%D1%82%D0%B0", "text": "В „ТРУД” са майстори на заглавията. Любопитният и поучителен езиков анализ „За мекането на българските политици” (в списъка на мекащите оратори влиза почти половината парламент) е снабден с полезно и успокоително уточняващо заглавийце: „Щом елитът нарушава правилата на говора, какво остава за бедния народец”.  Ами – на народеца остава да чете вестничетата, списвани от достойни негови представителчета – корифеи на българския вестникарски новговор.  „СТАНДАРТ” се придържа към по-традиционните думички, които желаещите могат да открият в речниците – репортаж за модно ревю е прославен с „Наоми и Кейт Мос се фръцнаха по шлифери”. Ами – такава им е професията – фръцкат се по подиумите. Предполагаме, след още една-две години вече няма да ги наричаме „топ модели”, а „топ фръцли”.  Най-напреднал в материала безспорно е „ТРУД”. Никакви ориентализми – черпим думички направо от европейските извори – нов филм ни е препоръчан като „Еротична екстраваганца”. А за втория филм от седмицата, жанрово определян с чуждата нам дума „уестърн”, е намерена чисто българска – „Джина Карано раздава шамари в нова жанрова тупалка”. За всички, които се интересуват, става дума за „постапокалиптичен уестърн”, „огнено, наситено с тупаници и шамари зрелище”.  Насам, народе!  А, ако си позволим да използваме поне веднъж новговора на родната преса, „МОНИТОР” избива рибата и изкъртва мивката с информацията за спечелена награда от наше момче-чудо. Кристиан Костов „тушира конкуренти от 10 европейски страни” и „отмъкна статуетката, символизираща любовта на фенската маса”.  Става дума за певчески конкурс и награда на публиката, а не за свободна борба и маса в ресторант. Да не говорим, че понятието „маса” звучи леко презрително. Но – на наградения – честито, а иначе - нашата маса поздравява вашата, нищо, че говорим на различни езици! По­здравяваме, защото всички сме българи и патриоти, а през последния месец само двама души ни дадоха повод да се гордеем поне с едното. Победите на турнира в Мелбърн напълниха сума ти вестникарски страници, но „СТАНДАРТ” зарадва душите ни с нестандартното за този аристократичен спорт материалче „Гришо разкъса екипа и руснак”. Втората част я разбираме и без преводач – победил е руски тенисист. Първата обаче има нужда от уточнение – „емоциите взеха връх в нашето момче. За радост на многобройните си фенки той разкъса фланелката си от яд”. Фенки, гледайте снимките във фейсбук, що ви трябва да си губите времето със зяпане как някакви си пре­хвърлят топката с надеждата някой да се ядоса и си скъса нещо от дрехите!  Вторият, с когото се гордеем тази седмица, естествено, е избраният от нас премиер – заради екологичното му мислене. Прегръщайки изявлението му, цитирано от „СТАНДАРТ” като „Няма по-зелено правителство от нашето”, все пак с известно смущение четем еко-идеите за нещастния втори лифт край Банско – „Там няма да има нито хотел, нито дори чайна или тоалетна…” Това – добре, остава въпросът дали наторяването на храстчетата от страна на туристите може да се приеме като зелена акция. Надяваме се да го научим от следващо изявление.  А един друг, с когото не се гордеем, нещо ни се е пообидил – отдавна осъден за трафик на наркотици, не лежал нито един ден в затвора, написа писмо до телевизията, отпечатано и в „24 ЧАСА” – „В Испания съм, хванете ме”! Посочва даже и къде – във Валенсия. Може би смятате, че това е нещо като подигравка с правосъдната ни система и органите й? Нищо подобно – за нея вече тия са като дребните маломерни рибки за истинския рибар – хващат ги и ги пускат обратно, та да пораснат!  А междувременно – ловим по-големите – „ГДБОП пог­на Дан Браун” – съобщава „ТРУД”. Това вече е предизвикателство – да подгониш самия Дан Браун. Какво ще си играем с нашите кокошкари!", "date": "2018.02.05", "title": "Нашата маса поздравява вашата!"}
{"url": "http://www.classa.bg/%D1%81%D0%B2%D1%8F%D1%82/item/378233-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D1%81-%D1%86%D1%80%D1%83-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D1%81%D0%BB%D1%83%D0%B6%D0%B1%D0%B8", "text": "Посещението на ръководителите на руските специални служби във Вашингтон предизвика обичайната истерия сред членовете на американския Конгрес. С особено безумно поведение в този смисъл изпъква сенатор Чарлз Шумър – той поиска от Белия дом да издаде информация, която поставя под заплаха живота на сътрудниците от ЦРУ. Защо Наришкин, Бортников и Коробов заминаха за САЩ и за какво се договориха с американците?   Миналата седмица във Вашингтон пристигнаха ръководителите на редица руски специални служби. Посещението предизвика притеснения у няколко официални лица от САЩ, пише Washington Post, позовавайки се на източници от американското разузнаване.     Според вестника в столицата на САЩ, освен директора на Службата за външно разузнаване (СВР) Сергей Наришкин, са пристигнали директорът на ФСБ Александър Бортников и началникът на Главното управление на генералния щаб на въоръжените сили на Русия (тази служба е по-известна с бившето си наименование ГРУ) Игор Коробов. Наришкин и Бортников по данни на изданието са се срещнали с директора на ЦРУ Майкъл Помпео за обсъждане на въпросите от съвместната борба срещу тероризма. Не е известно дали на срещата е присъствал Коробов. Освен това във Вашингтон е извикан и високопоставен представител на американското разузнаване в Москва.   Настоящите и бивши сътрудници на разузнаването на САЩ отбелязват, че не могат да си спомнят кога за последен път във Вашингтон са пристигали толкова много ръководители на руските специални служби за срещи с високопоставени американски чиновници. Събеседниците на вестника са обезпокоени, че Москва може да разтълкува случващото се като готовност на САЩ „да простят на Русия за нейните действия“.   Малко по-късно тази история бе разнесена по света от американските таблоиди със заглавия тип „Главните руски шпиони вече са във Вашингтон“. Лидерът на демократите в Сената на САЩ Чарлз Шумър поиска от Белия дом обяснения. „Администрацията на Тръмп трябва незабавно да разкрие истината и да отговори на въпроса: те с кои от официалните лица на САЩ са се срещали?“, заяви Шумър пред журналисти и допълни, че чиновниците също така трябва да пояснят дали някой от тях се е срещал с директора на СВР.   В Държавния департамент на САЩ реагираха с леко забавяне, но симетрично. Представителят на ведомството Хийтър Нойерт обясни, че в интерес на националната сигурност на САЩ санкционните ограничения могат да бъдат преустановени. Става дума за санкциите, под които се намират руските чиновници и военни, което теоретично трябваше да попречи на влизането им на територията на САЩ, защото една от основните съставни на личните санкции остава именно забраната за достъп до Америка. Според Вашингтон самата перспектива да се посетят Съединените Щати, да се види Статуята на свободата и да се посети Дисниленд е толкова привлекателна, че трябва да застави попадналите под такава забрана руски граждани да се замислят и да престанат да подкрепят Путин. Но, според Нойерт, така се действа (временно сваляне санкциите) и в другите страни. Т.е. „всички правят така“, когато въпросът допре до въпросите, свързани с националната сигурност.   Чарлс (Чък) Шумър не е някой си клоун от щата Монтана, който се опитва напразно да привлече внимание, плещейки глупости. Сега фактически той е третият по влияние член на Демократическото ръководство на Сената, а в близко време може да стане негов лидер. Той и в момента е вицепредседател на конференцията на Демократическата партия и е председател на политическия ѝ комитет. Т.е. без да бъде Хилари Клинтън, той напълно може да се кандидатира за президент на САЩ от партията, хвърляйки зад борда престарелия Хари Рийд и Дик Дърбин. И ако на следващите президентски избори Хилари Клинтън може вече да я няма (дори и поради възрастта си и загубата на репутация), то Чък Шумър може да си позволи да се кандидатира. Но той е богат евреин от Бруклин, а това в привидно толерантна Америка все пак е рязко теглещ назад фактор. Предвид натрупването на тези фактори Чък Шумър е един от главните бойци срещу Тръмп, дори и ако това върви срещу здравия разум, както е в случая.   А сега той и оглави разследването на посещението на ръководителите на руските специални служби във Вашингтон. За демократите в Сената историята с посещението на ръководителите на руските разузнавателни и контраразузнавателни служби (американските сенатори зле различават тези нюанси, за тях всичко това е голямото КГБ) се раздели на две независими една от друга части.   От една страна Шумър иска публикуването (не да се предостави на сенатската комисия по разузнаването, в която са се окопали същите демократи, но те може да дадат заповед за неразгласяване, а именно да се предаде за обществено публикуване) на списъка на всички сътрудници от администрацията на Белия дом, стигайки се до секретарите, преводачите, охранителите и шофьорите, кой е влизал в контакт с Наришкин, Бортников, Коробов и съпровождащите ги лица. Това е пълна глупост, при това този път от гледна точка на националната сигурност на Съединените щати. Демократите искат да се разсекретят множество сътрудници на ЦРУ и на секретните служби на министерството на финансите просто ей така. За едното нищо. Включително апарата на московската станция (разбира се за това, същото „колективно“ КГБ съставът му не е никаква тайна, но все пак е против правилата на разузнавателната общност „знам, че ти знаеш, че аз зная, че ти знаеш“).   Теоретично след такова „огласяване на целия списък“ никой сътрудник на ЦРУ няма да се чувства защитен, защото след това всеки сенатор от Бруклин може гарантирано да погуби и кариерата му, и живота му. Шумър не се интересува от подобни дреболии. В свое интервю пред местните телевизии той поиска именно да се огласи целият списък, защото връзките с ръководството на руското разузнаване, според него, автоматично въвличат всички в редиците на „агентите на КГБ“.   Родителите на сенатор Чък Шумър произлизат от местността Чортков в Галиция – днес Тернополска област в Западна Украйна – един от стълбовете на хасидизма и може би не се ориентират по големия свят наоколо. Но самият той все пак е цял сенатор, при това завършил „Харвард“. Трябва да разбира най-малко това, че началникът на Службата за външно разузнаване и ръководителят на военното разузнаване лично и по време на официално посещение няма да вербуват никого. Дори и да им се иска много, просто не могат. Изобщо цялата такава логика прилича на толкова глупав сюжет, какъвто и най-забутаната компания по продукция на второкласни филми няма да го вземе. Но възрастният образован човек, при това сенатор от САЩ мисли именно така.   От друга страна Шумър и компания се вълнуват от въпроса за санкциите. Всички руски чиновници, посетили Вашингтон се намират под тях и достъпът им до САЩ е ограничен. За да се обиколи тази преграда, Белият дом временно прекрати режима на личните санкции и възобнови на ръководителите на руските специални служби действието на служебните визи (те нямат дипломатически статут, затова не нямат дипломатически, а т.нар. служебни паспорти). Демократическата фракция на сената смята това за отстъпка към Русия и „някаква стъпка в нейна посока“, което от тяхна гледна точка е недопустимо по принципно идеологически съображения.   Това, разбира се, е също лукавство. Идеологията тук е привързана към антитръмповските погроми, които демократите не прекъсват и за секунда. Тук дори и детайлите не са важни за Шумър: той не помни, например, че Бортников не се намира в никой от санкционните списъци на САЩ. Той се намира в тези на ЕС и на Канада, но демократите не се интересуват от факти.   За посещението на Наришкин (без да споменава други фамилии) първи съобщи посланикът на Русия във Вашингтон Анатолий Антонов. Със задна дата може по различен начин да се оценяват действията на руския посланик (или на цялото посолство), но ако си представим за секунда, че Антонов (или пресслужбата на посолството) не бе съобщил първи това посещение, то излизането на данните от Белия дом щеше да има още по-разрушителен ефект. А изтичане на информация щеше да има със сигурност – там има достатъчно къртици.   Разбира се, няма как да се пробият бариерите в главата на сенатор Шумър. Няма смисъл да му се обяснява, че ако има нещо тайнствено в посещението на Наришкин, Бортников и Коробов, то посолството щеше да мълчи като партизански отряд. А и ако бе толкова тайнствена, срещата щеше да премине в различна обстановка. Не е много трудно да се срещнеш с нужните хора някъде на Бермудите така, че и една костенурка на плажа да не заподозре нищо. А и освен това, ако коментарът бе излязъл от името на пресслужбата на посолството, а не лично от Антонов, щеше да има поводи за кухненски конспирации. А така всичко е чисто. Като разума на Чък Шумър.   Блондинката Хийтър Нойерт не се защитава за първи път от подобни истории. Никой не ѝ съчувства, тя знае в какво се е замесила, но и на най-откровена глупост трябва да се отговаря талантливо. „Не е тайна, че, въпреки многото разногласия с правителството на Русия, има сфери, където трябва да работим заедно. Една от тях е борбата срещу тероризма и „Ислямска държава“, заяви тя и отказа да разкрие как именно Наришкин е получил разрешение за достъп, позовавайки се на секретността около молбата за виза.   Защо допълнително да се хвърля сянка на вашингтонската плетеница? Там няма нищо сериозно. Същият Държавен департамент, в който се труди Нойерт, временно преустанови действието на санкциите с декрет и издаде виза на Наришкин. Нещо повече. Ръководството на руските специални служби е обсъдило във Вашингтон детайлите на взаимодействието по противодействието срещу възможните набези на международния тероризъм по време на провеждането на Световното първенство по футбол в Русия. И сътрудничеството между руските и американските служби в борбата срещу тероризма е действително възобновено и дава реални резултати.   Да, „Ислямска държава“ и прочее преминаха от подготовката на мащабни акции към т.нар. „битов терор“. Има данни, че се разпращат препоръки към всички „съчувстващи“ да се откажат дори и от тактиката на „автобусните атаки“ (така е прието да се наричат планираните нападения срещу мирните жители с големи транспортни средства), предвид това, че именно Русия с действията на ФСБ ефективно пресича подобни опити. Сега се препоръчва да се организират самоубийствени „битови“ терористични актове: да се нападат хора с ножове и с прочее прости инструменти, но в колкото се може по-големи количества, създавайки се така атмосфера на тотален страх. Разкриването на такива потенциални терористи е възможно в т.ч. и с помощта на технически средства за следене, с каквито разполагат и американските разузнавателни и контраразузнавателни системи, за което е възможно да е станало дума на преговорите във Вашингтон. Подчертаваме: възможно. От руска страна съществува широка база данни на привържениците на радикалните терористични групировки сред мигрантите от редица региони на Русия и от близката ѝ чужбина, които могат да се намират на територията на САЩ или в други страни, представляващи интерес за националната сигурност на Америка. За организацията на оперативния канал за подобен род информация е необходимо много бързо (понякога в течение на няколко минути) взаимодействие между разузнавателните структури на различните страни. А да се установи подобен механизъм и да се наложи работата му чисто технически е възможно единствено при непосредствен контакт на първите лица на съответните специални служби. Еднократен контакт: след това вече могат да действат и упълномощените подчинени. Подобни посещения целят да се установи добра воля и да се назначат конкретните изпълнители. По-нататък процесът ще тръгне сам просто по силата на бюрокрацията, която в разузнаването и в контраразузнаването, за жалост, е в големи количества. И само в тежкото създание на Чък Шумър всичко може да прерасне в „намеса в американската демокрация“ (той има предвид скорошните избори за сенат). Може с голяма доза увереност да се твърди, че дървеното поведение на сенатор Шумър никак няма да повлияе върху практическото сътрудничество между специалните служби на Русия и на САЩ във всички области, за които се водеха преговори. Но вътрешноамериканският контекст на антитръмповския погром вече престана да се побира дори и в рамките на здравия разум. По-нататък ще бъде по-зле.  ", "date": "2018.02.05", "title": "За какво се договориха с ЦРУ ръководителите на руските специални служби?"}
{"url": "http://www.classa.bg/%D1%81%D0%B2%D1%8F%D1%82/item/378234-%D0%B5%D1%81-%D0%B3%D0%BE%D1%82%D0%B2%D0%B8-%D0%B4%D0%B0%D0%BD%D1%8A%D1%87%D0%B5%D0%BD-%D0%B5%D0%BB%D0%B5%D0%BA%D1%82%D1%80%D0%BE%D1%88%D0%BE%D0%BA-%D0%B7%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B3%D0%B8%D0%B3%D0%B0%D0%BD%D1%82%D0%B8%D1%82%D0%B5", "text": "Европейската комисия ще представи до края на март плана си за преразглеждане на данъчните правила за интернет гигантите, които ще ги накарат да плащат в страните, където правят печалбите си, заяви в неделя високопоставен служител.     Комисарят по икономическите въпроси на ЕС Пиер Московиси заяви пред френското Radio J, че предложенията му ще \"създадат консенсус и електрошок\" за облагане на приходите от цифровата икономика. Според законодателството на ЕС американски технологични титани като Google и Facebook могат да изберат да отчитат доходите си във всяка държава-членка, което ги кара да избират държави с ниски данъци като Ирландия, Холандия или Люксембург.    Това лишава други нации от блока от данъчните приходи, въпреки че те могат да допринасят за по-голям дял от приходите. Организацията за икономическо сътрудничество и развитие твърди, че тези правила струват на правителствата по целия свят около193 млрд. евро годишно загубени приходи, според оценка от 2015 г. \"Идеята е да можем да идентифицираме дейността на цифровите компании, затова се нуждаем от набор от показатели - броят на кликванията, броя на IP адресите, рекламата и евентуално приходите и тогава ще намерим начини да ги обложим\", каза Московиси.    Той каза, че новите правила ще се отнасят за гиганти като Google, Apple, Facebook и Amazon - известни като GAFA - както и за услуги като AirBnB и Booking.com. \"Когато наемете стая за резервация, тя генерира значителни приходи за компания, която не знаем къде се намира и която плаща много малко като данъци\", обясни той. \"Средно интернет гигантите плащат данъчна ставка от 9% в Европа, в сравнение със средна корпоративна ставка от 23%\", каза Московиси.", "date": "2018.02.05", "title": "ЕС готви данъчен \"електрошок\" за интернет гигантите"}
{"url": "http://www.classa.bg/%D1%81%D0%B2%D1%8F%D1%82/item/378235-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D1%80%D0%B0%D0%B1%D0%BE%D1%82%D0%B8-%D0%BF%D0%BE-%D0%BF%D0%BE%D0%B4%D0%BE%D0%B1%D0%B8%D0%B5-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B8%D1%8F-%D0%BC%D0%BE%D0%B7%D1%8A%D0%BA", "text": "Нова свръхпроводяща технология може скоро да позволи на компютрите да вземат решения по начин, подобен на този, по който работи човешкия мозък. Това ще позволи появата на ново поколение изкуствен интелект.   Учените очакват един ден тази нова технология да подкрепи усъвършенстваните системи за изкуствена интелигентност (AI), които могат да станат част от ежедневието ни.     Изследователи от американския Национален институт по стандарти и технологии (NIST) обясняват, че подобно на биологичния мозък, новият изкуствен интелект „се учи“, обработвайки електрическите сигнали, които получава и произвеждайки подходящи изходни сигнали. Процесът отразява функцията на биологичните синапси в мозъка, които позволяват на невроните да комуникират помежду си.   Изкуственият синапс, описан в публикация в Science Advances в петък, 26 януари, има формата на метален цилиндър и е широк 10 микрометра (0,001 см). Той е проектиран така, че да може да се учи чрез опит – или дори от околната среда.   Както става все по-често в областта на изкуствения интелект, синтетичният „превключвател“ е още по-добър от биологичния му контрагент, използвайки много по-малко енергия, отколкото мозъците ни, като в същото време изпраща сигналите много по-бързо от човешки неврони – 1 милиард пъти в секунда. За сравнение, нашите синапси се задействат около 50 пъти в секунда. Това има значително въздействие върху обработката на информацията, тъй като колкото е по-голяма честотата на излъчваните и получените електрически сигнали, толкова по-силна става връзката между синапсите.   „Превключвателят“ има за цел да повиши способността на т.нар. „невроморфни компютри“, които могат да работят като изкуствен интелект и един ден ще бъдат от жизненоважно значение за подобряване на способността за възприемане и вземане на решения от интелигентни устройства, като самоуправляващи се автомобили или медицински диагностични инструменти.   Най-големите производители на автомобили в света инвестират в технологии, които могат да заменят човека водач, но все още има много работа докато се стигне до автономните автомобили по пътищата. Без значение колко безопасни ще бъдат автомобилите без шофьор, управлението с изкуствен интелект ще се изправи срещу различни морални дилеми. Например да решава дали да даде приоритет на безопасността на своите пътници или на други, които биха могли да бъдат замесени в сблъсък. Новият „превключвател“ би могъл да подготви изкуствения мозък, при който решенията да имат по-голям капацитет да се справят с тези видове етични и морални проблеми.   Тази иновация може също така да помогне да се развие по-точен изкуствен интелект, който може да диагностицира сърдечни заболявания или рак на белите дробове. Наскоро лекарите от болницата „Джон Радклиф“ в Оксфорд, Великобритания, успешно изпробваха изкуствен интелект, който подобрява способността на лекарите да откриват животозастрашаващи сърдечни заболявания, а системата с изкуствен интелект може да улови средно около 4000 случая на рак на белия дроб годишно, по-рано от лекарите.   Изкуственият интелект може да промени изцяло медицината, защото сега използваните конвенционални компютри не са способни да поддържат „спомени“ по начина по който го прави човешкият мозък.   Човешкият мозък обработва информацията и съхранява спомените в синапси в едно и също време, докато конвенционалните компютри изпълняват двете задачи поотделно.   Новият изкуствен синапс решава този проблем, позволявайки на компютрите да наподобяват човешкия мозък. Въпреки че изследването все още продължава, учените са убедени, че това е пътят, който ще позволи един ден да се захранва ново поколение изкуствен интелект, което да промени живота на хората радикално.", "date": "2018.02.05", "title": "Изкуствен интелект работи по подобие на човешкия мозък"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378236-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%B3%D0%B0%D1%82%D0%B8%D1%8F-%D0%B4%D0%BE%D0%B1%D1%80%D0%B0", "text": "    При римския император Декий (249–251) имало жестоко гонение против християните. Във всички области на империята било заповядано да ги предават на мъчения и смърт.   По това време в гр. Палермо, Сицилия, живеела млада девойка, на име Агатия (Добра). Тя била християнка и се славела със своята красота, добродетел и знатен род. Родителите й оставили голямо богатство, но тя малко ценяла земните блага, обичала Бога повече от всичко на света и затова, когато до Сицилия стигнала вест за гонението против християните, тя почнала да се готви за мъченичество.     Действително, управителят на страната Квинтиан не закъснял да прати войници за Агатия. Девойката, като чула за тяхното пристигане, влязла в стаята си, помолила се Богу и след това спокойно и смело отишла с войниците в град Катания.   Управителят я настанил у една богата жена-езичница Афродисия, която заедно със своите пет дъщери водела живот разкошен и греховен. Той поръчал на тая жена да употреби всички старания, за да отвлече Агатия от нейната вяра. Афродисия изпълнила повелята на управителя: тя уговаряла девойката да принесе жертва на боговете и се стараела да й внуши любов към земните радости.   След известно време. Афродисия се видяла принудена да дойде при управителя и да му каже: \"По-лесно е да смекчиш камък, отколкото да отклониш тая девица от нейния Бог. Аз и дъщерите ми я увещавахме непрестанно, подарявахме й разкошни накити, скъпоценни камъни и бисери. Тя презира всичко това.\"       Управителят видял, че увещанията са напразни и повикал Агатия на съд. На въпроса му, от какъв род е тя, девойката отговорила:     Агатия доказвала лъжливостта на езическите богове. Той заповядал да я бият по лицето, като я заплашвал с още по-жестоки мъчения, но девойката му отговорила:   - Не се боя от нищо: Ако ме дадеш да бъда разкъсана от зверовете, те ще се укротят чрез името на Господа; ако ме хвърлиш в огън, ангели ще ме освежат с небесна роса; ако ме предадеш на мъчения, помощник ще ми бъде Духът на истината, Който ще ме избави от ръцете ти.         Управителят заповядал да отведат Агатия в задушна и мрачна тъмница и на другия ден отново я повикал. Той пак я уговарял да се отрече от Христа. - Отречи се по-добре ти от своите лъжливи богове - говорела светата девойка - и пристъпи към истинския Бог, Който те е създал, за да не бъдеш предаден на вечна мъка!   Тогава управителят заповядал да я привържат към стълб и да я бият. \"Поклони се на боговете и ще останеш жива\" - казал й той. Но Агатия му отговорила:   - Аз се радвам на мъченията, както някои се радват на богато съкровище. Тия временни страдания са полезни за мене, защото както не сипват пшеница в хамбар, преди да я очистят от смет, така и за мене е невъзможно да вляза в Небесното царство, ако първом не бъда очистена чрез страдания.   Управителят заповядал още по-силно да мъчат Агатия и след това отново да я отведат в тъмницата.   През нощта Господ й пратил чудна помощ. Явил й се св. апостол Петър, който с името Господне изцерил раните й. Цяла нощ необикновена светлина озарявала тъмницата. Стражарите, уплашени от това чудно видение, се разбягали, като оставили отворени тъмничните врати. Но Агатия не искала да се възползува от това, за да не се лиши от мъченически венец и да не навреди на стражата. С вдигнати молитвено ръце тя шепнела:      С тези думи мъченицата предала Богу душата си. Катанските християни погребали тялото й.   Малко време подир това Квинтиан се отправил за Палермо, за да присвои имота на светата мъченица. При преминаване на една река конете му се подплашили и го хвърлили в реката, където се удавил. Приемникът му узнал, как Бог наказал жестокия мъчител и не посмял да тревожи сродниците на света Агатия за нейното наследство.           Между това славата за подвига на света Агатия се разнесла по цялата страна. Няколко време подир нейната смърт християните построили църквица над нейната гробница. Простата дреха, която тя обикновено носела, била поставена на гроба й за спомен на нейното смирение.   Жителите на Катания благоговейно тачат нейната памет. Недалеч от града се намира вулканът Етна, който от време на време бълва огън и гореща лава. Веднъж, когато страшно изригване застрашавало града с гибел, те взели дрехата на света Агатия и я държали срещу огъня. Бедата минала и катанските жители благодарили на светата мъченица за нейното застъпничество. Това било в годишнината на нейната смърт.", "date": "2018.02.05", "title": "Св. мъченица Агатия (Добра)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378237-5-%D1%84%D0%B5%D0%B2%D1%80%D1%83%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "506 г. - Кралят на вестготите Аларих II издава сборник с римски закони.     1204 г. - Алексий V Дука Мурзуфул е коронясан за император на Византия.   1762 г. - Френската островна колония Мартиника е превзета от Англия.   1783 г. - При първото от петте последователни земетресения на полуостров Калабрия (Италия) загиват 50 хиляди души.   1818 г. - Маршал Жан Бернадот се възкача на шведския престол като Карл XIV.   1850 г. - В САЩ е патентована първата машина за смятане аритмометър.   1859 г. - Княз Александру Йоан Куза е избран за владетел на Княжество Молдова и поставя основите на съвременна Румъния.   1861 г. - В САЩ е патентована кинокамерата от Коулмън Селърс.   1871 г. - Васил Левски изготвя писма до Филип Тотю в Одеса и Панайот Хитов в Белград, с които кани двамата войводи да се включат дейно в работата на Вътрешната революционна организация.   1885 г. - Белгийският крал Леополд II създава Свободна държава Конго, като своя частна собственост в Африка.   1889 г. - Княз Фердинанд I дава разрешение на Военното министерство за закупуване на първите картечници за Българската армия.   1901 г. - Американският магнат Джон Пиерпон Морган създава империята \"Юнайтед стейтс стийл корпорейшън\".   1904 г. - Войските на САЩ напускат Куба след 5-годишна окупация.   1909 г. - Русия признава независимостта на България.   1917 г. - Мексико приема своята революционна конституция.   1928 г. - По изкуствен път е получен Витамин D.   1936 г. - Чарли Чаплин реализира последния си ням филм - Модерни времена.   1945 г. - По време на конни надбягвания в Мексико конят Голяма Ракета поставя световен рекорд по скорост - 70 км в час.   1953 г. - За пръв път е показан анимационният филм на Уолт Дисни \"Питър Пан\".   1958 г. - Военноовъздушните сили на САЩ загубват водородна бомба близо до бреговете на Савана, Джорджия, бомбата не е била намерена.   1958 г. - Гамал Абдел Насър е номиниран за първи президент на Обединената Арабска Република.   1968 г. - Виетнамската война: Започва Битката при Ке Сан.   1971 г. - Проект Аполо: Аполо 14 каца на Луната.   1973 г. - В Торонто (Канада) започва строежът на телевизионната кула Си Ен Тауър - най-високата сграда в света за следващите 34 години.   1976 г. - Американката Мод Тал става най-възрастният шофьор в света, след като получава правоуправление на 104 годишна възраст.   1991 г. - Столицата на Киргизстан - Фрунзе е преименувана на Бишкек.   1997 г. - Под обществен натиск три швейцарски банки прехвърлят 71 млн. долара по сметката на фонда за жертвите на Холокоста.   2000 г. - В Техеран е извършен неуспешен опит за атентат срещу президента на Иран Мохамед Хатами.   2002 г. - Компанията Pepsi заснема най-скъпия рекламен видеоклип - с участието на Бритни Спиърс на стойност 9 млн. долара.      ", "date": "2018.02.05", "title": "5 феврури, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/378231-%D0%BD%D0%B0%D1%80%D0%BA%D0%BE%D1%82%D0%B8%D0%BA%D1%8A%D1%82-%D0%B7%D0%B0%D0%B4-%D0%BA%D1%80%D0%B5%D0%BF%D0%BA%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%BC%D0%B0%D1%84%D0%B8%D1%8F%D1%82%D0%B0-%D0%B2-%D0%B8%D1%82%D0%B0%D0%BB%D0%B8%D1%8F-%D0%B8-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Всеки знае, че в аптеките с правилната рецепта човек може да намери много по-тежки и пристрастяващи наркотици, отколкото при уличните дилъри. Разликата е, че в аптеките се извършва много по-сериозен контрол. Едно от тези наркотични вещества е трамадолът - мощно болкоуспокояващо, което обаче при неправилна употреба може да доведе до тежка зависимост.     Или как Ндрагета снабдява ИД с трамадол и каптагон, скрепявайки дружбата между престъпните групировки   И любим наркотик на бойците от джихадистките групировки, който се доставя в Близкия изток и Северна Африка с \"любезното съдействие\" на калабрийската мафия Ндрагета, поне според финансовата полиция в Италия.     Веднъж пристигнали в Либия, част от хапчетата се използват за стимулиране на бойците на групировката там, част се пренасят в Египет и Сирия, а трета част се продават на бойци \"Боко Харам\" в Нигерия. Това показва разследването на Марта Сарафини за италианския всекидневник Corriere della Sera, което разкрива търговията с трамадол - от мафията до малките улички в Близкия изток и Северна Африка.   \"В крайна сметка хапчетата попадат в ръцете на отчаяните в Газа, проститутките в Аман и децата работници в Източна Турция. Това е наркотикът за всеки, който иска да избяга от нещастието и мизерията\", разказва тя.   Понякога този наркотик намира своя път и към САЩ. През 2016 г. Wall Street Journal пише, че трамадол е \"опиоидната криза за останалата част на света\". Той обаче оказва влияние и в Америка.   Комбинацията от ниски наказания за разпространението му в САЩ, организираната дистрибуция от мафията, както и все по-голямата нужда от финанси на \"Ислямска държава\", създават всички подходящи условия, за да може организираната престъпност да превърне трамадола в предпочитан опиоид за наркоманите в страната.     Гаетано Паци, прокурор от спеицалното анти-мафия звено в Калабрия, потвърди връзките за трафик на наркотици между смъртоносната калабрийска мафия и терористичните организации в края на миналата година, след като трета пратка с милиони таблетки траманол бе заловена на пристанище Гиоа Тауро, известно като разпределителен пункт на мафията за всичките й незаконни активности.   Пристанището е обект на редица акции на полицията като там бяха открити всевъзможни незаконни стоки и предмети - от откраднати антики, до тела на мъртви хора, скрити в товарни контейнери. Според финансовата полиция на Италия средно на ден през пристанището преминава контрабанда и трафик на незаконни стоки на обща стойност 1 млн. долара. Повечето от незаконните стоки са скрити в пратки от ананаси, замразена риба и кокосово мляко, които често се доставят заради по-краткия им срок на годност.   Италианската агенция за борба с наркотиците определя, че 80% от целия кокаин за Европа идва от Колумбия през пристанището в Калабрия, което е и главният център за внос и износ на незаконни оръжия. Затова не е и чудно, че именно оттам тръгва трамадолът за \"Ислямска държава\".   Гиоа Тауро сега е основният разпределителен пункт за този тип наркотици. Според властите в Италия трамадолът идва от фабриките за хапчета в Индия и Шри Ланка, в Калабрия се преразбределя към клона на ИД, а оттам тръгва по свой си път. Според Паци стойността на намерените през ноември в пристанището 24 милиона хапчета, скрити практика с платове, лесно биха могли да достигнат обща стойност от 50 милиона евро.     \"От известно време знаем за връзките на Ндрагета с групировки от Близкия изток. Дори и пристанището да се превърне в по-несигурна за активностите им зона заради натиска от страна на разследващите органи, има някои други връзки за трафик между тях, които сме успели да проследим и сега свързваме точките, коментира Паци. Подобни пратки са били открити и на пристанищя в Гърция през 2016 г. 37 милиона хапчета са били скрити сред бутилки шампоан, пристигащи с контейнер в Генуа в Северна Италия в началото на 2017 г., всички предназначени за дистрибутор в Либия, който има доказани връзки с мрежата на \"Ислямска държава\", казва Паци.     Наркотиците често се използват от атентатори за вдъхване на смелост. Трамадол е открит в организма на нападателите от атентата в парижката зала \"Батаклан\" през 2013-а, както и в извършителите на нападението над плаж в Тунис през 2015 г. Трамадол, когато се смесва с компоненти като кофеин, има същия ефект като мощен амфетамин - изтрива страха, болката и умората и променя усещанията. Екипът на Паци е загрижен, че скорошното нарастване на обема хапчета, идващи от Калабрия, може да означава, че бойците от ISIS се готвят за нови терористични нападения или доставят за други групировки като \"Боко Харам\" в Нигерия.     Всичко това говори за нуждите на Европа да се справи с все по-крепката дружба между мафиотите на континента и групировките в Африка и Азия и спойката между тях - наркотиците.", "date": "2018.02.05", "title": "Наркотикът зад крепката връзка между мафията в Италия и \"Ислямска държава\""}
{"url": "http://www.classa.bg/%D1%81%D0%B2%D1%8F%D1%82/item/378232-%D0%BA%D0%B8%D1%82%D0%B0%D0%B9-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0-%D1%84%D0%BB%D0%BE%D1%82%D0%B0-%D1%81%D0%B8-%D1%81-%D1%80%D0%B5%D0%BB%D1%81%D0%BE%D1%82%D1%80%D0%BE%D0%BD-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n Между другото, слабо известно е, че за да постигне пробив в тази област, на Пекин е помогнал учен от Харков, който предаде на китайците съветски разработки на плазмено оръжие. \r\n   \r\n   Според информация на ВЗГЛЯД, китайски специалисти монтират на десантния кораб «Хайяншань» електромагнитното оръдие – релсотрон. \r\n   Изглежда Китай ще стане първата страна, която ще тества това оръжие в морето. \r\n   Релсотронът е потенциално революционна технология, която може да промени същността на бойните действия. \r\n   Въвеждането на такова оръжие в експлоатация може да бъде сравнено по важност с изобретяването на барута. \r\n   То ще позволи да се нанасят удари на голямо разстояние, да се решават задачите на противоракетната отбрана с цената на незначителни средства, включително за сваляне на балистични ракети. \r\n   \r\n", "date": "2018.02.05", "title": "Китай въоръжава флота си с релсотрон (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378224-%D1%82%D0%B5-%D1%81%D0%B0-%D0%B0%D0%B4%D1%81%D0%BA%D0%B8-%D1%81%D0%B5%D0%BA%D1%81%D0%B8-%D0%B8-%D0%BC%D0%B5%D0%B3%D0%B0-%D0%B1%D0%BE%D0%B3%D0%B0%D1%82%D0%B8", "text": "В близко бъдеще световноизвестни актриси, звезди и модели, както и представители на аристократични семейства ще се подготвят за раждане. И те всички са много секси и горещи.   \"Изглеждаш страхотно с бебе на ръце\", коментират фенове на 20-годишната риалити звезда Кайли Дженър, след като публикува снимка със своя племенник. Бременността на Кайли от рапъра ASAP Rocky не е официално потвърдена и ще разберем точно след три месеца дали е факт.        Очевидно това е наследствено в семейството. Друга сестра, Ким Кардашиан, отдавна не крие бременността си. През декември миналата година, 33-годишната Клоуи заяви, че чака първото си дете от баскетболния играч Тристан Томпсън.      34-годишната звезда на \"Виктория Сикрет\" завладя подиума от последната церемония по Златните глобуси със заоблените си форми. Благодарение на втория съпруг на австралийския модел - основателят на Snapchat Еван Шпигел двойката чака момиченце. Миранда вече има син от първия й брак с актьора Орландо Блум.    Русият \"ангел\" на \"Виктория Сикрет\" очаква раждането на второто си дете от Херман Николи. Двамата са били заедно за 12 години, но Кандис и Херман са се оженили едва през 2015 г. Двойката има 14-месечен син на име Анак.        Кейт и Уилиям вече имат две деца - Джордж и Шарлот. Това изглежда не им е достатъчно и скоро царският двор ще обяви още един потомък на династията Уиндзор.        42-годишната звезда на \"Отчаяни съпруги\" чака първото си дете. И това може да се аплодира само. Бъдещият баща е 49-годишният бизнесмен Хосе Бастон. Двамата сключиха брак преди година и половина.      Съпругата на певеца Джон Леджънт ще го дари с второ дете. Първото бебе на звездата двойка е дъщеря им Луна. При второто зачеване двойката прибягна до ин витро.        31-годишният супермодел Никол Труфио, за разлика от някои други звезди, не само не крие бременността си, а дори я обявява публично. С помощта на фотосесия в стила на известната стрелейка актриса Деми Мур за списание Vanity Fair.       59-годишната холивудска звезда Алек Болдуин може да се гордее със себе си. Скоро той ще бъде баща за пети път. За първи път това се случи в онези знаменити времена, когато актьорът беше женен за Ким Бейсингър. Със сегашната си съпруга Болдуин вече има три общи деца.        По-малката сестра на Парис Хилтън не губи време за нищо. Докато Парис дойде на себе си след опияняващата известност, то Ники преследва Джеймс, внука на барон Виктор Ротшилд, и през 2016 г. му ражда дъщеря- Лили. Попълнението на аристократичното семейство е на път.  ", "date": "2018.02.05", "title": "Те са адски секси и мега богати"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378225-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Очаква ви един доста натоварен ден, когато ще трябва да променяте плановете си в движение. Възможни са приятни новини за човек, когото наистина харесвате. Ако погледне на обичайните нещата по различен начин, животът ви, ще стане по-позитивен. Търсете хора със сходни интереси, а от меркантилността трябва да се отървете. Вечерта чакайте обаждане. Ще се потопите в такива интересни събития, че ще забравите за всичко останало. Приятни новини, ще получите от хора, които ви харесват. Ако сте поканени вечерта на гости при приятели, не се отказвайте, но с алкохола трябва да сте по-внимателни. В противен случай, сутринта няма да си спомняте нищо. Очаква ви един приятен ден, във всяко отношение. Най-накрая, ще изповядвате любовта си на човек, който също не е безразличен към вас. Успех в професионалните дела, се очаква при тези, които са работи неуморно и са си поставяли реалистични цели. От бизнес пътувания, по-добре се откажете, ще съжалявате и ще си загубите времето. Ще имате много притеснения, но ще се справите с всичко. Предстои ви, да се занимавате с проблемите на други хора, както и да решавате жилищни проблеми на роднини. В любовната сфера, също ще има някой неуредици, така че не се ядосвайте силно на партньора си. Ако изключите суровите думи и критики, ще може да разрешите всяка конфликтна ситуация. Не трябва да хабите цялата си натрупана енергия ,за другите хора и безсмислени неща. Заемете се по-добре с това, което не трябва да отлагате. Възможно е възникването на кавга, въз основа на ревност или на битова основа. Ако решите да инвестирате в личен бизнес, не се съмнявайте в успеха си. Ще направите всичко правилно, ако слушате интуицията си. Трябва да следите за здравословното си състояние. Стари болежки, ще напомнят за себе си, така че без помощта на лекарите няма да минете. Финансовата картина, през на деня, ще е двусмислена, но не е необходимо да бързате със заключенията. Основното е, да не слушате онези, които ви подтикват да инвестирате парите си в стоки. Бъдете практични и разумни. Възможни са, сериозни парични разходи, които трябва да контролирате. Имайте предвид, че до следващата ви заплата, има още доста време. Не взимайте важно решение в личния си живот, докато не се уверите твърдо в чувствата на избраника си. Вечерта е подходяща за разходка и активен спорт. Основното е, да не се натоварвате много.   Трябва да изключите от режима си, прекомерните натоварвания, физически и психически. Внимавайте също за това, което консумирате. Въздържайте се от излишъци и екзотични ястия на трапезата. Ще трябва да сте спокойни, по време на разговор с любимия човек. Не всичко ще бъде такова, каквото ви изглежда на пръв поглед.   Съхранете спокойствието си през целия ден, така че, лесно да се справите с всеки проблем. От страна на другите, може да чуете критични коментари, на които не трябва да реагирате агресивно. В личния си живот, ще бъдете по-чувствителни и раними, което не е характерно за вас. Опитайте се, да гледате на някои неща по-леко и с чувство за хумор. Няма да бъде лесно, да се договорите с приятели и роднини. Трябва да сте лоялни към всичко, което се случва около вас. Освен това, принципиалността и упоритостта, няма да разрешат междуличностните проблеми. Един добър ден за тези, който тръгват на дълъг път. Препятствия и грешки на пътя, няма да има. Препоръчително е, да действате независимо, без да обръщате внимание на това, което другите ви съветват. Днес, не е добър ден за покупка на домакински уреди, компютри и телефони. Всичко това, може бързо да се развали или да ви омръзне. При някой, може да има затруднения, при подписването на важни правни документи. Трябва сериозно да се замислите за финансовото си положение. Ако от сутринта се настроите на положителна вълна, ще може да преодолеете всичко. Печалби ще имате, но ще бъдат незначителни. За вашата нова любовна история, не трябва да разказвате, дори на най-близките си хора.", "date": "2018.02.05", "title": "Дневен хороскоп 5 февруари"}
{"url": "http://www.classa.bg/%D1%81%D0%B2%D1%8F%D1%82/item/378226-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D1%8A%D1%80%D1%81%D0%B8-%D0%B1%D0%BE%D0%BB%D0%BD%D0%BE%D0%B3%D0%BB%D0%B5%D0%B4%D0%B0%D1%87%D0%B8-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0", "text": "              По данни на Германското министерство на здравеопазването в Германия живеят около 3,3 милиона възрастни и болни хора, които се нуждаят от грижи. Техният брой непрекъснато са увеличава, защото обществото застарява. През 2030 година техният брой вероятно ще надхвърли четири милиона. В Германия обаче липсват болногледачи. През март 2017 е имало 14 600 вакантни места за болногледачи на възрастни хора, но само 3 000 болногледачи, регистрирани като безработни. Германската Фондация за защита на пациентите прогнозира, че през следващите осем години ще се усеща недостигът на близо 200 000 болногледачи на пълен работен ден.     Малко са младите хора, които искат да започнат такава работа, а онези, които все пак се решат, често напускат професията само след няколко години. Условията на труд в нея се тежки, а признанието за работещите - ниско. „Много болногледачи обръщат гръб на професията, защото са на предела на своите физически и психически сили\", казва Ойген Бриш от Фондацията за закрила на пациентите. Лошото заплащане също играе роля, допълва той. Според данни, публикувани през януари, един болногледач на пълен работен ден получава брутно месечно възнаграждение от 2 621 евро – т.е. средно с 16% по-малко, отколкото останалите категории трудещи се. Още по-ниски са възнагражденията на онези болногледачите, които не са завършили тригодишното обучение. Те получават средно по 1 870 евро месечно.     Факт е също така, че много от обучените тук болногледачи напускат Германия и заминават към страни с по-добро заплащане - най-вече към Австрия и Швейцария и скандинавските държави. Това принуждава германските домове за възрастни хора все по-често да търсят квалифицирана работна ръка в чужди страни с по-ниско заплащане и висока безработица - например Централна и Източна Европа, на Балканите, та дори на Филипините.   Мненията за това дали наемането на чужденци е правилно или не, се твърде различни. Председателят на Съюза на германските здравно-осигурителни каси Гернот Кифер заяви пред вестник „Франкфуртер Алгемайне Цайтунг\", че съзира „голям потенциал в приемането на болногледачи с миграционни корени\", но допълни: „Който вярва, че нуждата от квалифициран персонал в Германия може да бъде задоволена само чрез внос на работна ръка, е твърде наивен\".   Председателят на ГСДП Мартин Шулц още по време на изборната борба се застъпи за небюрократичен прием на болногледачи от Източна Европа. Той заяви, че без болногледачите от Източна Европа цялата система от грижи за болни и възрастни хора ще се сгромоляса. Мартин Шулц призова онези партии, които постоянно настройват хората срещу чужденците, да осъзнаят необходимостта от привличането на чужда работна ръка.   Бъдещото правителство на Германия, което по всяка вероятност ще представлява широка коалиция между социалдемократи и християндемократи, има намерение да създаде 8 000 нови работни места за болногледачи в рамките на спешна програма. Това обаче няма да е достатъчно, като се има предвид, че не всеки от съществуващите 13 500 старчески домове ще получи поне по едно допълнително работно място. Но има и друга трудност – да се намерят кандидати за тези 8 000 нови работни места.     Ясно е, че в средносрочна и дългосрочна перспектива Германия няма да мине без допълнителни болногледачи от чужбина. Много често проблемът е в това, че чужденците нямат достатъчно добри познания по немски език. Освен това германските власти не винаги признават чуждестранните квалификации или пък ги смятат за недостатъчни. Преди шест години в Германия влезе в сила закон за признаване на чуждестранните дипломи. Оттогава насам мигрантите имат законно право да поискат проверка и оценка на тяхната професионална квалификация.   Германската държава също полага усилия да подобри квалификацията на потенциалните кандидати от чужбина. В Дортмунд например съществува подобен проект. Участниците получават допълнително обучение по специалността, учат немски език и специфичната за професията терминология. Особеност на концепцията е комбинацията между обучение, интеграция и финансова поддръжка. Участниците в курса получават заплата като практиканти. Подкрепа оказва и насърчителната програма „Интеграция чрез квалификация\", финансирана от Министерството на труда и социалната политика, както и от Европейските социални фондове.", "date": "2018.02.05", "title": "Германия търси болногледачи от чужбина"}
{"url": "http://www.classa.bg/%D1%81%D0%B2%D1%8F%D1%82/item/378227-%D0%BE%D1%82-%D0%B8%D1%80%D0%B0%D0%BA%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80-%D0%BF%D1%80%D0%B8-%D0%B4%D1%8F%D0%B4%D0%BE-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            Момчето е само на 14 месеца, родено е в северната част на Ирак. Родителите му са германци, които напуснали родината си през 2015 година, за да се присъединят към т.нар. „Ислямска държава\" (ИД) в Ирак. Такива са обвиненията срещу тях, затова лежат в иракски затвор и някой ден ще бъдат изправени пред местния съд.     Майката на малкото момче, 30-годишната Сибел Х. е считана за убедена ислямистка. Тя на два пъти е пътувала до Ирак. Бащата се казва Даниз Б. Миналата година двамата се предали на пешмергите в Северен Ирак, след като ИД беше разбита. Оттогава насам двамата родители и малкото им дете се намират в предварителния арест. Голяма част от иракските затвори в момента са пълни с джихадисти от ИД. Понякога им се налага в продължение на месеци да чакат началото на съдебните процеси.   Наскоро дядото на малкото момче получил разрешение да отведе внука си в Германия. Репортери на NDR, WDR и „Зюддойче цайтунг\" го придружили до Ирак. \"Нима децата са виновни за действията на родителите си?\", пита дядото на детето, който месеци наред се борил, за да успее да прибере внука си от чужбина. Дал е ДНК-проби, за да се установи роднинството му с едногодишното дете.   Момчето е първото германско дете, което е лежало с майка си в иракски затвор и сега получава правото да се върне обратно в Германия. Правителството в Берлин смята, че по този начин изпълнява задължението си да закриля свои граждани и се води от разбирането, че децата не са отговорни за деянията на родителите си. Иракското правителство приветства връщането на малки деца на чужденци, които са поддържали ИД, в родината на родителите им.   Има обаче и критични гласове. Шефът на Службата за защита на конституцията Ханс-Георг Маасен на няколко пъти предупреди за опасностите, свързани със завръщащите се деца на джихадисти. \"Някои от тези деца са идеологически индоктринирани или дори имат поръчение да извършват атентати\", заяви Маасен.   И наистина, едва ли има друга терористична организация, която да е полагала повече усилия от ИД да влияе на малолетните и да им налага своята идеология. В училищата на териториите, намирали се преди под контрола на джихадистите, малки деца учеха математика като събираха и умножаваха различен брой автомати „Калашников\". ИД разпространяваше и пропагандни видеозаписи, на които се виждаше как съвсем малки деца убиват хора.   Но има и редица германски експерти, които не споделят становището на Маасен. Още повече, че голямата част от децата, за които става дума, са още съвсем малки. Клаудия Данчке от организацията \"Hayat\", която консултира германски семейства, чиито деца са се присъединили към ИД, казва: \"Въпросните деца са се радикализирали тук – в Германия. Затова сме длъжни да се погрижим за тях. Освен това повечето от тези деца не са извършители на престъпления, а жертви\".   Иракските затвори са пълни с бивши джихадисти   Данчке смята, че в скоро време още много деца ще бъдат върнати на роднините си в Германия. Консултантската организация \"Hayat\" поддържа контакти с 30 възрастни и 25 деца в Сирия и Ирак. \"Мащабите на явлението са значително по-големи, отколкото предполагахме. И Германия не е подготвена за тази ситуация\", казва експертката по въпросите на исляма.     Каква е реалната картина в иракските затвори? Репортери на NDR, WDR и „Зюддойче цайтунг\" наскоро имаха възможност сами да проверят това при посещение в сградата на централния съд в Багдад. Коридорите там са препълнени от ислямисти с белезници, които чакат да бъдат разпитани. В същата сграда преди няколко дни беше произнесена и смъртната присъда срещу германката Ламия К.   Друга германска гражданка, задържана там - Илкнур К. от Рюселсхайм дава интервю на репортерите, но отказва да говори за терористичната организация, към която се е присъединила доброволно. На въпроса дали сега гледа критично на ИД, тя отговаря: \"Не желая да кажа нищо\". Вместо това предпочита да говори за трите си деца. Казва, че на драго сърце би ги изпратила обратно в Германия при родителите си. 30-годишната жена описва състоянието в женския затвор като \"окаяно\". 106 жени и деца живеели в обща килия с една тоалетна. Жените и децата спели на тънки дюшеци на пода. Нейните деца постоянно кашляли и имали температура, а лекарска помощ нямало почти никаква.   Иракските власти от своя страна твърдят, че условията отговарят на стандартите. Малко вероятно е ситуацията на задържаните да се подобри в скоро време. Затворите са пълни с предполагаеми поддръжници на ИД и членове на техните семейства. Според журналистическото разследване на NDR, WDR и „Зюддойче цайтунг\" , само в Ирак са задържани девет германски гражданки с общо 14 деца.", "date": "2018.02.05", "title": "От иракския затвор - при дядо в Германия"}
{"url": "http://www.classa.bg/%D1%81%D0%B2%D1%8F%D1%82/item/378228-%D1%82%D1%83%D1%80%D1%86%D0%B8%D1%8F-%D0%B4%D0%BD%D0%B5%D1%81-%D1%81%D1%82%D1%80%D0%B0%D1%85-%D0%B8-%D0%BF%D0%BE%D1%81%D0%BB%D1%83%D1%88%D0%B0%D0%BD%D0%B8%D0%B5", "text": "            Нима някой наистина се съмнява в това, че при управлението на Реджеп Тайип Ердоган Турция се е превърнала в автократична държава, пита швейцарският вестник \"Нойе Цюрихер Цайтунг\" (НЦЦ). В статия под заглавие \"Турция по пътя към султаната\" се казва, че апологетите на ислямистко-националистическия режим в Анкара обичат да обявяват всичко, което се случва в днешна Турция, за законно.     Формално това отговаря на истината, защото реформираната през 2017 година конституция дава право на президента да управлява с декрети, подминавайки парламента. И тъй като извънредното положение, което бе въведено след опита за преврат през 2016, беше удължено за шести път, Ердоган на практика може да прави каквото си поиска, пише изданието.   Наскоро той например издаде декрет 696. В него се казва, че всеки гражданин, който е участвал в потушаването на опита за преврат през 2016 или в борбата срещу „терористични действия и техните последици\", ще се ползва с пълен имунитет за действията си. Турската опозиция с право нарича това \"картбланш за политически мотивирано насилие\", пише НЦЦ и обяснява: \"Защото така ще бъдат узаконени не само многобройните случаи на издевателства от нощта на неуспешния пуч. Всеки критик на правителството, който вече е бил определен като \"терорист\" от послушните съдии на Ердоган, ще може да се превърне в жертва на саморазправа\".   След опита за преврат преди година и половина, близо една трета от съдиите и прокурорите и общо над 5500 служители в областта на правосъдието в Турция бяха отстранени от служба или арестувани. Двама от членовете на Конституционния съд също бяха задържани. Според наблюдатели, цялото професионално съсловие е деморализирано и изпитва страх.   И неслучайно. Така адвокати, които представляват или дори само съветват предполагаеми терористи, могат и сами да бъдат подведени под обвинение в тероризъм. Същото се отнася и до съдиите, които явно трябва да се подчиняват на политическите цели на правителството, вместо да съдят по съвест.   Президентът Ердоган управлява с декрети, заобикаляйки парламента   Малцина са онези турци, които се осмеляват открито да критикуват президента Ердоган и правителството му. Един от тях е Метин Фейзиоглу. \"Всеки ден получавам смъртни заплахи\", казва президентът на Съюза на турските адвокатски колегии. \"Режимът на Ердоган е по-авторитарен дори от султаната след 1876 година\", твърди Фейзиоглу.    В интервю за \"Нойе Цюрихер Цайтунг\" той сравнява разделението на властите в днешна Турция със ситуацията по времето на султан Абдулхамид Втори. Това сравнение, според НЦЦ, е обаче прекалено полемично. Изданието пояснява, че през 1876 парламентът действително е функционирал все още, само че султанът-реформатор твърди скоро изоставил своя либерален курс. „Той бързо се превърна в авторитарен владетел, запушвайки устата на печата, потискайки опозицията и зовейки към война\", пише НЦЦ.     В интервюто за швейцарското издание Метин Фейзиоглу описва днешна Турция като \"диктаторска система, в която всеки може да стане жертва на своеволията на Ердоган\". Тъй като мнозинството живее в страх, а поради това и в послушание, президентът няма нужда да казва нищо, за да продължи да налага властта си, твърди юристът. Метин Фейзиоглу признава по-нататък, че ежедневно получава смъртни заплахи. Въпреки това той не се бои да критикува управляващите. Фейзиоглу упреква Ердоган, че с демонтирането на правовата държава върши мечешка услуга на иначе оправданата битка срещу тероризма.   Въпреки разтърсващата картина на правовата държава в Турция, рисувана от юриста, той самият продължава да таи надежди за едно по-добро бъдеще. \"Разбира се, че пътят към по-доброто бъдеще е дълъг. Но аз вярвам в нашия народ\", казва Метин Фейзиоглу.", "date": "2018.02.05", "title": "Турция днес - страх и послушание"}
{"url": "http://www.classa.bg/%D1%81%D0%B2%D1%8F%D1%82/item/378229-%D0%BA%D1%8E%D1%80%D0%B4%D0%B8%D1%82%D0%B5-%D0%B2-%D0%BC%D0%B5%D0%BB%D0%B0%D1%87%D0%BA%D0%B0%D1%82%D0%B0-%D0%BD%D0%B0-%D1%87%D1%83%D0%B6%D0%B4%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": "            Кюрдите бяха едни от малкото победители, които извлекоха ползи от разпадането на държавността в арабския свят. Те спечелиха както от взривяването на Ирак, така и от разпадането на Сирия. Близо век след като през 1920 победителите в Първата световна война бяха обещали на кюрдите собствена държава, сякаш за първи път се появи шанс обещанието, дадено със Севърския договор, да стане реалност.     Турската армия навлезе в Сирия, за да воюва срещу кюрдите   Та нали още в договора от Лозана през 1923 година вече изобщо не ставаше дума за подобна самостоятелност. През целия 20-ти век кюрдите така и не получиха подобно право. Тъкмо обратното: в четирите държави, към които бяха разпределени, те се превърнаха в малцинство, подложено на гонения и потисничество.   Вътрешноарабските конфликти, които последваха, открехнаха прозореца към самоопределение. Създадената след освобождаването на Кувейт през 1991 година зона, забранена за полети, помогна на кюрдите в Северен Ирак да се изолират от останалата част на страната и да се заемат със изграждането на своя автономия. А когато Сирия започна да се разпада като държава с началото на гражданската война през 2011 година, кюрдите създадоха свое управление в северната част на страната, с което гарантираха административното обслужване на над четири милиона души.   Два града днес са символ на това, че кюрдската мечта за самоопределение няма да се сбъдне и този път. Това са Киркук в Ирак и Африн в Сирия. На 25 септември миналата година 93 процента от хората в автономния иракски Кюрдистан гласуваха за независимост. Малко след това иракски войски, подпомогнати от ирански поделения, завладяха кюрдския град Киркук. По същото време в три кюрдски области в Сирия се избираха местни органи на властта. На 20 януари т.г. Турция започна своята офанзива срещу областта Африн. Турският президент Ердоган обяви, че „ще прочисти Африн от терористите\", а по-късно ще се заеме с кюрдските области, източно от Ефрат.     По този начин войната в Сирия навлезе в нова фаза. Защото след разгрома на халифата на ИД различни външни военни сили отново се бият за надмощие в Сирия – и всичко това става за сметка на кюрдската мечта за независима държава. Сирия е бойното поле, на което тези външни сили се опитват да прокарат големите си стратегически интереси. Ердоган използва операцията „Маслинова клонка\" като средство да затегне редиците в Турция, твърдейки, че страната е изложена на заплаха. Русия пък съзира шанс да задълбочи разрива между Турция и Запада, а САЩ ще трябва да решат дали да продължат сътрудничеството си с милициите на сирийските кюрди, за да не дразнят Турция, или да оставят кюрдите на произвола на съдбата, за да спасят единството в НАТО.     Началото на тази съдбоносна поредица от събития бе поставено с един твърде отровен ултиматум на Русия към кюрдите. Тя ги призова да предадат техни военни позиции на режима на Асад. В противен случай Русия заплаши, че ще допусне турска офанзива срещу Африн. Тази офанзива е добре дошла за Кремъл, само защото в замяна на това Турция търпи офанзивата на режима на Асад срещу провинция Идлиб. Въпросната провинция е пристан за подкрепяните от Турция ислямистки бунтовници.     В резултат на всичко това Русия постигна победа, защото режимът на Асад може да продължи да се стабилизира. САЩ обаче са изправени пред сериозна дилема. От една страна те се нуждаят от помощта на сирийските кюрди, за да не допуснат евентуално завръщане на ИД и да намалят иранското влияние в Сирия. От друга страна в НАТО и Вашингтон има високопоставени кадри, които одобряват турските действия срещу кюрдите, с надеждата да осуетят руския проект за изолирането на Турция от Запада. Ако в Турция не съществуваше кюрдски конфликт, сирийските кюрди нямаше толкова силно да пострадат от различните битки за надмощие на Великите и на регионалните сили. През 2008 година самият Ердоган, който тогава още беше премиер, започна мирни преговори с ПКК.    Той обаче промени изцяло курса си след като турските кюрди отхвърлиха неговия проект за нова конституция, която даваше огромни правомощия на президента, и след като сирийските кюрди отказаха да се присъединят към подкрепяните от Турция ислямистки бунтовници. С помощта на скалъпени обвинения в Турция после бяха арестувани кюрдски депутати и кметове, които се застъпваха за мирно решаване на кюрдския конфликт.   И в Турция, и в Сирия Ердоган залага на военния конфликт с кюрдите. По този начин той води страната към евентуална нова гражданска война между турците и кюрдите. В сирийската война Ердоган откри нов фронт. При това историята показва, че кюрдите не могат да бъдат победени с военни средства. В Африн обаче тях навярно ги очаква поражение – макар че изпълниха задълженията си към Запада и победиха ИД. И не за първи път в тяхната история явно ще бъдат захвърлени като горещ картоф.    ", "date": "2018.02.05", "title": "Кюрдите - в мелачката на чужди интереси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378230-%D0%B4%D0%BE%D0%BA%D0%BB%D0%B0%D0%B4%D1%8A%D1%82-%D0%B7%D0%B0-%E2%80%9E%D0%B3%D1%8C%D0%BE%D0%BB%D0%B0%E2%80%9D-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9D-%D0%BF%D1%8A%D0%BB%D0%B5%D0%BD-%D1%81-%D0%B3%D1%80%D0%B5%D1%88%D0%BA%D0%B8-%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D0%B8", "text": "Скандали непрекъснато съпътстват кабинетите на Бойко Борисов. Некомпетентност, липса на координация между институциите, пренебрегване на обществеността, подмолни действия в полза на олигархия и във вреда на обществото, корупцията на всички нива, зависими и пасивни медии, ролята на всевластния вожд, който държи всички ресурси и лостове – това са част от причините за перманентната скандалност в управлението.     Багер прави първа копка на размразения и стартиран отново строеж на АЕЦ “Белене” през 2008 г. Снимка: Булфото   През януари водещи бяха три теми: европейското председателство, протестите заради решението на Министерски съвет за още сеч и застрояване на НП „Пирин” (все още от устата на премиера, политици, лобисти и в медиите продължава да тече манипулацията, че протестите са срещу втори кабинков лифт) и нарочно изкривеният дебат за Истанбулската конвенция. Някак в периферията остана темата за увеличаването на цените на тока за бизнеса и домакинствата. А близката до нея тема за доклада на БАН за АЕЦ „Белене”, който беше публикуван на 3 януари, почти изчезна.  Докладът на БАН за АЕЦ „Белене”, въпреки скандала около него, не само не получи никакво внимание от медиите с национален обхват, включително обществената телевизия – нормално би било да поканят за дебат авторите на доклада и неговите критици. Публичната манипулация с този доклад е много подобна на тази за „втория лифт” и „третия пол”, като две от разликите са, че става въпрос за кражба на над 20 милиарда лева и поставяне на живота и здравето на поколения българи и румънци в реален риск.    Междувременно научихме, че изграждането на нова атомна централа е включено в Стратегията за национална сигурност. А миналия петък председателят на „Булатом” Богомил Манчев  представи в предаването „Лице в лице” по bTV нов доклад в подкрепа на АЕЦ „Белене”, който уж бил писан от международни експерти. Нито една партия или депутат не взе отношение по тези въпроси, което значи, че всички те са съгласни с генералния директор на Световната ядрена асоциация Агнета Ризинг, която също в петък им говори в Парламента, че България трябва да ускори изграждането на нова ядрена мощност (виж  ).  Изглежда кабинетът Борисов 3, заедно с парламентарни партии, ядрени експерти и учени от БАН, са съучастници в най-мащабната лъжа на прехода – че България трябва да гради нова ядрена мощност. Ако хората повярват в тази лъжа, те ще дадат път на най-голямата кражба в новата ни история, поне 5 пъти по-голяма от кражбата в КТБ – рестартирането на проекта АЕЦ „Белене”. Зависимите медии, включително обществените БНТ и БНР, ще са основен фактор хората да повярват в тази лъжа.  Да погледнем към докладите. Написаното в тях най-ясно говори за мега-измамата, за която става въпрос.   Докладът на БАН за АЕЦ „Белене” беше поръчан от правителството чрез Българския енергиен холдинг в началото на миналата година, маскиран със заглавието „Национална стратегия в областта на енергетиката (с фокус върху електроенергетиката)”. Той трябваше да излезе в края на август, отложен беше за края на септември но не беше готов и тогава. Резюме от него беше представено на 16 ноември, което мина за официално представяне на доклада. Министър Теменужка Петкова заяви, че според учените проектът може да бъде икономически жизнеспособен. (На 25 октомври бях първият, който каза в медиите, че този доклад не е излязъл в заявения срок, защото правителството го е върнало на учените за преработване, така че проектът да бъде изкаран жизнеспособен).  След изтичането на т. нар. „междинен доклад” в „Болканлийкс” на 4 декември ръководителят на проекта проф. Тасев заяви, че не му е оказван натиск и поиска от БЕХ да разреши БАН да публикува целия доклад. Едва един месец по-късно на 3 януари в сайта на БАН бяха публикувани две части „Междинен доклад  1” и „Междинен доклад 2”, които обаче представляват само 1/3 от целия заявен обем на доклада. Важно е да отбележим също, че за период от около две седмици през януари в сайта на БАН нямаше достъп до докладите. Текстовете на публикуваните на 3 януари две части доказват твърдението, че на групата от БАН е поръчано да направят доклад в полза на рестартирането на проекта АЕЦ „Белене”. Енергийният експерт и бивш председател на Националния ядрен регулатор проф. Георги Касчиев подробно коментира публикуваните две части в две публикации (виж   и  ).  Ето накратко най-важното:    Двете части са публикувани анонимно – няма никакви имена на екипа от автори, които са ги писали. Екипът не беше представен и на официалното представяне на резюмето в Централата на БАН на 16 ноември. И до днес никой не пита кои са тези хора, получили за текстовете от БЕХ по неофициална информация между 2 и 5 млн. лева.  Двете публикувани части от доклада са с общ обем  от 367 страници – само 1/3 от пълния обем, който беше обявен, че е 1000 страници. Огромна част от информацията остава скрита за обществото, въпреки лицемерното настояване на анонимните автори, че докладът трябва да се чете в цялост.  Много данни в частта за АЕЦ „Белене“ (Междинен доклад 2) са заличени, например данни за разходите за изграждане, макар че не съдържат търговски или други тайни. Значителна част е посветена на маловажни части или известни факти.  Съществени грешки, противоречия и недостатъци, които изкривяват и манипулират резултатите от изследването.   Силно манипулирани са данните за един фантастичен демографски прираст на населението, в противоречие с резултатите на Националния статистически институт и на ООН. Тези манипулации водят до нереално завишаване на битовото електропотребление, заявено в доклада.  Според анонимните автори от БАН към 2040 г. у нас ще има около 8,463 млн. души. Според НСИ населението през 2040 г. ще е най-много 6,378 млн. и още по-малко според ООН. Докладчиците цитират разработка на Института за изследване на населението и човека при БАН „Прогнози за демографското развитие на България 2015-2040 г.”, която не се намира нито в сайта на същия институт, нито в сайта на Института за икономически изследвания, нито в сайта на БАН, или където и да било в интернет.  Нереални са прогнозите, че борсовата цена на електроенергията през 2020 г. ще бъде около 61 Евро/МВч, а през 2040 г. – вече 84 Евро/МВч. Още повече, независимо от драстично нарастващите цени, според неизвестните учени населението ще потребява все повече и повече електроенергия. Докладът твърди, че при максималния сценарий битовото електропотребление ще скочи до 10,7 млрд квч през 2020 год. и 12,8 млрд квч през 2040 г. В книгата от 2009 г. „Електроенергетиката на България” от екип учени от БАН, застанали зад труда си с имената си, за разлика от анонимните наемници, пише, че битовото потребление ще нараства слабо, като през 2020 г. ще бъде 9,4 млрд квч, а през 2030 год. – 9,5 млрд квч (виж  ).   При анализа на мощностите в Дейност II от доклада е взето предвид развитие на Възобновяемите енергийни източници (ВЕИ), като към 2030 год. се предвижда да достигнат дял 27 % от общото производство. Неясно защо е разработена и алтернатива, при която делът на ВЕИ нараства съвсем слабо – от сегашните 18 % до 21 % през 2030 год. Това е смущаващо, след като ЕС поставя за цел към 2030 г. делът на ВЕИ да е 27 % и се обсъжда повишаването му до 35 %. Специална директива в тази посока е предмет на обсъждане в рамките на настоящото председателство на България! Нереални са и прогнозите за ранно спиране на ТЕЦ-овете. Изобщо не е отразено обявеното в края на миналата година одобряване от КЗК на продажбата на ТЕЦ „Варна”, и обявеното от собственика модернизиране на неговите блокове 3, 4 и 5 за работа на газ и построяване на модерна паро-газова централа на площадката 1-3 блок.  Според Плана на Електроенергийния системен оператор за развитие на преносната електрическа мрежа на България за периода 2017-2026 г. до 2026 г. ще започнат работа планирани 1506 МВт нови централи. Така, заедно с обявения рестарт на ТЕЦ „Варна”, и без АЕЦ „Белене”, ще са осигурени много повече от предвидените от БАН мощности.  А най-интересно е следното: нереалните сценарии в Дейност II от доклада за нуждата на страната ни от нови мощности влизат в противоречие с таблица IV.5 от Дейност IV Препоръки, където е написано, че до 2040 г. вътрешното потребление е балансирано, т.е. няма нужда от нови мощности и има огромен потенциал за износ. Това ни навежда на мисълта, че анонимните автори вероятно са предавали поотделно частите от доклада и някой ги е сглобил, като никой от тях не е чел написаното от другите.   Една от най-повтаряните опорни точки за рестарта на АЕЦ „Белене” е, че централата е нужна, защото ще печелим от износа на ток. В Дейност III от доклада е пълно с неверни твърдения. Например на стр. 177 се твърди: „Делът на изнесената от България от общо произведената електрическа енергия е 35 % през 2015 г.“  Официалните данни за 2015 г. (например на КЕВР) обаче са: Брутно производство – 49,097 млрд кВтч, износ – 10,538 млрд кВтч, което е 21,5 % от общото.  Друг пример – според БАН (стр.164) износът на електроенергия заема все по-голям дял, има устойчиво нарастване на износа (стр. 168). Фактите обаче са съвсем други – през 2015 г. са изнесени 10,5 млрд кВтч, през 2016 год. износът намалява до 6,4 млрд кВтч, а 2017 год. – до 5,5 млрд кВтч. Тенденцията продължава – през първите три седмици на 2018 г. има спад с 15 % спрямо същия период на миналата година.  На стр. 215 е отбелязано, че при сегашните мощности могат да се изнасят 10,5 млрд кВтч годишно, но авторите не коментират защо това не става и защо са сигурни, че в бъдеще регионът ще купува много повече електроенергия. Още повече, че според повечето търговци на ток страната няма конкурентни предимства при износа (стр. 171).  Тезата за огромната полза от износа на ток не се потвърждава от фактите.  През последните 10 години цената на износа силно  пада – от близо 6,6 евроцента/кВтч през 2008 г. до 4 евроцента/кВтч и до 3,65 евроцента/кВтч през 2016 г. (стр. 166). Намаляват и приходите от износ на ток – през 2016 год. те са били 353 млн. евро, само 1,5 % от общия износ на страната (който е 23,6 млрд. евро според Българска стопанска камара).   Анализът на доклада от проф. Георги Касчиев съдържа повече доказателства по тези въпроси. Манипулации и неверни факти за регионалните енергийни проекти и пазар. Изумително е, предвид огромната сума, която е платена от БЕХ. Докладът съдържа и тип елементарни ученически грешки например на мерни единици и всеизвестни факти. Сбъркали са тераватчас с гигаватчас в една таблица, в друга блокове 1 и 2, съответно блокове 3 и 4 на АЕЦ „Козлодуй” са описани с половината от общата мощност на всяка от двете двойки – 440 МВт, вместо 880 МВт.  От най-важната част обаче – Дейнност IV Препоръки става ясно, че за разлика от широко разгласяваните в медиите внушения на политици и „експерти”, основните изводи от доклада на БАН на стр. 268 са: „Референтният сценарий за производствените мощности и средният сценарий за електропотреблението в страната най-реалистично отразяват очакваното развитие на електроенергийната система.” В Таблица IV.5 (на син фон) е показано, че до 2040 г. вътрешното търсене е балансирано (тоест няма нужда от нова голяма мощност), като до 2035 г. съществува възможност за износ до 9 млрд. кВч, до 5 млрд. кВч извън зимните месеци. Тези изводи са направени без да се отчита рестарт на ТЕЦ „Варна”, чиято работа ще доведе до още по-благоприятни резултати за електросистемата.   (  – За връзката между увеличаването на цената на тока и опитите за рестарт на проекта АЕЦ „Белене”; За анализа на риска на различните варианти за проекта АЕЦ „Белене”).  ", "date": "2018.02.05", "title": "Докладът за „гьола” АЕЦ „Белене” пълен с грешки и манипулации"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378221-%D0%BA%D1%80%D0%B8%D1%81%D0%B8%D1%8F-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4", "text": "Изгубих много приятели през периода, в който ставах известна. Те просто си заминаха. Това призна детето чудо Крисия. „В момента правя кавъри за канала си в YouTube. Работя и над нова песен. Сама си пиша текста, измислям си и мелодията, но съм още в началото\", сподели талантливата разградчанка пред bTV. Във връзка с благородната кауза, към която се включи, а именно да дари косата си за перука за онкоболен, лъчезарното пораснало момиче заяви, че от близо година обмисляла да се подстриже. „За дарението не бях сигурна дали отговарям на точните изисквания, но после се оказа, че имам нужните 30 см.\".      „Да направиш такова добро е великолепно чувство\", сподели Крисия. Тя добави, че познава както хора, които са успели да преборят коварната болест, но и такива, които са изгубили битката с рака. „Кръстницата ми мина през много тежък период. Тя се справи, беше силна и се оправи. Но родители на мои приятелки не успяха\", каза момичето.      „Най-важното е подкрепата към хората\", категорична бе тя.    „Възхищавам се на всички хора, които помагат\", каза още Крисия.", "date": "2018.02.05", "title": "Крисия с разтърсваща изповед"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378222-%D0%BC%D0%BE%D0%B6%D0%B5-%D0%BB%D0%B8-%D0%BC%D0%B8%D0%BA%D1%80%D0%BE%D0%B8%D0%B7%D0%BD%D0%B5%D0%B2%D1%8F%D1%80%D0%B0%D1%82%D0%B0-%D0%B4%D0%B0-%D1%80%D0%B0%D0%B7%D1%80%D1%83%D1%88%D0%B8-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D0%B2%D0%B8", "text": "Колкото и да ни е тъжно да го признаем, много хора изневеряват на партньорите си. Напоследък стават все по-популярни и тъй наречените \"микроизневери\", които стават все по-популярен термин сред западните психолози. Микроизневярата е поредица от уж незначителни действия, които показват, че човекът емоционално или физически е съсредоточен върху друг, а не върху партньора си. Лъжите за съществуването на странични взаимоотношения, общуването с бивши гаджета в социалните мрежи, кореспонденцията с някого без знанието на партньора - има много разновидности на тази мини-изневяра. Разбира се, социалните мрежи и приложенията за запознанства са изиграли своята роля за разпространението на това явление. Но и преди тях са се използвали есемеси, а още по-рано - писма и бележки. За някои връзки микроизневярата е пряк път към пълноценната изневяра, когато лекото писмено общуване прераства в любовна връзка. Освен това серийният \"микроизневеряващ\" понякога се държи по-внимателно с партньора, изпитвайки известно неудобство пред него.      Но основният проблем е, че много хора изобщо не разбират, че изневеряват! Според тях коментарът или съобщението, адресирано до някой друг, не е голяма работа. Но всичките тези малки залитания издълбават пропаст във връзката и партньорът разбира, че нещо не е наред. Ако в двойката няма пълноценно и искрено общуване, тази странна ситуация може да продължава години наред.    Трудно е да се отговори изневяра ли е това общуване извън официалната връзка. В общия случай микроизневярата може да стане причина за тревога. Тя има потенциала да прерасне в пълноценна изневяра, а и като цяло тайните не спомагат за добрите отношения в двойката. Освен това романтичните стремежи към друг човек, дори и изразени в незначителни действия, вече са явен признак на изневярата. Микроизневярата няма да разруши връзката, ако бъде спряна навреме. Решението е просто - искрен и честен разговор. Ако забележите подобно поведение у себе си, според специалистите, можете да се спрете сами.    Това няма да ви освободи от необходимостта да поговорите с партньора си, но в резултат на диалога отношенията ви могат дори да се заздравят. Важно е също така да разбирате какво се смята за изневяра във вашата двойка и колко далеч можете да стигнете, без да прекрачите рамките на допустимото, съветва woman.bg. Връзката между двама души се гради на доверието и уважението. Помислете добре дали за един \"микрофлирт\" си заслужава да изгубите това, което вече имате.", "date": "2018.02.05", "title": "Може ли микроизневярата да разруши връзката ви"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378223-%D0%B8%D0%B7%D0%BC%D0%B0%D0%BC%D0%B8-%D0%B7%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8", "text": "Властите в Китай санкционираха 19 банки в две провинции заради измами със заеми на стойност 19 млpд. юaнa (3 млpд. дoлapa). Глобите са на стойност 52,5 млн. юана (8,4 млн. долара), съобщава Reuters. Toвa e тpeтoтo гoлямo нaĸaзaниe, oтлoжeнo oт нaчaлoтo нa гoдинaтa, тъй ĸaтo бaнĸoвият peгyлaтop пpeдпpиe cepиoзни мepĸи cpeщy нeлeгaлнитe пpaĸтиĸи, зa дa oтcтpaни финaнcoвия pиcĸ.      Πpecтъпницитe нeзaĸoннo ca пpeдлaгaли злaтo c ниcĸa чиcтoтa, зa дa пoлyчaт зaeми oт бaнĸи, вĸлючитeлнo oт ĸлoнoвe нa гoлeми дъpжaвни ĸpeдитopи Іnduѕtrіаl аnd Соmmеrсіаl Ваnk оf Сhіnа (ІСВС) и Роѕtаl Ѕаvіngѕ Ваnk оf Сhіnа (РЅВС). Paзĸpитиятa пoдчepтaвaт липcaтa нa вътpeшeн ĸoнтpoл и лoшoтo yпpaвлeниe нa зaeмитe и oбeзпeчeниятa в yчacтвaщитe бaнĸи. Зapaди cлaбaтa пpaвнa инфpacтpyĸтypa ĸитaйcĸитe бaнĸи чecтo cтaвaт жepтвa нa т.нap. \"пpизpaчни oбeзпeчeния\" - пoĸpития нa зaeмитe, ĸoитo cъщecтвyвaт нa xapтия, нo пpи пo-внимaтeлнa пpoвepĸa ce oĸaзвa, чe нe фигypиpaт в oтчeтитe или cтpyвaт пo-мaлĸo oт oчaĸвaнoтo.", "date": "2018.02.05", "title": "Измами за милиарди"}
