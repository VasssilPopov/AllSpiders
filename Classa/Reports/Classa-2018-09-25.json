{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387652-%D0%B0%D0%B1%D1%81%D1%83%D1%80%D0%B4%D0%B8-%D0%B8-%D0%B8%D1%81%D1%82%D0%B5%D1%80%D0%B8%D0%B8-%D0%B7%D0%B0%D1%80%D0%B0%D0%B4%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%85%D0%BB%D1%8F%D0%B1%D0%B0", "text": "Опитът да се спре поскъпването на хляба прилича на молебен за дъжд. Или на литийно шествие срещу катастрофите по пътищата. Вместо да се захванат с реални политики, управниците пробутват  на българите успокоителни хапчета.             Да ни е честита есента. Летовниците се прибраха, улиците се задръстиха, тв-аудиторията се завърна. И изпитаните средства за привличане на вниманието ѝ вече влизат в употреба. Безотказно като магнит действат шокиращите новини на тема цени, които прерастват в медийно-политически истерии. По принцип те имат цикличен характер - като възникващите понякога без видими причини пристъпи на страх и тревожност. Но имат и ясно изразена връзка със смяната на годишните времена и политическите сезони.   Тревога за \"насъщния\"   В това отношение условията тази година са благоприятни. Почти цяло лято валяха дъждове, които се отразиха на житната реколта - и в България (с около 6% надолу), и по света. Съответно изкупните цени на пшеницата се повишиха в сравнение с миналогодишните (първоначално с 25 на сто, после с по-малко). И ето ти новина: „хлябът скача\". Първите прогнози за 15-20% (20-30 стотинки) не се потвърдиха, но тревогата за „насъщния\" набра скорост, като същевременно влезе в резонанс с поредния цикъл в друга тревога. Международното положение остава напрегнато, тъй че петролните цени не проявяват никаква склонност към понижаване. А това по силата на договора с единствения ни доставчик неизбежно води към ново поскъпване на природния газ (с 13-14 на сто). Тъй че тази и следващата седмица по веригата на суровините и производството неизбежно ще изскочи темата за парното (тъкмо когато и времето застудя, като по поръчка).   Безсмислени идеи   Но засега на мода е цената на хляба. Не се съмнявам, че наистина има хора, за които няколко стотинки повече за хляб са от значение. Не подценявам и проблема с бедността. Но истеричният хор около поскъпването на хляба (а и на газа) като цяло е силно непропорционален на неговото реално социално-икономическо изражение и отражение. И е в пълен контраст с мълчанието, което цари, когато същите цени, при друго независещо от нас стечение на конюнктурата, тръгнат в обратната посока. Освен медиите, тона в този хор задават и политиците, които на пожар се впуснаха да задържат цените. Идеите им обаче са или напълно безсмислени и абсурдни, или силно спорни и с противоречив ефект. Към първата категория спада намерението на земеделския министър да уговаря търговските вериги да продават хляба без надценка и печалба. За целта бил започнал „индивидуални срещи\", а накрая щяло да има и обща среща при премиера. Засега не е ясно дали такива срещи наистина се провеждат. Но дори и да е така, дори и търговските вериги благородно да се отзоват на молбата, няма никакви гаранции, че после няма да прехвърлят въпросната надценка върху други стоки. По-скоро обратното. Във втората категория идеи влиза съживеното от опозицията дежурно предложение за намаляване на ДДС специално за хляба от 20 на 5 процента. То очевидно няма (а според много експерти и не бива) да бъде прието. Но дори и да бъде, няма никакви гаранции, че съответните търговци ще намалят цените със съответния процент. По-скоро обратното. Въобще, като при всички популистки идеи крайният ефект от цялото това чесане на езиците е предизвестен - абсолютно никакъв. Каквото трябва да поскъпва, ще поскъпне (както друг път поевтинява), а накрая всичко ще се забрави, до следващия път. Точно както стана през 2012 година, когато един друг земеделски министър обиколи около сто пъти телевизионните студиа, за да заплашва с масови проверки на ценообразуването и да се хвали, че бил уговорил две търговски вериги да замразят цените. Днес никой не помни какво точно, с колко и дали въобще е поскъпнало тогава.     Какво би могло да се направи   Всичко това не означава, че нищо не може да се направи. Напротив. Вместо да се занимава с глупости, едно добро управление би могло да направи много, за да подкрепи конкуренцията на пазара и да подобри условията за бизнес. Тогава ефектът би бил много по-голям - както върху цените, така и върху икономическия растеж и доходите. Когато става дума за хляба например, „сивият\" сектор по веригата зърно-брашно-хляб би могъл да бъде изваден на светло. А ако говорим за газа, в продължение на десетилетия не бе направено нищо за разбиване на руския монопол в доставките. Тук обаче много обичаме да кършим ръце за неща, които не зависят от нас. И да не правим онова, което зависи от нас. Затова опитът да се задържат цените на хляба прилича на молебен за (или против) дъжд, на литийно шествие срещу автомобилните катастрофи или на преговори на министъра на туризма със синоптиците, за да пускат само прогнози за хубаво време по плажовете. Защо го правят?   Самият министър на земеделието със сигурност прекрасно знае, че акцията му около цената на хляба е напълно безсмислена. Защо тогава разиграва този театър? Отговорът е лесен. Притеснени за властта си, управляващите непрекъснато се опитват да убеждават избирателите, че са страшно загрижени за тях. Но вместо да им кажат истината и да подобрят живота им чрез реални реформи и политики, те им пробутват успокоителни хапчета. Ефектът от тях обаче е вреден за всички, защото създава грешни представи и очаквания и поражда илюзии и халюцинации. А защо им е толкова мила властта и за какво я употребяват - това е съвсем друга тема.", "date": "2018.09.25", "title": "Абсурди и истерии заради цената на хляба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387643-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%BB%D0%B8%D0%BD%D0%B4%D0%B7%D0%B8-%D0%BF%D0%BE%D0%BC%D0%BE%D0%BB%D0%B8-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B8-%D0%B4%D0%B0-%D1%8F-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BF%D0%BE-%D1%85%D1%83%D0%B1%D0%B0%D0%B2%D0%B0-%D0%BD%D0%B0-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%B9,-%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D1%8A%D1%82-%D1%8F-%D1%88%D0%BE%D0%BA%D0%B8%D1%80%D0%B0", "text": "Известната американска блогърка Линдзи Коен реши да направи интересен социален експеримент в личната си инстаграм страница. Красивата русокоса жена решила да провери какво намират хората за хубаво и коя жена според тях е красива. Та тя помолила последователите й да „пипнат” снимките й с Photoshop, за да я направят да изглежда по-здрава и красива.   За целта Линдзи качила няколко свои снимки по бански от свои екскурзии и чакала резултата. Жената, която и без друго е слабичка и красива, останала втрещена от промяната. „Бях шокирана. Всички масово ме бяха направили да изглеждам по-слаба, много по-слаба. Явно това е масовата представа за красота”, казва Линзди.     „Не само това – толкова ме бяха коригирали, че дори бяха изтрили родилния ми белег от рамото ми. Други пък бяха уголемили гърдите ми. Това ли е представата за здраве и красота? Притеснително е”, казва още жената.     По думите й тя носи размер дрехи 10 и се чувства страхотно, но от „коригираните” й снимки излиза, че са й махнали поне 10-15 килограма, което е много драстично. „Притеснително е, че това хората намират за красиво – кльощави жени без нито един белег по тялото им. Но това е обяснимо – просто ежедневно и от всякъде ни заливат с тези клишета. Всички списания и телевизии ни налагат моделите за красота. Затова, ако една жена е по-пухкава или не се вписва в общоприетите критерии страда, а не трябва да е така”, казва Линдзи.       Тя още призовава жените да не изпадат в депресия, за това, че не са „перфектни”, както и да не вярват на всяка снимка на красавица, която видят.         „Случилото се със снимките ми е доказателство, че почти всяка снимка, която се качва в интернет пространството – сайтове, фейсбук, инстаграм и какво ли още не, е предварително много обработена. Вие сте красиви без значение как изглеждате и никога не се съобразявайте с тъпите клишета, които ни се налагат за красота”, призовава Линдзи.", "date": "2018.09.25", "title": "Сексапилната Линдзи помоли непознати да я направят по-хубава на СНИМКИТЕ й, а резултатът я шокира"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387644-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%B3-%D0%BD-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "      Във връзка с реализацията на операция МОПАНГ, чиято цел е да се ликвидира опасността от нефтени разливи от погиналия кораб, моля да обърнете внимание на следните забелязани от нас действия на изпълнителя на операцията, които са в нарушение на разпоредените в нормативните документи.            Тези действия предопределиха необоснованото искане за финансиране на операцията с 2.5 милиона лв., без да е разработен предварителен и одобрен от експертна комисия план за ликвидиране на опасността.        Не е ясно кой от плановете е задействан, общинския на община Созопол, областния на Бургас или Националния авариен план за борба с нефтени разливи?     Националният авариен план за борба с нефтени разливи се задейства със заповед на министър председателя, а такава заповед в сайта на Министерски съвет не се открива, има ли такава заповед, никой не коментира?            При положение, че ИАМА не е създала абсолютно необходимата, адекватна система за независим контрол и отчетност на извършваните подводно технически и водолазни работи, ние изпитваме съмнение за наложителността от извършване на някой от тях и за точността на представяните документи за заплащане финансови средства?      Съгласно чл.8.4 от Националният авариен план за борба с нефтени разливи обществеността трябва да бъде информирана за хода на операцията. Не е ясно кое е упълномощеното лице за връзка с обществеността, от което може да се получава адекватна професионална информация за развитието на операцията. Вследствие на това по медиите се появява информация от частни лица, чийто мнения и коментари са по-скоро емоционално лични. Този пропуск, създава възможност за невярна оценка за ситуацията, вследствие на което може да възникне опасна паника сред населението. Същото се отнася и за това, че не може да разберем, кой е ръководител на Морския аварийно-спасителен отряд (МАСО) и каква е неговата компетентност.    Нашите специалисти считат, че трябва първо да се установи какъв е химическият състав на веществото от разлива. През 20-те години на миналия век (когато Мопанг е потънал), мазутът е рядко използван и досега би се втвърдил, а по-вероятно е, това да са тежки смазочни масла от други източници, а това би наложило промяна и опростяване на технологията за неговата ликвидация. Няма сведение за подобна оценка и действие.     Смятаме, че операцията трябва да се възложи на Министерството на отбраната респективно на Военно морските сили (ВМС), които са посочени в НАПБНР и които следва да бъдат ангажирани, в случай, че силите и средствата на ИАМА не са в състояние да изпълнят операцията. При тяхно участие във всички случаи, финансовите разходи щяха да са в хиляди, но много далече под сумата 2.5 милиона лева.    От началото на публичното оповестяване от медиите на изтичането на нефтопродукти от „МОПАНГ“ измина месец. Чака се „добро време” – разтеглива категория, а то може да се случи незнайно кога. Корабът е бил обследван подробно от многократни посещения още преди 10-тина години, от водолазна група ръководена от г-н Михаил Заимов и от други. Говори се, че изтичане на гориво е имало и преди. Нима ИАМА сега научават за това?     Причините да се чака „добро време” са, че сегашния МАСО не разполага с адекватните плаващи технически средства за справяне при неподходящи метеорологични условия. Ако чакането продължава сумата може да нарасне? А може би такива са желанията на определени служители от ведомствата?    Ако не бяха умишлено изведени от експлоатация плаващите технически средства (ПЕРУН, МИЗАР, водолазни катери и екипи, 100 т.плаващ кран, аварийно спасително имущество и др.), с които разполагаше специализираното управление, ликвидирано от Морска администрация и които бяха доказали своите възможности и полезност по време на операции, например при аварията на румънския супер танкер „Униря“ пред нос Емине, когато Бургаския залив можеше да бъде залят от 68 хиляди тона нефтопродукти, изваждането на потъналия в Бургас кораб „Мехмет Аслан”, а и в много други операции, включително и в чужбина.      Бавния ход на операцията, която тече за ликвидиране на опасността от нефтен разлив от „МОПАНГ“, е предвестник на това което, може ни да се случи при масов инцидент или голям разлив на нефтопродукти. Не са ясни само деня, часа и мястото на събитието при който, биха били нанесени изключително сериозни вреди на флора, фауна и туристическата морска крайбрежна индустрия.    Хаотичните действия, които наблюдаваме до момента показват, че Министерството на транспорта не е транспонирало адекватно изискванията на ратифицирани международни конвенции във вътрешното законодателство. Налични са много документи, но на практика констатираме некоординирани и хаотични действия, липса на адекватен контрол за изпълнението на задачата. Кой ще понесе отговорността – министъра, изпълнителния директор на ИАМА или директора на правната дирекция на МТИТС. Да не се стигне до колективната отговорност, което на практика е безотговорност.    Основната функция на ИАМА, като изпълнителна агенция е контролна. В много нормативни документи, които са подготвяни от ИАМА е предвидено агенцията или нейни поделения/отдели да имат функции на изпълнител. Така се появява абсурда, ИАМА да контролира сама себе си. Противоречащо и на „Специалния административен контрол”.    Във връзка с необходимостта обществеността да бъде информирана за развитието на операцията, молим да разпоредите отговорните държавни длъжности лица да свеждат периодична информация за развитието на операцията към медиите.    Накрая, но не и на последно място нашата загриженост касае състоянието на националната морска транспортна, социално-гражданска безопасност, свързана с коректно, точно и добросъвестно изпълнение на международните ни конвенционални ангажименти. Горното е свързано с международната правна отговорност на Р.Б., в случай на евентуални неблагоприятни последици за субекта (Р.Б), поради нарушаване от него на международно правните норми и на международното правно задължение.             С УВАЖЕНИЕ: Председател „     Варна-9000, ул. „Граф Игна­тиев” №6, вход А, ет.1, ап.1 ,  GSM  0888515853      ", "date": "2018.09.25", "title": "ОТВОРЕНО ПИСМО ДО : МИНИСТЪР-ПРЕДСЕДАТЕЛЯ  г-н БОЙКО БОРИСОВ"}
{"url": "http://www.classa.bg/%D1%81%D0%B2%D1%8F%D1%82/item/387645-%D1%81%D0%BA%D1%8A%D0%BF%D0%B8-%D0%BC%D0%B8%D0%BD%D0%B8-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7", "text": "Процесът на разминиране на Босна и Херцеговина започна през 1996 г., почти веднага  след създаването на специален Център за разминиране. Само след два месеца създаването си, той предаде на босненските власти цялата налична информация за мините на територията на държавата и предостви специално оборудване на стойност 600 000 евро.    Финансирането на центъра не спира и днес, но от забележителните резултати се вижда само промяната на названието му на BHMAC (Bosnia and Herzegovina Mine Action Centre). Средствата, отпуснати за въпросната програма, бяха достатъчни, но бяха изразходвани за други цели.    Към днешна дата, в Босна и Херцеговина има 1058 квадратни километра територия, в които има вероятност да са разположени мини.  Една от основните задачи на центъра е разработването на подробни карти, чрез които техническата част на процеса на разминирането би следвало да се движи много по-бързо. Но според последните данни, повече от половината от карти, разработени от центъра, са сгрешени. Анализаторите предполагат, че това не е случайно и тази дейност всъщност има цел да привлече допълнителни финансови ресурси от ЕС.  Процесът на разминиране на тези наистина опасни територии се движи изключително бавно. При този темп, работата ще приключи след не по-рано от 30 години. Плановете на Европейския съюз предвиждат тази програма да завърши преди 2025 г.  Но очевидно, това няма да бъде постигнато и белезите от войната през 1992-1995 г. ще продължават още дълго да личат на Стария континент.", "date": "2018.09.25", "title": "Скъпи мини за Европейският съюз"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387646-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BD%D0%BE%D0%B2%D0%B8%D0%BD%D0%B0,-%D0%BA%D0%BE%D1%8F%D1%82%D0%BE-%D0%BA%D0%B0%D1%81%D0%B0%D0%B5-%D0%B2%D1%81%D0%B5%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD", "text": "Няма да има увеличение на цената на тока от 1 октомври. Предстои обаче поскъпване на природния газ с около 8% за крайния потребител. Това бе решено на днешното открито заседание на Комисията за енергийно и водно регулиране, на което бе обсъдено исканото от \"Булгаргаз\" увеличение на цената на синьото гориво с близо 14 на сто. Председателят на регулатора Иван Иванов уточни, че Комисията е намерила необходимия буфер, за да не се увеличава цената на тока. Намерен е излишък от средства, които са събрани от фонд „Сигурност на електроенергийната система\". \"По такъв начин, Комисията чрез това свое решение, до голяма степен потиска някои тенденции, които се появиха в различни сектори за повишаване на цените, за повишаване на инфлацията. Ние, в този случай се явяваме ревизиращ фактор, и се надявам, ако се наложи, да направим същото и към 1 януари – с други думи цената на електрическата енергия, която ние нормално определяме за едногодишен период, да не се налага да се променя на тримесечни периоди\", коментира Иванов. Относно предстоящото повишение на цената на природния газ с 14% от 1 октомври омбудсманът Мая Манолова коментира, че решението ще повлече след себе си цените на стоките и услугите. \"Нека публично обоснове ценообразуващите фактори. Има някои елементи, които не могат да се проследят публично. В доклада на КЕВР има неясни и непълни обосновки като например кои са алтернативните горива и световните пазари\". Трябва всяко число и елемент подробно да се обяснява, дължите обяснение\", обяви Манолова. От своя страна председателят на КЕВР отвърна, че ако екипът на Манолова има съмнения по обсъжданите цени - да заповяда и с експертите на комисията ще обсъдят всеки детайл. \"Този път няма никакъв невзет приход от \"Булгаргаз\", ние нямаме никакъв инструмент за въздействие по цените. Искам да кажа, че за потребителите, независимо дали са битови или бизнес потребители, повишението на услугата ще бъде с не повече от 8 процента\", категоричен бе Иванов. Иван Иванов не се нае да прогнозира каква ще бъде цената на природния газ от 1 януари, но уточни, че тя може както да се увеличи, така и да се намали. \r\n      ", "date": "2018.09.25", "title": "Финансова новина, която касае всеки българин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387647-%D1%80%D0%B5%D0%B2%D0%B8%D0%B7%D0%BE%D1%80%D0%BE-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B8%D1%82%D0%BD%D0%B8%D1%86%D0%B8%D1%82%D0%B5-%D0%B2%D1%8A%D0%B2-%E2%80%9E%D0%B2%D0%B8%D0%BD%D0%BF%D1%80%D0%BE%D0%BC-%D0%BA%D0%B0%D1%80%D0%BD%D0%BE%D0%B1%D0%B0%D1%82%E2%80%9D-%D0%B8-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D0%B7%D0%B0%D0%B2%D0%BE%D0%B4%D0%B0", "text": "Ако този кран има алкохол – има последствия. Ако няма алкохол, не е било нужно да се стига до там. Да бяха сложили от митницата един спиртомер, за да разберем за какво става въпрос. Това заяви депутатът от Обединени патриоти Емил Димитров – Ревизоро по повод нелегалния спиртопровод, който бе открит от агенция „Митници\" във „Винпром Карнобат\".      „Говорим за една мощност, която работи и е отремонтирана, но не е уведомена митница. Покажете, че има алкохолно съдържание в тази вода, за да знаем. Те направиха едни кадри, убедиха ни, че нещо тече от този кран, но не казаха какво е то. Да бяха сложили от митницата един спиртомер, за да разберем за какво става въпрос\", каза още той пред bTV. По думите му решението на съда е правилно - един ден е достатъчно, за да се извърши проверка. \"20 години нямаше комисия, такава, каквато имам честа в момента да ръководя\", каза той. Според Димитров работещите във „Винпром Карнобат\" са направили много лоша услуга на собственика, като са скочили да бият митничарите. „Не видях да бъдат спрени\", отбеляза депутатът.", "date": "2018.09.25", "title": "Ревизоро коментира акцията на митниците във „Винпром Карнобат” и разкри какво се случва в завода"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387648-%D0%B4o%C4%B8%D0%BBa%D0%B4-%D1%80%D0%B0%D0%B7%D0%BA%D1%80%D0%B8-%D0%BD-%D0%BC-%D0%BDe-%D0%BF%D0%BBa%D1%89a-%D0%B4oc%D1%82a%D1%82%D1%8A%D1%87%D0%BDo-%D0%BDa-pa%D0%B1o%D1%82%D0%BD%D0%B8%D1%86%D0%B8%D1%82e-c%D0%B8-%D0%B2-%D0%B1%D1%8A%D0%BB%D0%B3ap%D0%B8%D1%8F", "text": "Moдният гигaнт Н&М нe ycпявa дa изпълни oбeщaниeтo cи дa гapaнтиpa, чe paбoтницитe, зaeти във фaбpиĸитe дocтaвчици зa фиpмaтa, пoлyчaвaт cпpaвeдливo зaплaщaнe. Mнoгo oт тяx тpябвa дa ce тpyдят дoпълнитeлни чacoвe, зa дa oцeлявaт. Toвa твъpдят пpaвoзaщитни opгaнизaции в cвoe изcлeдвaнe, цитиpaнo oт Rеutеrѕ, пише Мъни бг. Te пocoчвaт тoвa нa бaзa нa интepвютa c 62-мa дyши, нaпpaвeни във фaбpиĸи зa дocтaвĸи нa дpexи зa вepигaтa в Бългapия, Typция, Индия и Kaмбoджa.      Πo дyмитe нa eĸcпepтитe зaeтитe тaм нe пoлyчaвaт възнaгpaждeния, ĸoитo дa ce дoближaвaт дo т.нap. жизнeн минимyм, нeoбxoдим зa пoĸpивaнeтo нa ocнoвнитe нyжди. Cпopeд изcлeдвaнeтo paбoтeщитe зa ĸoмпaниитe дocтaвчици нa вepигaтa в Kaмбoджa пeчeлят пo-мaлĸo oт пoлoвинaтa oт нивoтo нa жизнeния минимyм, a cъщo тaĸa възнaгpaждeниятa им ce paвнявaт нa eднa тpeтa oт тeзи в Индия и Typция. Boдeщитe бpaндoвe в бpaншa ca пoд pacтящ нaтиcĸ oт cтpaнa нa пoтpeбитeли и нa opгaнизaции зa зaщитa нa пpaвaтa нa paбoтницитe пo oтнoшeниe нa ycлoвиятa нa тpyд, ĸoитo пpeдocтaвят нa cлyжитeлитe cи. Cпopeд opгaнизaциятa Сlеаn Сlоthеѕ Саmоаіgn (ССС) швeдcĸaтa ĸoмпaния Н&М, ĸoятo e втopaтa нaй-гoлямa в cвeтa в мoдния бpaнш cлeд иcпaнcĸaтa Іndіtех, нe e изпълнилa aнгaжимeнт, пoeт пpeз 2013 гoдинa, дa гapaнтиpa, чe дo 2018 гoдинa oĸoлo 850 000 paбoтници в тeĸcтилнaтa индycтpия щe пoлyчaвaт зaплaтa, дocтигaщa жизнeния минимyм. Oт вepигaтa, ĸoятo имa нaд 4800 мaгaзинa в 69 дъpжaви, пocoчвaт, чe ca ycпeли дa cпaзят oбeщaниeтo cи зa 600 фaбpиĸи, ĸъдeтo ca зaeти 930 000 paбoтници. Oт ĸoмпaниятa cъщo тaĸa ĸaзвaт, чe нe cпoдeлят виждaнeтo нa ССС зa пътя, пo ĸoйтo тpябвa дa ce cтигнe дo пo-дълбoĸи пpoмeни в индycтpиятa. \"Hямa yнивepcaлнo дoгoвopeнo paвнищe нa зaплaщaнe, тaĸa чe тo тpябвa дa ce oпpeдeлят oт cтpaнитe нa пaзapa нa тpyдa чpeз чecтни пpeгoвopи мeждy paбoтoдaтeли и пpeдcтaвитeли нa paбoтницитe, a нe oт зaпaднитe мapĸи\", пocoчвa гoвopитeлят нa швeдcĸия гигaнт.", "date": "2018.09.25", "title": "Дoĸлaд разкри: Н&М нe плaщa дocтaтъчнo нa paбoтницитe cи в Бългapия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387649-%D0%BD%D0%BE%D0%B2%D0%B0%D1%82%D0%B0-%D0%BD%D0%B0%D1%80%D0%B5%D0%B4%D0%B1%D0%B0-%D0%BD%D0%B0-%D0%BC%D1%80%D1%80%D0%B1-%D0%BD%D0%B5-%D1%80%D0%B5%D1%88%D0%B0%D0%B2%D0%B0-%D0%B8%D0%B7%D1%86%D1%8F%D0%BB%D0%BE-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%81%D0%BC%D0%B5%D1%82%D0%BA%D0%B8-%D0%B7%D0%B0-%D0%B2%D0%BE%D0%B4%D0%B0", "text": " нова Наредба на регионалното министерство няма да реши основните проблеми, които имат гражданите с ВиК дружествата, защото там не се решава основният проблем – за справедливостта при формирането на сметките за вода. Напротив, ще се появят нови междусъседски спорове и разправи, в резултат на това, очаквам и жалбите до омбудсмана и до другите институции да се увеличат.“ Това каза омбудсманът Мая Манолова на организираната от нея обществена дискусия по проблеми на гражданите при формирането на сметки за вода. Целта на форума беше да бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи, както и на новата Наредба, предложена за обществено обсъждане от регионалното ведомство. Манолова информира, че в институцията постъпват стотици жалби, в които хората недоволстват най-вече от несправедливото допълнително включване към техните сметки на разход вода „общо потребление“. „Има увеличение с всяка следваща година на тези жалби, като през 2017 г. те са се увеличили два пъти спрямо 2018 г. По-точно, постъпилите жалби през 2017 г. са 488, включително, една голяма част от тях са колективни, от цели населени места и от цели етажни собствености, като половината от тях се отнасят до разхода „общо потребление“. Така е и през 2018 г., като през първите осем месеца те са 313 жалби, от които 142 по отношение на разхода „общо потребление“, подчерта общественият защитник. Мая Манолова подчерта, че причините за формиране на този разход са липсата на индивидуални водомери, наличието на технически неизправни уреди за измерване, декларирането на имоти като необитаеми, в които реално се потребява вода, неосигуряването на достъп за реално отчитане на водомерите, на течове, кражби и др. Тя посочи още, че нормативната уредба допуска и двойно плащане на задълженията за вода. Омбудсманът допълни, че във всеки годишен доклад за дейността на институцията тези проблеми са посочени с конкретни препоръки за тяхното преодоляване, но дори и новата Наредба на Министерство на регионалното развитие и благоустройството няма да разреши този казус, защото няма справедливост при новия начин на разпределяне на потребената вода, както и че не се осигурява баланс между интересите на гражданите и ВиК дружествата.     „Най-важното, което липсва в наредбата, е промяна в несправедливия принцип добросъвестният потребител да плаща освен собственото си индивидуално потребление и разход вода „общо потребление“, обобщи Мая Манолова. Според нея новата наредба запазва порочната практика да не се дава възможност на гражданите да сключат индивидуални договори с ВиК операторите, както и липсата на договори между етажната собственост и ВиК дружеството, което е в нарушение на Закона за регулиране на ВиК услугите, според който „се одобряват общи условия на договорите за предоставяне на ВиК услуги на потребителите“ , докато текстът, с който продължава да борави новата наредба е „публично известни общи условия“, които отново ще се одобряват без обществено обсъждане след обявяване на интернет-страницата на съответното ВиК дружество. Манолова изрази несъгласие и с разпределянето „по равно“ на допълнителния разход „общо потребление“ на всеки един от имотите в сграда етажна собственост и даде за пример възрастна жена, която живее в гарсониера и ще трябва да плаща колкото едно 5-членно семейство в тристаен апартамент или търговски обект. „Наредбата има и текстове, които биха създали предпоставки за лобизъм. Например, ангажиментът на всички граждани оттук и занапред да могат да поставят само и единствено водомери на дистанционен отчет. Мисля, че е спорен въпросът доколко това е необходимо в малките населени места анализът на това как работят тези уреди за дистанционно отчитане при топлофикациите не води до еднозначни изводи“, категорична бе Манолова. По време на форума, и граждани, и потребителски организации заявиха несъгласието си с новата наредба, тъй като „няма да реши проблемите с високите фактури“. Управителят на блок 200 от кв. „Красно село“, чийто жители наскоро получиха сметки между 1 700 лева и 3 000 лева, получи публично извинение изпълнителния директор на „Софийска вода“ и уверението, че ще бъдат коригирани след допълнителната проверка по техния случай. Зам.-министърът на МРРБ Малина Крумова заяви, че всички предложения ще бъдат внимателно разгледани и взети под внимание в новата наредба. В дискусията участваха още Вяра Костова от Комисията за защита на потребителите, адв. Елена Гоцева от Българска национална асоциация „Активни потребители“, Димитър Деков – председател на Сдружение за правна помощ на потребителите, инж. Емил Георгиев – изпълнителен секретар на Федерация на потребителите в България, Анжелика Цокова и Георги Христов от Гражданско движение „Днес“, Емил Златков и Вангел Цилев от Български потребителски център, инж. Георги Владов – заместник-председател на Съюз на ВиК операторите в Република България и управител на ВиК Видин, Васил Тренев – изпълнителен директор на „Софийска вода“ АД и неговият колега Любомир Филипов – директор на „Стратегически и партньорски проекти“, представители на ВиК оператори от Благоевград, Шумен, Ямбол и десетки граждани.", "date": "2018.09.25", "title": "Новата Наредба на МРРБ не решава изцяло проблема с високите сметки за вода"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387650-%D0%B4%D0%B5%D1%81%D0%BD%D0%B8%D1%8F%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D1%83%D0%BA%D0%BB%D0%BE%D0%BD-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B2%D0%B5%D1%87%D0%B5-%D0%B5-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D1%81%D0%BF", "text": " на Корнелия Нинова БСП е на път да се превърне в евтина политическа куртизанка, която, в желанието си да бъде обладана от властта, с лекота се отрича от моралните си и идейни ценности. През последните две години се наблюдава загуба на идентичност и прикрити опити за преформатиране на партията от лява в национал-популитска формация. Напоследък обаче председателката не може да скрие десния си националистически уклон, който стана очеваден около казуса с Унгария.     На 12 септември Европейският парламент задейства процедура срещу управляваната от Виктор Орбан еврочленка заради нарушаване на фундаментални ценности на демокрацията и човешките права в следните области - конституционната и избирателната система; независимостта на институциите и правата на съдиите; корупцията и конфликтите на интереси; правото на неприкосновеност на личния живот и защитата на данни; свободата на изразяване; академичната свобода; свободата на вероизповедание; свободата на сдружаване; правото на еднакво отношение; правата на хората от малцинствата; основните права на мигрантите; икономическите и социалните права.  Корнелия Нинова обаче обяви, че е против санкциите за Орбан  – позиция, която се споделя от крайната десница и националистите в Европа, но не и от демократичните и прогресивни партии. „Не за пръв път със Сергей ще бъдем на различни позиции”, каза в телевизинно интервю партийната председателка, опитвайки се да представи тоталното си разминаване с европейските прогресивни партии като разминаване със Сергей Станишев. Срамната истина е, че Нинова е на различна позиция  с цялата европейска левица,  а не само със Станишев, не само с оглавяваната от него група на социалистите и демократити в Европейския парламент, но и с:  - групата на Европейската обединена левица, в която са испанската „Подемос”, гръцката „Сириза”, германската „Левите” и др., - групата на зелените, - групата на либералите и демократите.   Справката за поименното гласуване показва, че  само двама евродепутати от Групата на социалистите и демократите са гласували в подкрепа на Орбан  – Момчил Неков от БСП и чешкият депутат Ян Келлер. Така  Корнелия Нинова и Момчил Неков се оказаха на един акъл с крайно десните и националистическите формации: - групата  „Европа на нациите и свободата” с лидер  Марин Льо Пен , - групата на  Найджъл Фарадж  „Европа на свобадата и пряката демокрация”, - групата на европейските консерватори и реформисти. Нинова и Неков са на един акъл с евродепутатите от ГЕРБ (без Ева Майдел), които гласуваха различно от политическото си семейство ЕНП, както и с евродепутатите Николай Бареков и Ангел Джамбазки (същият този Джамбазки, които неотдавна се изцепи, че в БСП били за разстрел заради Македония). И не това е страшно. Страшното е, че личното мнение на Нинова се приписва на цялата партия. Страшното е, че стъпканата БСП мълчи , докато председателката ѝ я превръща в евтина политическа куртизанка, която от две години се придвижва все по-близко до Орбан, Льо Пен и Фарадж и се отдалечава от европейската левица. Защото не за пръв път Нинова мисли като крайната десница и европейските националистите. Или сте забравили, че   и се разграничи от българските евродепутати социалисти, гласували с цялата левица и зелените в Европарламента за Резолюцията за правата на човека и миграцията в трети държави? Страшното е, че идейните дебати са задушени, неудобните са отстранени и  не само партията, но и много хора в нея, се превръщат в евтини куртизанки , които се водят не от идеи, а от поговорки като \"Преклонена главица, сабя не я сече\".  Защото идват избори, ще се редят листи и ще се номинират кандидати - за депутати, съветници, кметове, за запълване на политически квоти в държавни органи... При единомислието на ГЕРБ, патриотите и БСП на Нинова по казуса с Унгария няма опозиция, която да каже колко неадекватна е подкрепата за Орбан. Затова публикуваме част от анализа на Евгений Дайнов по повод гласуването в Европейския парламент и ситуацията в Унгария: \"Не става дума за нападение срещу някакъв национален герой; а за наказание срещу човек, правещ заслон за кражбите на своите приятели и семейства и поради тази причина нарушаващ елементарни законови норми, изразяващи ценностите на Европа. Според тазгодишен доклад на ОЛАФ (европейската служба, разследваща кражби на еврофондове), зетят на Виктор Орбан днес усвоява около една-трета от всички европейски фондове в Унгария, което го обогатява с около 1.5 милиарда евро годишно. В разследване от миналата година, Ройтерс разкрива, че група десетина унгарски „бизнесмени”, събрала се покрай въпросния зет и един съученик на унгарския премиер, е усвоила общо към 9 милиарда евро публични средства от 2010 година насам. А докато преди 2010 година тази групичка е усвоявала под 2 процента от стойността на всички обществени поръчки в Унгария, то към 2017 година този процент чудодейно е стигнал 28 процента. За да се поддържа крадене в такива размери е задължително да се случат няколко неща. Първо, да няма ефективно налагане на закона . Защото, съгласете се, ако има професионални разследващи, преследващи и законораздаващи институции, крадящите много бързо ще се оказат в затвора. Затова Виктор Орбан преустанови върховенството на закона в Унгария, като подчини съдебните органи пряко на своята воля. Второ, да няма независими медии , които да си вършат работата. Напомням дефиницията за такива, дадена още от Джордж Оруел, един голям разбирач на диктаторския манталитет: „Журнализъм – това е да публикуваш нещо, което властта не иска да види публикувано”. Такива публикации в Унгария отдавна няма, защото 100 процента от всички медии са директно подчинени на властта. Трето, обществото да бъде убедено да не се вглежда прекалено внимателно в делата на политиците си. За целта е необходимо, след ликвидирането на правосъдието и свободата на словото, да бъдат притиснати другите среди, в които се форимира обществено мнение – неправителствените организации и университетите . И това Орбан вече направи, като прокара ред закони, правещи работата на НПО на практика невъзможна. Със закон се опитва да закрие и единствения частен (т.е. независим) университет в Унгария, а напоследък лично диктува на държавните университети, какви предмети могат и какви не могат да преподават. Звучи като Туркменистан от времето на Сапармурат Туркменбаши Великолепни; но се случва днес в Европа... Европейският парламент гласува наказание за Унгария именно за тези три неща, а не, както смехотворно се изказа унгарският външен министър – защото било имало заговор на „либерални” политици, които искали да залеят Унгария с мигранти. ... По отношение на мигрантите, интересът на Унгария (да държи бежанците в нашия регион) и на България (да не ги държи) са коренно противоположни – факт, към който ГЕРБ и БСП проявяват престъпно нехайство. Дали обаче има нещо привлекателно за българите в модела общество, изградено от Орбан в самата Унгария? Да започнем с главното. Орбан твърди, че гради общество, което не е основано върху човешките права, както е в Европа; а е основано върху принадлежността на гражданите към християнството и към унгарската етническа група. „Унгария за унгарците-християни” – приложимо ли е това към България? За разлика от България, Унгария е етнически хомогенна страна. Доста над 90 на сто от населението е и християнско, и унгарско. Защото Унгария още през 1940-те години изтребва евреите си, а следвоенните мирни договори и от 1919 г. и от 1947 г. отрязват от нея територии, в които живеят не-унгарци. България е съвсем различна. Тя не изтребва, а спасява евреите си; освен това в нея живеят поне 15 на сто мюсюлмани и поне 12 на сто не-етнически българи. Няма как да се провикнем „България за българите-християни”, тъй като веднага ще възникне въпросът: какво правим с не-българите и с не-християните? Затова  България има интерес да се придържа не към схващанията на Орбан, а към схващанията на Васил Левски , според който (нали помни?): . България само печели от привързаността си към европейските ценности, следващи линията на Левски – т.е. към онова схващане за правата, според което всички хора имат еднакви права, бидейки хора; и според което не може правата да са обвързани с произход или религия. Да не говорим за настойчивия призив на Орбан унгарците да не мислят за нищо друго, а само за „труд, семейство, преданост към Отечеството”. Едва ли е перспективна държавата, в която никой не гледа, какво правят държавниците (дали не крадат, например), защото единствените права, които съществуват, е човек да си наляга парцалите, да си гледа семейството и да слави вождовете на Отечеството...\"", "date": "2018.09.25", "title": "Десният националистически уклон на Нинова вече е заплаха за БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387651-%D1%80%D0%B0%D0%B4%D0%BE%D1%81%D0%B2%D0%B5%D1%82-%D1%80%D0%B0%D0%B4%D0%B5%D0%B2,-%D0%B1%D1%81%D0%BA-433-000-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D1%82-405-000-%D1%80%D0%B0%D0%B1%D0%BE%D1%82%D0%B5%D1%89%D0%B8-%D1%84%D0%B8%D1%80%D0%BC%D0%B8", "text": "  България е два пъти по-малка от Холандия, но там чиновниците са 20 000, докато ние тук поддържаме армия за 20 Холандии. Инквизицията на средния ешалон на държавните учреждения съсипва бизнеса, категоричен е Радосвет Радев В България има армия от 433 000 държавни служители, които контролират 405 000 работещи фирми.  Шокиращата статистика изнесе при посещението си в Бургас председателят на Българската стопанска камара (БСК) Радосвет Радев, който днес се срещна с бизнеса, а след това и с областния управител на Бургас Вълчо Чолаков, пише „Флагман“.     Радев подчерта, че голямата бюрокрация, е била основната тема на разговора му с бургаските предприемачи. „ Специфичните проблеми са тромава и инквизираща държавна администрация.  Един от случаите е свързан с работата на РИОСВ, друг с Инспекцията по труда, те се повтарят и си приличат. Смея да твърдя, че държавната администрация не е готова да партнира с бизнеса. Куриозното, е че на най-високо ниво – министри, председатели на агенции декларират това нещо, но средният мениджмънт унищожава бизнеса”, каза пред журналисти в Бургас Радосвет Радев.     „ Едно от обясненията за намаляване на безработицата в България е драматичният ръст на наемане на хора в администрациите.  На всеки един стопански обект си има зачислен по държавен служител, което от своя страна кара всяка фирма да назначи човек, който е за връзка с „инквизиторите”.  България е два пъти по-малка от Холандия, но там чиновниците са 20 000, докато ние тук поддържаме армия за 20 Холандии” , допълни Радосвет Радев. Шефът на БСК отбеляза, че за бизнеса голям проблем е начинът на провеждането на обществени поръчки.  Парите се харчат непрозрачно, търговете се правят за „наши хора” и печелят от същите тези „наши хора” , отсече Радев. В Бургас той е бил запознат с казуса на средноголяма компания с 200 души работници, която била изряден данъкоплатец,  но  определени обществени поръчки били печелени от фирми с 20 служители, които наемали подизпълнители , работещи „на черно”. „Регламентите в България не защитават почтения бизнес”, категоричен е Радосвет Радев.      ", "date": "2018.09.25", "title": "Радосвет Радев, БСК: 433 000 държавни служители контролират 405 000 работещи фирми!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387641-%D1%81%D1%83%D1%80%D0%BE%D0%B2%D0%B8-%D0%B8%D1%81%D1%82%D0%B8%D0%BD%D0%B8-%D0%B7%D0%B0-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Всеки бизнес има предизвикателства, но повечето хора са склонни сами да научават как да се справят. Често по трудния начин. Няма как да не сте чували фразата „Иска ми се да знаех това, когато започвах\". Е, няма нищо срамно да питаш, за да не губиш енергия и ресурси по пътя към целите си. Затова и в последните години стана модерно менторството. Но то е нищо повече от съвременен термин за нещо, което предците ни са формулирали с мъдростта „Не питай старило, питай патило\". Бизнес средата доста се е променила оттогава, но има някои универсални съвети, които почти всеки ментор дава на тези, които търсят помощ. Ето и някои от тях. Времето е по-ценно от парите Не правете грешката да се откажете от живота си, докато не постигнете целите си. През цялото си предприемачество ще печелите различни суми пари и ще постигате различни резултати. Но никога няма да имате различни времена. Всеки ден има само 24 часа. Ценете времето си. Ако не харесвате нещо в работата си, променете го Вероятно имате по-голям контрол над ситуацията, отколкото смятате. Не очаквайте всеки ден да е цветя и рози. Предприемачеството е трудно, но така и трябва да бъде. Ако все пак има части от вашата работа, които особено не ви харесват, говорете с някого за това и обмислете решения, които да подобрят ситуацията. Не свиквайте с нещата, които ви притесняват или напрягат, защото това е пагубно за целия бизнес. Не се втурвайте с главата напред Когато се сблъсквате със сложен проблем, не се опитвайте веднага да го разрешите. Първо, изяснете фактите. Второ, определете крайния резултат, който търсите. Трето, дефинирайте конкретно проблема, който смятате, че се опитвате да разрешите. Четвърто, пробвайте се да формулирате най-малко пет алтернативи за решаване на проблема. Тогава и само тогава можете да се заемете със ситуацията. Не знаете, колкото си мислите, че знаете Търсете съвети от хора, които са минали по пътя ви преди вас. Говорете с други предприемачи, с други ръководители. Гледайте и слушайте онези, които са около вас. Имате много да учите. Научете се как да преговаряте Независимо дали говорите със служители, клиенти, продавачи, всеки разговор е преговори, дори и да не изглежда така на пръв поглед. И през цялото време усъвършенствайте това умение. Има повече от един път към успеха Не се страхувайте от промяната. Посрещайте я с отворени обятия. Доста неочаквани неща ще се случат по време на предприемачеството ви. Вашето пътуване до успеха има много пътища. И никога няма да разберете как ще се почувствате в даден момент, докато този момент не настъпи. Бъдете активни Упражненията подобряват както паметта, така и мисловните умения – и двете са важни за предприемаческите умения. Останете активни през годините, като правите някакъв вид упражнения всяка седмица. Може дори да откриете, че развивате най-добрата си стратегическа мисъл, докато се упражнявате. Четете Бил Гейтс чете един час всяка нощ и пише бележки в периферията на всяка книга. Четете колкото се може повече – книги, блогове, списания, вестници. И не само нещата, които се отнасят за вашия бизнес. Вие сте единственият, който контролира работата и живота си. Независимо колко далече или близо сте до постигането на целите си, наслаждавайте се на пътуването до тях.", "date": "2018.09.25", "title": "Сурови истини за предприемачеството"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387642-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D1%82%D0%B2-%D0%B2%D0%BE%D0%B4%D0%B5%D1%89%D0%B0-%D1%81%D0%B5-%D1%80%D0%B0%D0%B7%D1%87%D0%B5%D0%BA%D0%BD%D0%B0-%D0%BF%D0%BE%D0%BB%D1%83%D0%B3%D0%BE%D0%BB%D0%B0,-%D0%B0-%D0%BD%D0%B5%D0%BF%D0%BE%D0%B7%D0%BD%D0%B0%D1%82-%D0%BC%D1%8A%D0%B6-%D1%8F-%D0%BC%D0%B0%D1%87%D0%BA%D0%B0-50-%D0%BC%D0%B8%D0%BD%D1%83%D1%82%D0%B8,-%D0%B7%D0%B0-%D0%B4%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Известната британска водеща Трини Уудал шашардиса феновете си. 54-годишнта ТВ водеща, която е еквивалент на българската Гала (и двете водят сутрешен блок) показа шокиращи снимки и видео в личния си инстаграм профил.     От кадрите се вижда как непознат мъж я мачка по цялото й тяло в продължение на 50 минути, а накрая тя му плаща 1 600 паунда.     Тя се подложи на тази скъпа и болезнена процедура в името на красотата. Излезе, че това е най-новият и актуален масаж, който бори целулита и портокаловата кожа.     54-годишната Трини се бе разсъблякла по бельо, а иновативната процедура й бе приложена в реномираната лондонска клиника Julien de Richeville.      „Боли. Много боли, но действа. Още след първата процедура се отървах от няколко сантиметра от бедрата, краката и корема ми. Изглеждам супер, но исках дългите ми крака да са още по-изваяни и да нямам целулит”, споделя Трини по време на снимките от процедурата й.     Болезнената разкрасителна процедура включва силно и продължително масажиране в зоните, където най-често се появява портокаловата кожа. А експертите от клиниката казват, че всеки, който има 1 600 паунда, може да се възползва от нея.      ", "date": "2018.09.25", "title": "Известна ТВ водеща се разчекна полугола, а непознат мъж я мачка 50 минути, за да... (СНИМКИ 18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387636-%D0%BC%D0%B5%D0%B4%D0%B8%D0%B9%D0%BD%D0%B8-%D0%BB%D1%8A%D0%B6%D0%B8-2-%E2%80%93-%D0%BC%D0%B8%D1%82%D0%BE%D0%B2%D0%B5-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B2-%D1%81%D0%B2%D0%BE%D0%B3%D0%B5-%D0%B8%D0%BB%D0%B8-%D0%BA%D0%B0%D0%BA-%D1%81%D0%B5-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B8%D1%80%D0%B0-%D1%87%D0%BE%D0%B2%D0%B5%D1%88%D0%BA%D0%B0-%D0%B4%D1%80%D0%B0%D0%BC%D0%B0", "text": "Медиите експлоатираха катастрофата в Своге като топ-новина, с която може да се привлекат повече зрители (читатели). И вместо да изяснят причините, създадоха бъркотия от обвинения напосоки. Да се търси някаква целенасочена кампания в иначе добре обслужващите властта медии е трудно. По-скоро имаше невярна информация, невежи репортери, безкритични водещи, които бяха само наивни слушатели на всевъзможни гости. И, разбира се, атрактивни заглавия – „Пътят убиец”, „Автобусът убиец” и др. подобни в кресливите медии.  Така, вместо обществото да стигне до някакъв ясен извод, който да води до съответни мерки, се създаде погрешна представа. По случая се изказаха невъобразим брой експерти и постоянни коментатори в тв студиите. Някои от тях казаха истината, други демонстрираха своята значимост, намерили удобен случай да попаднат пред камери. Повечето медии нападаха всеки участник, свидетел, човек от институции и като ретранслатори създадоха митове. Мит 1. – Липсваща смачкана мантинела е причина Около месец преди катастрофата в Своге почти на същото място е имало друга катастрофа, камион събаря мантинелата, от тогава тя не е оправена. Не става ясно дали автобусът е минал точно през тази част или в някакъв край до нея, така или иначе той на свой ред щеше да събори мантинелата, дори да беше изрядна. Адвокатът на шофьора на автобуса развива идеята, дали щяла да има такава тежка катастрофа, ако е имало мантинела. Това повтарят в различни медии. Някои наивно изтъкват и глупости, например че болтовете на мантинелата били завити без шайби. Или било много важно, че мантинелата е по-близо до платното, отколкото трябва. Всъщност автобусът се е движил в отсрещното платно. И такава ниска мантинела, както и да е закрепена, не може да спре връхлитащ върху нея автобус със скорост 50 км в час. В цяла България край пътищата се виждат изкривени съборени мантинели от катастрофи. Един експерт каза пред телевизиите, че на такива опасни места край дере се поставят като заграждения бетонни блокове, а не мантинели. Но това слабо се чу, на фона на разсъждения кой е виновен, че не е оправил мантинелата. Та чак издирваха фирма подизпълнител от Своге, свързана с политик и т. н.   Това беше най-коварната заблуда за обществото – да снемат вината от шофьора. А според следствието и прокуратурата засега той е единственият виновен, най-малко заради превишената скорост. В най-добрия случай действията на шофьора, ако не са единствената причина, са поне една от главните причини за катастрофата. Има ясни обстоятелства, свидетели извън автобуса виждат всичко и са потърпевши. Автобусът навлиза в насрещното, удря последователно две коли, слава Богу без пътниците в тях да пострадат, после минава през мантинелата и се търкулва в дерето. Защо навлиза в насрещното? До този момент няма намеса на никаква мантинела. Вали дъжд, скоростта е превишена с 13 км в час, за което математикът проф. Михаил Константинов коментира, че така се увеличава кинетичната енергия със 76%. Тоест много по-лесно е автобус да поднесе с такава уж леко превишена скорост. И на опасен път, където и разрешената скорост е твърде висока за остротата на завоя. Наблюденията показвали, че на този път край Своге, шофьорите обикновено превишавали скоростта с около 30%. Масово шофьорите си мислят , че 10-15 км отгоре над ограничението е безопасно. Оневиняването на шофьора мина през множество сълзливи репортажи, които показваха страдащото му семейство, плачеща дъщеря, самият той говори с треперещ глас, адвокатът му обвинява пред камерите.  И чрез изказвания на оцелели пътници: „Шофьорът е невинен”. Как са разбрали от 5-ия или 6-ия ред в автобуса, че е невинен, не е ясно, но това тиражираха медиите. Обществото е склонно да попива версии, които му допадат, като се търси виновен извън потърпевшия – горкият шофьор няма вина, пътната настилка е лоша, мантинела няма и др. Преди да се стигне до пътната настилка, нямаше отговор защо автобусът не е минал на технически преглед (отговорността е на шофьора, който е и едноличен собственик на фирмата), какви са гумите му. И най-важното – как е карал на мокър участък. Според един инструктор по кормуване, Васил Жеков, става дума за човешка грешка, защото повечето шофьори не отчитат смяната от сухо на мокро. Той препоръча пред Би Ти Ви шофьорите, които карат пътници, да се тренират на специални полигони, защото категорията и стажът не означават, че шофьорът може да се справи с такава ситуация. Това беше най-важният извод от катастрофата, но той не се чу сред поток от обвинения. Полезно беше все пак да се чуе и за коланите в автобусите. По този въпрос най-запомнящото се е, че някакви независими разследващи търкаха асфалта с джапанки да доказват, че сцеплението не е както трябва. НПО искало да прави независимо разследване. Представители на неправителствени организации с подвеждащи имена, каквато е Институтът по пътна безопасност, обявиха, че асфалтът нямал нужната структура и бил гладък като огледало. Всъщност още няма окончателна експертиза за качеството на асфалта. Но медиите насочиха в тази посока общественото мнение главно чрез изказванията на министъра на регионалното развитие и строителство Николай Нанков. Той беше заинтересован да снеме политическата отговорност от себе си и ГЕРБ, и да насочи недоволството към определена фирма (вероятно в интерес на на други фирми – виж по-долу). Така той насочи вината към „предишните” управляващи – пътят бил ремонтиран по времето на Орешарски. Нанков се прояви като поредната типична калинка на Борисов. В характерната си скоропоговорка министърът избълва пред камерите на телевизиите заучени фрази, подготвени му от хора от кабинета, че асфалтът съдържал варовик, това било недопустимо според нормативите. Да, ама се оказва, че това не е вярно. В асфалтови смески по норматив се добавя варовик и у нас, и по света. Доколко – в този случай, още няма данни от лабораторно изследване, а дори да има, отделна експертиза трябва да докаже, че настилката е една от причините за катастрофата (а не единствената, както внушиха медии). Нанков изтъкна като голямо нарушение, че при строителството смеските били изследвани от „частна лаборатория”, която била „тяхна”, на „Трейс груп”, чиято фирма извършва ремонта. Това е подвеждащо, защото не може строителна фирма без своя лаборатория да участва в обществени поръчки. Дали е частна лабораторията не е критерий, а дали е лицензирана от държавата (каквато е въпросната). Дали има нарушение на нормативи, тепърва ще се види. Но така подхвърленото от министъра нищо не доказва, само създава съмнение, каквото на министъра (вече бивш) е било нужно. Защото след ремонта този път е приет от държавна приемателна комисия, в която влизат 22-ма души от АПИ, КАТ, ДАИ, изпълнители, проектанти, надзор, Областно пътно управление и др. Оказва се, че пътят е асфалтиран 2014 г., приет с акт 15 през 2015 г. и с акт 16 през 2016 г., когато Нанков е министър. По тоя път минава целият трафик от камиони на магистрала „Хемус”, когато я ремонтират и през уикендите. Досега на това място няма паднали камиони заради настилка. В медиите не правеха и разлика между проект на пътя (което включва радиус на завой, отводнителни шахти, каквито са недостатъчни на това място и вода тече по платното, и др.) и ремонт на пътя, преасфалтиране. Внушението от министъра беше срещу „Трейс груп”. Бегла справка показва, че в последните години „Трейс груп”, макар да е печелил големи поръчки в миналото, сега отпада на търговете, а други любими на властта фирми печелят големите проекти в пътното строителство, поне две от тях свързани с Делян Пеевски, според някои публикации (виж  ). Тъй като обществото е убедено, че има корупция в обществените поръчки и пътното строителство, печелят фирми, които са на когото трябва, плащат процент и т. н., беше много лесно медиите да насочат общественото недоволство от катастрофата към ремонта. Но така се замазват реалните причини. От цялата работа излезе, че чрез медиите някои превърнаха човешката трагедия в политически борби, а други я употребиха за разчистване на бизнес сметки.  Като завършек премиерът Борисов използва катастрофата да обнови кабинета си с трима министри, в опит да свали малко нарастващото недоволство към управлението му.  ", "date": "2018.09.25", "title": "Медийни лъжи 2. – Митове за катастрофата в Своге или как се експлоатира човешка драма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387637-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": " ли се да отговорим честно на въпроса дали днешна България е независима държава, ще си причиним тежка меланхолия. Защото откровеният, политнекоректен отговор е само един - България е всичко друго, но не и независима. Да вземем външната ни политика. В повечето случаи тези, които я провеждат, се ръководят не от желанието да бъдат защитени националните ни интереси, а от принципа \"каквото кажат началниците\". Примиренческата теза, че сме малка държава и затова сме били осъдени винаги да изпълняваме заповедите на някой голям играч е крайно несъстоятелна. Държави като Чехия, Австрия или Унгария са с размерите на България, но това изобщо не кара техните политици да изпитват чувство за малоценност и да слюноотделят при всяко нареждане от чуждо посолство. Така че въпросът за независимостта изобщо не опира до големината на държавата. Този въпрос е свързан основно с куража на нейния политически елит. Ако този елит има смелостта да отстоява националните интереси, значи страната е независима. Ако обаче той възприема себе си единтсвено като проводник на чужбински желания, тогава, естествено, за никаква независимост не може да се говори. Има и още един аспект на независимостта, който доста често ни убягва. Имам предвид самостоятелното мислене. Това може, на пръв поглед, да звучи отвлечено, но всъщност е страшно важно и има съвсем осезаеми практически последици. През последните три десетилетия в обществената мисъл в България господства един хиперлиберален модел. Според неговите постулати всичко трябва да бъде приватизирано, защото частното било изначално добро, а държавното било изначално лошо. Този начин на мислене не е изобретен в България, разбира се. Той е вносна стока. Става дума за механично присаждане на българска почва на идеите на Вашингтонския консенсус, добили популярост в края на 80-те години. Е, основната част от българските анализатори, особено тези със засилено медийно присъствие, са страстни фенове на Вашингтонския консенсус. Някой би могъл да каже, че това няма особено значение, някакви си идеи, голяма работа....Работата е там, че тъкмо идеите имат огромно значение. Защото те оформят политиките, а съответно и начините, по които протича животът ни. Ето ви конкретен, при това съвсем актуален и трагичен пример. Катастрофата край Своге, която отне живота на 17 души, е пряк резултат на схващането, че всичко трябва да бъде оставено на пазара, а държавата трябва да контролира колкото се може по-малко. Когато държавният контрол отслабне или съвсем изчезне, почват да фалират банки и застрахователни компании, а качеството на пътищата се скапва и бройката на загиналите при катастрофи се увеличава. Сляпото, безкритично, безмозъчно следване на чуждия либерален модел води до погром и в здравеопазването, и в образованието, и в културата, изобщо навсякъде. Отказът от самостоятелно мислене се превръща в съвсем материална катастрофа. Имаме огромна нужда както от независими политици, така и от независими мислители. От хора, които няма папагалски да повтарят чуждите схеми. От хора, които ще имат смелостта да мислят различно.", "date": "2018.09.25", "title": "Изчезналата независимост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387638-%D0%B2%D1%81%D0%B8%D1%87%D0%BA%D0%BE-%D0%B5-%D0%BA%D0%B0%D0%B7%D0%B0%D0%BD%D0%BE", "text": "Сериозно – така пише във вестника – „Четете „Труд”, госпожи и господа – там всичко е казано”! Пише го, както правилно предположихте, в „ТРУД” – и сигурно е вярно.  Както е вярно и съобщението за бедствието, сполетяло родния парламент според друг текст в трудовия всекидневник – „Депутатите прояждат чаши за кафе”!  Потресени се вторачваме в по-ситните буквички, за да разберем откъде тоя неистов глад – та чак чашките си да дъвчат. Е, слава Богу, не става дума за порцелан – за да бъде законотворчеството екологично, чашките за кафе щели да ги правят от вафлени корички. И щели да издържат по 40 минути – повече, отколкото някои закони, преди да им внесат поправките!  „24 ЧАСА” също е фен на иновациите – според него във варненските болници постъпват странни пациенти – „Пепелянки нападат Варна, лекуват 10 в болница”. От какво страдат влечугите не става ясно, по коя клинична пътека са ги сурнали – също, в случая клиничният случай е на съставителя на заглавието, който така е объркал словореда, че и психиатър трудно би се ориентирал.  „МОНИТОР” след лова на бежанци се е насочил към излавяне на родни нелегали – „Всеки втори хазяин нелегален” – твърди от първа страница вестникът. Справка в речника ще покаже, че нелегален е човек, който живее някъде скришно, тайно, извън закона – значи сума ти народ у нас се укрива, но все пак се изхитря да си прибира наемите!  Това – добре, но модата да се живее извън закона се прехвърли от хората към добитъка – „7 от 10 домашни прасета са нелегални” – обявява на друга своя легална страница наблюдателното издание.  С прасетата – лесно, ако не покрай чумата, покрай Коледа ще излязат от нелегалност, виж, с хазяите работата ще е малко по-трудна…  „ТЕЛЕГРАФ” пък търси някаква симбиоза между разсъблечените красавици от вътрешните си страници и спортните новини – „Нимфоманка пази вратар от ритници”! Не си представяйте хубавицата, застанала с голи гърди да брани любимия, на картинката се вижда въпросният вратар, който гордо показва футболните си кори – на едната е изобразена красавицата, а на другата – нещо любопитно – „собствения му лик, където е гол”. Как и къде ликът може да бъде гол – редакторът оставя на вашето въображение.  Новата учебна година започва по малко необичаен начин – с нововъведения в учебните програми. „Учат младите да не дават рушвет на КАТ” – радва се „СТАНДАРТ”. Очевидно досега този урок е липсвал на мнозина, остава да се въведе и нещо като кръжок за вече завършилите училище катаджии, в който да ги учат как да не си искат рушвета.  Още по-необичайно започва и годината за учителите – според огромното заглавие на първа страница „Вълчев нареди на директорите: Никакви пари от родителите”. За всички, които ще се притеснят от тая сурова заповед, има и малко уточнение – „Може да даряват, но не бива да ги задължават”…  А вие, родители, все пак внимавайте с дечурлигата – особено, ако ги видите не със смартфон, а с книжка в ръка – „24 ЧАСА” съвсем сериозно на цяла страница, рекламираща собствено издание, ни убеждава, че „Това лято най-добрите четива се предават по полов път”!  Хвърляйте газетата и тичайте да дезинфекцирате ръцете, с които сте я пипали – може и да не е най-доброто, но все пак е четиво, а човек никога не знае…   От ", "date": "2018.09.25", "title": "Всичко е казано!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387639-%D1%81%D0%B0%D0%BA%D1%81%D0%BA%D0%BE%D0%B1%D1%83%D1%80%D0%B3%D0%B3%D0%BE%D1%82%D1%81%D0%BA%D0%B8-%D0%BC%D0%BE%D0%B8%D1%82%D0%B5-%D0%BF%D1%80%D0%B5%D0%B4%D1%86%D0%B8-%D1%81%D0%B0-%D0%B2%D0%BD%D0%B0%D1%81%D1%8F%D0%BB%D0%B8-%D0%BC%D0%B8%D0%BB%D0%B8%D0%BE%D0%BD%D0%B8,-%D0%B0-%D1%81%D0%B5%D0%B3%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B8%D0%B7%D0%BD%D0%B0%D1%81%D1%8F%D1%82", "text": "\"За съжаление, за мен тези дни атмосферата е извънредно тягостна и ме боли да го кажа - донякъде стига до момента да прелее чашата\", каза Сакскобургготски. Той сподели, че му е болно след решението на съда за двореца \"Врана\" и от \"това ожесточение, систематизирано преследване, като се има предвид, че в нашата страна всеки има право на собственост, още повече че това са наследствени имоти трето поколение\". \"Би било много грозно да ме принудят да напусна пак и да съм във второ изгнание и то една република, която е от ЕС и е демократична\", коментира Сакскобургготски по-късно пред журналисти и посочи, че това ще се отрази лошо на имиджа на България. Той отбеляза, че е възпитаван да служи, а не да се облагодетелства, не да консумира властта. Бих искал да намекна за хората, които ме мерят с един по-специален аршин, че моите предци са внасяли милиони, а днес в някои страни се вижда, че политиците изнасят немалко пари в други страни, каза Сакскобургготски. Председателят на ДПС  , който заедно с депутати от Движението, беше гост на събитието, коментира, че казусът трябва да се реши по един достоен начин. Въпросът за собствеността на имотите, отнети от държавата, вероятно стои в полето на законодателния орган, посочи той. Съпредседателят на НДСВ Станимир Илчев коментира, че \"комбинация от неграмотност, завист, алчност и парвенющина днес чука на вратата на този парк и на този дворец\". За книгата той посочи, че статиите в нея са написани в типичния за   \"успокоен, сдържан стил, в който прозира една ненатрапчива, но многозначителна дълбочина\". Журналистката Красина Кръстева, която е написала единия предговор към книгата, посочи, че във всички тези статии я няма злобата на деня, а звучат благо и мъдро. Ако някой ги чете разбъркани, няма да познаете кога точно са писани, защото в тях винаги се призовава за трите \"Р\" - разум, работа, родолюбие, коментира тя. Автор на другия предговор е почетният председател на ДПС  . Книгата със статии е издание на Алианса на либералите и демократите в Европа. На премиерата й присъстваха и евродепутатът Илхан Кючюк, настоящи депутати и бивши министри от НДСВ, предаде БТА.", "date": "2018.09.25", "title": "Сакскобургготски: Моите предци са внасяли милиони, а сега политиците изнасят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387640-%D0%B5%D0%BA-%D1%81%D1%8A%D0%B4%D0%B8-%D0%BF%D0%BE%D0%BB%D1%88%D0%B0", "text": "Европейската комисия съобщи днес, че предава Полша на Съда на ЕС заради нарушаване на правилото за независимост на съдебната власт. Отбелязва се, че Полша ще отговаря заради закона за Върховния съд. ЕК настоява Европейският съд да издаде временни насоки до постановяването на окончателно решение. Уточнява се, че промените в посочения полски закон не съответстват на изискванията на ЕС. С промените пенсионната възраст на полските върховни съдии бе намалена от 70 на 65 години, с което 27 от 72-мата съдии може да бъдат предсрочно освободени. Законът засяга и председателя на полския Върховен съд, който изглежда няма да може да завърши 6-годишния си мандат, предаде БТА. ЕК настоява Съдът на ЕС да се произнесе възможно най-скоро. Комисията изпрати официално уведомително писмо до полските власти на 2 юли, последвано от мотивирано становище на 14 август. Отговорите, които полските власти дадоха и по двата документа, не разсеяха опасенията на ЕК от правно естество, се посочва в съобщение на институцията. Съгласно новия полски закон на съдиите, засегнати от понижаването на пенсионната възраст, се предоставя възможност да поискат удължаване на мандата си, което може да бъде одобрено от президента на държавата за срок от три години, с възможност за еднократно подновяване. Няма ясно определени изисквания за вземането на решение от президента, нито е предвиден съдебен надзор, ако той отхвърли искането, отбелязва ЕК. Единствената предпазна мярка, предложена от полските власти, е незадължително съгласуване с Националния съдебен съвет – служба, чийто настоящ състав е в нарушение на европейските изисквания за независимост на съдебната власт. ЕК остава на мнение, че полският закон за Върховния съд е несъвместим с правото на ЕС, тъй като подкопава правилото за независимост на съдебната власт, включително несменяемостта на съдиите, като по този начин Полша не изпълнява задълженията си по договора за ЕС и Хартата на основните права. Принципите на правовата държава са част от общите ценности, на които се основава ЕС. Събитията в Полша накараха ЕК да започне преговори с полското правителство през януари 2016 година. Комисията редовно и подробно съобщава за хода на преговорите на Европейския парламент и на Съвета на ЕС. На 29 юли миналата година ЕК започна производство за установяване на нарушение, а на 20 декември 2017 г. отнесе въпроса до Съда на ЕС. Също на 20 декември миналата година ЕК задейства за първи път процедурата по член 7 от договора за ЕС и изпрати обосновано предложение за решение на Съвета на ЕС за установяване на очевидна заплаха от тежко нарушение на принципите на правовата държава от страна на Полша. Предвидена е възможност Съветът на ЕС, с мнозинство от 4/5 от своите членове, да установи, че съществува очевидна заплаха за тежко нарушение от страна на държава в ЕС на общностните ценности, посочени в член 2 от договора за ЕС. На изслушването на полската страна на заседание на Съвета на ЕС по общи въпроси на 26 юни тази година не бяха посочени предстоящи мерки в отговор на продължаващите опасения на ЕК. Предвид това, както и заради липсата на напредък по този въпрос в рамките на преговорите с Варшава, на 2 юли ЕК изпрати до Полша официално уведомително писмо, в което изложи ясно своите опасения от правно естество. На 2 август полските власти отговориха, като отхвърлиха доводите на ЕК. На 14 август ЕК изпрати обосновано становище по този въпрос до полските власти и получи отговор на 14 септември, с който отново опасенията на комисията от правно естество не бяха разсеяни, пише в съобщението. На 18 септември полската страна бе изслушана за втори път в Съвета на ЕС. Полските власти отново защитиха позицията си и отказаха да предложат каквито и да било мерки в отговор на изразените опасения, отбелязва ЕК.", "date": "2018.09.25", "title": "ЕК съди Полша"}
{"url": "http://www.classa.bg/%D1%81%D0%B2%D1%8F%D1%82/item/387632-%D0%B4%D1%8A%D1%89%D0%B5%D1%80%D1%8F-%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BF%D0%BE%D1%87%D0%B8%D0%BD%D0%B0-%D0%BD%D0%B0%D1%81%D1%80%D0%B5%D0%B4-%D0%BF%D0%BE%D0%BB%D0%B5%D1%82,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%8F%D0%B4%D0%B5-%D1%81%D0%B0%D0%BD%D0%B4%D0%B2%D0%B8%D1%87-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE", "text": "Британската верига за бързо хранене Pret a Manger е разследвана във връзка със смъртта през 2016 г. на дъщерята на милионера и основател на компанията за играчки WOW Toys, Надим-Еднан Лаперуз. Девойката почина, след като получи алергична реакция по време на полет на British Airways и след като яде закуска купена от въпросната компания, информира The Guardian.   Дъщерята на предприемача, на 15 години, е била много алергична към сусама и винаги е проверявала съставките на храната си. В деня на смъртта си, малко преди да се качи на полет, тя си купила сандвич от Pret a Manger, без да знае, че съдържа тази съставка. Компанията добавила печен сусам в багетата без да го е маркирала на опаковката.   На борда на самолета Наташа се почувствала зле и въпреки че баща й и е инжектирал две дози специализирани лекарства, тя починала от сърдечен арест.   Следователите ще изслушат следващата седмица свидетелствата на семейството, управителя на Pret a Manger, където момичето е купило храната и ръководителят на сигурността на компанията. Също така ще бъде проучено как екипажът на самолета е действал при оказване на помощ на момичето.   По време на разследването ще бъдат разгледани и законите за стандартите за етикетиране на продукти и ще бъде решено дали те трябва да бъдат засилени.   \"Болката е неописуема. Всичко, което казваме и правим ни напомня, че тя не е с нас\", казва пред вестника бащата на Наташа.", "date": "2018.09.25", "title": "Дъщеря на милионер почина насред полет, след като яде сандвич на летището"}
{"url": "http://www.classa.bg/%D1%81%D0%B2%D1%8F%D1%82/item/387633-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F,-%D0%BC%D0%B5%D0%BA%D1%81%D0%B8%D0%BA%D0%BE-%D0%B8-%D1%87%D0%B8%D0%BB%D0%B8-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BC%D0%B0%D0%B4%D1%83%D1%80%D0%BE", "text": "Тази неделя венецуелските власти обявиха, че още 4 души са арестувани заради ролята си в неуспешния атентат срещу президента на страната на 4 август.   Министърът на комуникацията и информацията Хорхе Родригес, представи по време на пресконференция в двореца Мирафлорес видеоклип и доказателства че в нападението срещу Николас Мадуро имат участие правителствата на Колумбия, Мексико и Чили.   Родригес обвини служителите на тези страни, че участват в защитата на участници в атентата, опитали се да напуснат страната с помощта на чилийския посланик и посолството на Мексико, предаде венецуелската агенция за новини AVN.   \"Чудя се дали посланика на Чили може да се подложи на детектора на лъжата. Чили трябва да обясни кой е длъжностното лице, което е трябвало да работи, за да избягат престъпниците, Колумбия и Мексико също трябва да обяснят кой трябваше улесни бягството им\", добави той.   Правителството на Мексико изрази в изявление на Министерството на външните работи, че \"категорично отхвърля неоснователните обвинения, насочени срещу нашия дипломатически персонал.\"   От своя страна, правителството на Чили също е отхвърлило \"най-категорично сериозните и клеветнически инсинуации и заплахи на правителството Николас Мадуро, изразени от Хорхе Родригес\".   Колумбия също \"категорично отхвърля обвиненията\", направени от венецуелския министър на комуникациите и информацията. От Министерството на външните работи заявиха, че посолството във Венецуела, както и 15 акредитирани консулства, \"нямат друг интерес в работата си освен помощта и закрилата на сънародниците ни, затова твърденията на министър Родригес са напълно неоснователни \".a", "date": "2018.09.25", "title": "Венецуела обвинява Колумбия, Мексико и Чили за атентата срещу Мадуро"}
{"url": "http://www.classa.bg/%D1%81%D0%B2%D1%8F%D1%82/item/387634-%D1%80%D1%83%D1%81%D0%BA%D0%B8-%D0%BA%D0%BE%D1%81%D0%BC%D0%BE%D0%BD%D0%B0%D0%B2%D1%82-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BB%D0%B5%D0%B2%D0%B8%D1%82%D0%B0%D1%86%D0%B8%D1%8F-%D0%BD%D0%B0-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D1%81-%D0%BA%D0%BE%D0%BC%D0%BF%D0%BB%D0%B8%D0%BC%D0%B5%D0%BD%D1%82-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "Олег Артемиев, руски космонавт, накара да се усмихне дъщерята и старши съветник на президента на САЩ, Иванка Тръмп, след като й направи емоционален комплимент, по време на телефонен разговор от Международната космическа станция (МКС), съобщава Express.   Разговорът между дъщерята на президента и екипажа на МКС се проведе по време на посещението на Иванка Тръмп в космическия център на НАСА Линдън Джонсън в Хюстън, Тексас (САЩ).   \"Когато те виждам по телевизията и по новините, моето настроение се подобрява\", каза Артемиев, подчертавайки, че той я смята за \"любезен и сладък\" човек.   Иванка Тръмп се изчерви, засмя се и благодари на космонавта „Много любезно от ваша страна и ви благодаря много, благодаря ви, Олег!\".   Комплиментът на руския екипаж може да се види в 12.00 минута от разпространеното в социалните мрежи видео.   В допълнение към разговорите с екипажа на МКС, заедно с Тексаския сенатор Тед Круз, дъщерята на президента направи обиколка, като посети Центъра за контрол на мисиите, който координира и наблюдава всички пилотирани полети. Тя се срещна и с учени от НАСА.", "date": "2018.09.25", "title": "Руски космонавт предизвика \"левитация\" на Иванка Тръмп с комплимент от космоса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387635-%D0%B2%D0%B0%D1%81%D0%B8%D0%BB-%D0%B2%D0%B0%D1%81%D0%B8%D0%BB%D0%B5%D0%B2-%D1%85%D0%BB%D1%8F%D0%B1%D1%8A%D1%82-%D0%B5-%D0%BD%D0%B0-%D0%BF%D1%8A%D1%80%D0%B2%D0%BE-%D0%BC%D1%8F%D1%81%D1%82%D0%BE-%D0%BE%D1%82-%D1%85%D0%B8%D0%BB%D1%8F%D0%B4%D0%BE%D0%BB%D0%B5%D1%82%D0%B8%D1%8F-%D0%BD%D0%B0%D1%81%D0%B0%D0%BC", "text": "Коя е първата молба, която вярващите оправят към Бога в първата християнска молитва, обявена от Христос на учениците му – молитвата “ Отче наш “? “Хлябът наш насущний, дай ни го и днес“. Хлябът! На първо място, от хилядолетия насам. Най-вкусната дума ! А коя е най – зловещата ? Глад!     Василев призовава политическите партии да търсят единението на българския народ на основата на заветите на Левски. Името и идеите на Апостола за чиста и свята република могат да сплотят политиците и хората за спасяването на държавата, да привлекат към урните и тези, които са били разочаровани от политиката. Корнелия Нинова първа прие предизвикателството и обяви, че БСП приема заветите на Левски за основа на националния проект “Визия за България“. Идеите на Апостола са моралната Конституция за всеки българин“, каза тя в срещата си с патриотични организации. Репортаж от нея ще видите преди голямото интервю с Нинова. Предаването отделя специално място и на “Визия за България“. Василев тълкува силните и неубедителните страни на документа. Може ли той да се превърне в национална програма ? Корнелия Нинова ще отговори пред вас на много от стотиците въпроси, изпратени за нея до Василев. Откровени, внимателни, остри, интересни, враждебни – българите искат да знаят мнението на лидера на най-голямата опозиционна партия в България, търсят отговори за себе си, за бъдещето на страната, за опасностите пред нас. С какво едно ново правителство на БСП ще бъде различно от тези, които сме виждали ? Може ли да обещае, че ако управлява, след 4 години България вече няма да бъде най-бедната страна в Европейския съюз? Или най-корумпираната? Как се издържа, когато след толкова спечелени битки виждаш, че сраженията нямат край? Какво прави синът й в Америка? Кой го издържа? БСП приема или отхвърля натиска над Унгария? Ще води ли превантивна политика, за да предотврати случаите, когато правителството руши националния интерес – като концесията на летище София? Между двете има 1 лев и 25 стотинки. Това е цената на 700 грама хляб в София, нерядко с вкус на смлян картон. Може ли хлябът ви да бъде два пъти по-евтин, по-вкусен и без химически примеси, набухватели и ензими ?", "date": "2018.09.25", "title": "Васил Василев: Хлябът е на първо място от хилядолетия насам!"}
{"url": "http://www.classa.bg/%D1%81%D0%B2%D1%8F%D1%82/item/387629-%D0%B3%D0%BE%D1%80%D0%B5%D1%89-%D0%B8%D0%B7%D0%B2%D0%BE%D1%80-%D0%B2-%D0%B9%D0%B5%D0%BB%D0%BE%D1%83%D1%81%D1%82%D0%BE%D1%83%D0%BD-%D0%B8%D0%B7%D1%80%D0%B8%D0%B3%D0%BD%D0%B0-%D0%BE%D1%82%D0%BD%D0%BE%D0%B2%D0%BE-%D1%81%D0%BB%D0%B5%D0%B4-14-%D0%B3%D0%BE%D0%B4%D0%B8%D0%BD%D0%B8", "text": "Термичният извор Ear Spring, разположен на хълма Гейзер в Националния парк Йелоустоун, изригна миналата събота, след като е бил неактивен в продължение на 14 години.   Този гейзер под формата на човешко ухо \"се събуди\" на 15 септември, хвърляйки пара и вода на височина между 6 и 9 метра, след което изригва на постоянна височина от 0,6 метра.   Според представители на парка, цитирани от АП, това е четвъртото изригване на източника през последните 60 години, а също и най-високото, регистрирано от 1957 г. насам.   Това изригване е част от неотдавнашната топлинна активност, регистрирана в Geyser Hill, подчертава медията.", "date": "2018.09.25", "title": "Горещ извор в Йелоустоун изригна отново след 14 години"}
{"url": "http://www.classa.bg/%D1%81%D0%B2%D1%8F%D1%82/item/387630-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-apple-%D0%BE%D0%BF%D1%80%D0%B0%D0%B2%D0%B4%D0%B0-%D0%B2%D0%B8%D1%81%D0%BE%D0%BA%D0%B0%D1%82%D0%B0-%D1%86%D0%B5%D0%BD%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-iphone", "text": "Тим Кук, главен изпълнителен директор на Apple, защити високата цена на новите iPhone XR, XS и XS Max. В тази гама смартфони, представена на 12 септември, цената за най-скъпия модел достига 1,449 долара.   В програмата \"Good Morning America\", Кук каза \" това е най-модерният iPhone, който някога сме правили и той замества много други устройства. Мобилните телефони замениха цифровите фотоапарати, филмовите камери, музикалните плейъри, замениха всички тези различни устройства и няма нужда да ги купувате поотделно\".   \"Продуктът е наистина важен, ние открихме, че хората искат да разполагат с най-иновативния продукт и с оглед на това, съвсем не е евтино да се направи\", добави той.", "date": "2018.09.25", "title": "Директорът на Apple оправда високата цена на новия iPhone"}
{"url": "http://www.classa.bg/%D1%81%D0%B2%D1%8F%D1%82/item/387631-%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D0%B1%D1%83%D1%80%D1%8F,-%D0%BA%D0%BE%D1%8F%D1%82%D0%BE-%D1%89%D0%B5-%D0%B7%D0%B0%D1%81%D0%B5%D0%B3%D0%BD%D0%B5-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "Потенциално катастрофална слънчева буря може да повлияе на всички, да предизвика хаос в електрическите мрежи и електронното оборудване, предупредиха тази седмица няколко експерти от британските медии.   Юха-Пека Лунтама, ръководител на Службата на космическа метеорология на Европейската космическа агенция, каза заяви пред Daily Express, че \"въпросът не е дали това ще се случи, а кога земята ще се сблъска с потенциално опасна слънчева буря\".   Той припомни, че слънчевите изригвания често са придружени от феномен, известен като коронарна маса на изтласкване (CME), експлозия в слънчевото магнитно поле, което изхвърля хиляди милиони тонове слънчева плазма в космоса. Според учения тези явления представляват най-голямата опасност, тъй като те могат да повредят електронните инструменти на Земята.   Според Лунтама \"за дълго време ние сме били късметлии\", но ако настъпи голяма коронарна маса на изтласкване, въздействието ще струва около 18 300 милиона долара само в Европа. \"Никой дори не се е опитал да оцени глобалните разходи при огромно слънчево изригване, всички ще бъдат засегнати\", казва учените.   Том Богдан, експерт в Центъра за космически прогнозиране на времето в САЩ, също обяснява, че тези бури могат да бъдат особено опустошителни днес в сравнение с тази преди настъпили векове, тъй като те влияят \"на съвременните технологии и практически върху всички аспекти на нашия живот. \"   \"Загрижеността тук е, че ако радиация от слънчево изригване удари Земята, тя може да извади от строя спътниците, да наруши работата на мобилните и други средства за комуникация\" сигнализира и Брайън Гаенстер, астрофизик от университета в Торонто , цитиран от The Daily Star.", "date": "2018.09.25", "title": "Експертите предупреждават за слънчева буря, която \"ще засегне целия свят\""}
{"url": "http://www.classa.bg/%D1%81%D0%B2%D1%8F%D1%82/item/387623-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B4%D0%B8%D0%B7%D0%B5%D0%BB%D0%B0-%D0%B2%D1%81%D0%B5-%D0%BE%D1%89%D0%B5-%D0%BD%D0%B5-%D0%B5-%D1%80%D0%B5%D1%88%D0%B5%D0%BD%D0%B0", "text": "Скоро собствениците на дизелови автомобили в Германия може би не ще могат да влизат с колите си в централните части на градовете. Но все още нищо не е решено. Правителството и автомобилната индустрия спорят по детайлите.            на евентуалната забрана за движение на дизелови автомобили в много германски градове германските автомобилопроизводители и правителството проучват възможностите за преоборудване на хардуера на по-старите дизелови автомобили. След срещата на върха в канцлерството, председателят на сдружението на автомобилната индустрия (VDA) Бернхард Матес заяви, че \"правителството и автомобилопроизводителите отново обсъждат този въпрос\". Приоритет е подновяването на дизеловия автопарк. Федералното правителство иска до края на седмицата, заедно с германските автомобилопроизводители да внесе яснота по отношение на по-нататъшните мерки. Министърът на транспорта Андреас Шойер (ХСС) заяви, че и двете страни искат да вземат бързи решения. Също като Бернхард Матес, Шойер подчертава, че приоритет ще бъде обновяването на дизеловия автопарк. Целта е клиентите да сменят старите си дизели за нови модели. \"Приоритетът е ясен: подновяване на дизеловия автопарк, за да бъдат постигнати по-добри показатели за чистота на въздуха в централните части на градовете\", заяви Андреас Шойер.   Замърсеният въздух е проблем в Берлин, както и в много други градове   Досега автомобилопроизводителите отхвърлят идеята за преоборудване на хардуера на дизелите. Преоборудването на дизеловите автомобили е оспорвано и в правителствената коалиция. Напоследък обаче натискът върху транспортния министър и върху автомобилната индустрия се засили и поради заплахата от забрани за движение поради замърсяване на въздуха. Освен шефовете на много германски автомобилни концерни, в срещата участва и финансовият министър Олаф Шолц от ГСДП. ХДС, ХСС и ГСДП спорят седмици наред около правилните мерки за подобряване на чистотата на въздуха с оглед на високите показатели на азотен оксид. Много общини са засегнати от този проблем. Освен това става въпрос и за подхода към по-старите дизелови автомобили, които изхвърлят по-големи количества азотен оксид от допустимите, поради манипулации на производителите. Сегашните мерки, които визират правителството и автомобилните концерни, трябва да предотвратят забраните за движение на дизелови автомобили. Ангела Меркел иска да постигне обща правителствена концепция за преоборудването на хардуера на по-старите дизелови автомобили. Порше дава пример   Автомобилният концерн Порше първи си извади поуки от евентуалните забрани за движение на дизелови автомобили и понижаващите се продажби. Порше е първият германски автомобилен концерн, който се отказва от дизеловите коли. Главният изпълнителен директор на концерна Оливер Блуме заяви следното: \"В бъдеще Порше няма да пуска на пазара дизелови автомобили\". Той допълни, че \"концернът Порше никога не е разработвал и произвеждал собствени дизелови двигатели\", но дизеловият скандал е уронил имиджа му.   Порше каза \"сбогом\" на дизела   Досега Порше внедряваше дизеловите двигатели на дъщерния концерн на Фолксваген-Ауди. Въпреки това прокуратурата води разследване срещу някои отговорни лица в концерна. Прокуратурата ги подозира, че съзнателно са приели манипулирани двигатели от Ауди. Концернът Порше предлага на пазара дизеловите джипове Кайен от по-малко от десет години. По традиция обаче дизелът никога не е играл важна роля за концерна. Само 12 процента от продадените автомобили на Порше са с дизелови двигатели. Затова и отказът от дизеловите автомобили няма да се отрази лошо на концерна. Само за сравнение: половината от всички произведени автомобили на Даймлер и БМВ са с дизелови двигатели. От Порше съобщават, че още от февруари 2018 година дизеловите автомобили вече не са в портфолиото на концерна.", "date": "2018.09.25", "title": "Съдбата на дизела все още не е решена"}
{"url": "http://www.classa.bg/%D1%81%D0%B2%D1%8F%D1%82/item/387624-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BE%D0%BF%D0%BE%D0%BC%D0%BD%D0%B8", "text": "В Германия десните популисти изпреварват най-старата партия - социалдемократите. Разумните хора трябва сега да покажат сила - да защитят демократичните ценности            да кажем това: десните популисти от \"Алтернатива за Германия\" (АзГ) нямат никакво, абсолютно никакво решение на проблемите в страната. Тяхното заклинание звучи така: виновни за всичко са бежанците. Те гледат безучастно, когато на техните митинги се вдигат ръце за хитлеристки поздрави, и мълчат, когато някой напада еврейски ресторанти. Други теми, като жилищният проблем или социалната политика, изобщо не ги интересуват.     Но в най-новото социологическо проучване те - за първи път - изпреварват Социалдемократическата партия, която се гордее с това, че е най-старата германска партия. И това е само моментна снимка на един процес, който съвсем не е приключил. В източногерманските провинции АзГ дори вече е първа политическа сила, сочат други изследвания. И все пак: 82 процента от анкетираните не са изразили подкрепа за \"Алтернатива да Германия\". А един поглед към други страни в Европа дори показва, че в Германия проблемът не е чак толкова сериозен. В Италия популистите са във властта, а в Унгария и Полша управляват националисти. Във Вашингтон пък се разпорежда един Доналд Тръмп. Всички избиратели на АзГ са десни екстремисти?   18 процента от анкетираните биха дали гласа си на \"Алтернатива за Германия\". Тоест за една недемократична и ксенофобска партия, изпълнена с неприязън и лишена от всякаква емпатия спрямо малцинствата. А и партия, която поставя под съмнение разделението на властите. Дали обаче тези 18 процента са все хора, които мислят и действат по този начин? По-скоро не. Това, че в Кемниц хиляди граждани се присъединиха към един поход, в чийто челни редици видяхме демонстранти, възхваляващи Адолф Хитлер и призоваващи към щурм срещу държавата, е достатъчно лошо. Но поведението им същевременно е и знак, че хората не виждат друго място, на което биха могли да излеят своя гняв. При това съвсем не става въпрос само за мигрантите и трудното съжителство с тях, макар че това също е част от проблема. Тук става въпрос за много повече - за уважение, за респект и за чувството, че не ги вземат насериозно, когато в един все по-несигурен свят растат страховете на хората. Доста дълго време вече партиите пренебрегват сериозни теми като жилищната криза и социалното неравенство. Историята показва, че - без значение къде - в такава една среда от общественото недоволство винаги са се възползвали онези, които дават лесни отговори и подстрекават хората. В следвоенна Германия, първоначално само в западната ѝ част, това беше по-различно. Пречистени от ужасните престъпления на нацистите, голямото мнозинство германци бяха решени да търсят баланса и въздържанието, а не поляризиращите дебати. Днес това е по-различно. Гневът и раздразнението се усещат навсякъде - на улицата, в градовете. Демократите трябва да се опомнят   Принос за това имат също и старите, утвърдени партии. В продължение на месеци те не могат да постигнат съгласие каква миграционна политика да водят и не искат да кажат, че отдавна в правителството има постигнат консенсус за това, че принципно границите на Европа трябва да бъдат държани затворени. Да, разбираме също и това, че в случая става въпрос и за политически сметки между канцлерката и нейните критици в собствените редици, и най-вече в баварския ХСС. А пък ние, медиите, не успяваме да уловим в обективите си и да разберем мотивите на онези избиратели, които гласуват за АзГ, но не са непременно десни екстремисти. Сега имаме нужда от това - обществото да се научи отново да говори. Инициативата сега трябва да поемат разумните хора във всички утвърдени партии - а такива има много, те трябва да поведат парада в защита на демократичните ценности. А медиите трябва да си припомнят добрия стар принцип: да информират. А не да се поставят в услуга на някаква кауза - независимо дали тя е добра или не чак толкова добра.", "date": "2018.09.25", "title": "Германия трябва да се опомни"}
{"url": "http://www.classa.bg/%D1%81%D0%B2%D1%8F%D1%82/item/387625-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%BF%D1%80%D0%BE%D1%82%D0%B8%D0%B2-%C2%AB%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-%E2%80%93-2%C2%BB", "text": "\r\n\t власти игнорираха довода за това, че Русия с Германия не могат да бъдат победени с разперени пръсти, тъй като ударът винаги е по-ефективен, когато те са събрани в юмрук“ битката за „Сeверен поток-2“ вече е загубена, пишат украинските средства за масова информация. \r\n Украинското издание „Зеркало недели“ привежда думите на ръководителя на Нафтогаз Андрей Коболев: „Аз винаги се усмихвам, когато се опитват да формулират аргумента, че ние ще се конкурираме чрез тарифите и различните условия със “Северен поток-2“ и че това не е загубена борба. Тя вече е загубена“. \r\n Авторът на публикацията, директорът на Дипломатическата академия „Генадий Удовенко“ при МВнР на Украйна Сергей Корсунский счита, че за Коболев, „главния специалист в отрасъла“ едва ли е било изненада и неотдавнашното заявление на американския президент Доналд Тръмп за това, че Вашингтон не разглежда възможността за въвеждане на санкции срещу компаниите, участващи в строителството на „Северен поток-2“. \r\n „Въпреки многобройните призиви на всички възможни нива за обединяване на всички налични инструменти за въздействие върху привържениците и участниците в проекта – политически, парламентарни, правителствени, експертни – това така и не беше направено» - оплаква се Корсунски. \r\n Авторът на статията нарече обещанията на канцлера на Германия Ангела Меркел за запазване на транзита на руски газ през Украйна „промеждутъчен успех“. \r\n „На заключителния етап на борбата срещу „Северен поток-2“ в процеса на многобройни обсъждания, кръгли маси и конференции, на които украинската страна в повечето случаи убеждаваше сама себе си, а също представителите на редица чуждестранни посолства, стана ясно, че вече няма нови аргументи, а старите не работят“ - пише Корсунски. \r\n Той отбелязва, че в кулоарите все по-често е звучала мисълта за „спасението“ във вид на американски санкции, които ще въведе Тръмп, но Русия обвини САЩ в нечистоплътни действия, насочени към прокарване на американския втечнен природен газ в Европа, а Германия и съвсем „ги остави без внимание, заявявайки, че проектът ще бъде реализиран, въпреки позицията на Вашингтон“. \r\n „Северен поток-2“ е твърде сериозно „парче“ за Германия за да мине блокирането му безболезнено за най-голямата икономика на ЕС“ - признава Корсунски. \r\n Ще отбележим, че в Украйна често заявяваха, че проектът за газопровода уж бил „политически“, но украинския експерт фактически потвърждава икономическата целесъобразност на „Сверен поток-2“. \r\n Корсунски се оплаква, че „симпатизиращите“ на Киев специалисти в администрацията на Тръмп и Държавния департамент на САЩ не са успели да убедят американския лидер, че интересите на Украйна са по-важни, отколкото интересите на едрия бизнес на Германия“. \r\n По-рано в събота в Германия заявиха, че проектът за газопровода „Северен поток-2“ не нарушава европейското право, затова въпросът за закупуването на руски газ ще решава немската икономика. \r\n      ", "date": "2018.09.25", "title": "В Украйна признаха поражението си в битката против «Северен поток – 2»"}
{"url": "http://www.classa.bg/%D1%81%D0%B2%D1%8F%D1%82/item/387626-wp-%D1%83%D0%B1%D0%B5%D0%B4%D0%B8%D1%85%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%BD%D0%B5-%D0%BE%D0%B1%D0%BD%D0%B0%D1%80%D0%BE%D0%B4%D0%B2%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%82%D0%B5-%D0%BF%D0%BE-%C2%AB%D1%80%D1%83%D1%81%D0%BA%D0%BE%D1%82%D0%BE-%D0%B4%D0%B5%D0%BB%D0%BE%C2%BB", "text": "влияние на редица чиновници Доналд Тръмп се отказа от собствената си инициатива за разсекретяване на материалите от така нареченото „руско дело“, пише The Washington Post. Както напомня журналистът от вестника, по-рано президентът нареди да се публикуват съответните материали, тъй като счита, че водещото по това дело Министерство на правосъдието скрива някакви нарушения.     Президентът на САЩ Доналд Тръмп в петък отмени даденото четири дни преди това указание, предписващо да бъдат разсекретени документи за „руската намеса“ в изборите от 2016 година, съобщава The Washington Post с позоваване на блога на Тръмп в „Туитър“. Както се твърди в материала на изданието, сътрудниците на Министерството на правосъдието и други чиновници са убедили президента за сега да не разсекретява тези данни. Отказът на Тръмп от собствената инициатива „  между държавния глава и Министерството на правосъдието във връзка с  , което води специалния прокурор на министерството Робърт Мюлер, подчертава наблюдателят на WP. Както напомня журналистът, в задачата на Мюлер влиза да определи влязъл ли е някой от обкръжението на Тръмп в   с Кремъл за да повлияе на хода на гласуването. По данни на The Washington Post, преди да промени решението си, Тръмп няколко пъти общува с адвоката на Белия дом Емет Флад, а също с високопоставени сътрудници на правораздавателните органи и специалните служби, в това число със заместник генералния прокурор Род Розенстайн. При това Флад провежда подобни беседи с президента вече много седмици, но те   след като президента заяви за своето намерение да разсекрети документите, се казва в статията. Освен това, на Тръмп му повлияха също и съюзниците на САЩ зад граница, включително Великобритания, отбелязва авторът. Указът на Тръмп за разсекретяването на документите по   заплашваше да се превърне в пореден конфликт между администрацията на президента и федералните органи на правораздаването, които като правило крайно неохотно публикуват информация, засягаща делата, следствието по които още не е завършено, пише наблюдателят на WP. Сред материалите, които се канеше да разсекрети президента, имаше фрагменти от тайното постановление на съда, разрешаващо следене на бившия съветник на предизборния щаб на Тръмп Картър Пейдж, а също текстови съобщения на няколко бивши високопоставени служители на Министерството на правосъдието и ФБР  . Освен Тръмп, за обнародване на материалите на   активно се обявяват конгресмените от Републиканската партия: много от тях обвиняват правораздавателните органи в това, че крият информация, която може да дискредитира разследването на Мюлер, се отбелязва в статията. Впрочем, решението, взето от Тръмп в петък показва, че той е готов да се откаже от публикуване на материалите и вместо това да ги предаде за запознаване на генералния инспектор на Министерството на правосъдието; последният вече започна вътрешно разследване за да установи не са ли допуснати нарушения при разследването на  .", "date": "2018.09.25", "title": "WP: Убедиха Тръмп да не обнародва документите по «руското дело»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387627-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%B5%D1%84%D1%80%D0%BE%D1%81%D0%B8%D0%BD%D0%B8%D1%8F-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B8%D0%B9%D1%81%D0%BA%D0%B0", "text": "    През петия век живял в Александрия един добър християнин на име Пафнутий. Той бил твърде богат, уважаван заради благородството си от всички. Жена му също така била добра християнка. Но нямала деца дълго време. Пафнутий правел много благодеяния на бедните, изобщо на нуждаещете се. Най-после му се родила дъщеря, която нарекли Ефросиния. Родителите й дали хубаво образование. На 12 години, след като се лишила от майка, дъщерята станала предмет на най-нежни грижи от страна на бащата. Умна и красива, като поотрасла още, тя пленявала младежите. Любвеобилният баща, като направил избор между момците, обещал да я даде на един младеж, който се отличавал както с образованието, така и с благородството на сърцето си. Но блажена Ефросиния, възпитана от ранни години в благочестие, искрено копнеела да живее само за Господа. И правела всичко, за да се изпълни това нейно желание.     Един от братята в манастира, на който Пафнутий редовно давал помощи, бил пратен от игумена Теодосий да покани благодетеля да дойде на храмовия празник в светата обител. Той обаче не заварил Пафнутий в дома му. Видял се с дъщеря му. Ефросиния го разпитала подробно за манастирския живот. Открила му, че много желае да се посвети в служба на Бога. С тъга му казала и това, че баща й, който много я обичал, вече я обещал на един момък. При това положение нямало да се съгласи да я пусне в манастир. Монахът й обяснил предимствата на девството. Прекарала нощта в молитва. Усилено молила Бога да се изпълни над нея неговата света воля. Ефросиния чувствала, че Бог желае тя да посвети живота си Нему. На празника старецът – йеромонах дошъл при нея. Говорил й дълго за значението на християнското самоотречение. Остригал косата й и я облякъл в монашески дрехи. Оставало само да отиде в някой манастир. Но в кой? В зевически манастир баща й би могъл да я намери. Облечена в дрехи на монах Ефросиния се явила в Теодосиевия манастир и се представила като евнух Смарагд. Като застанала пред игумена Теодосий, Ефросиния казала, че е евнух, който е служил при царския двор, но, притеснен и отегчен от светската суета, дошъл в манастира да спасява душата си. Теодосий поверил младия монах Смарагд на опитния духовник Агапит, който да го ръководи в духовния живот. Красотата на Смарагд, истинска женска красота, станала предмет на смущение за някои манастирски братя, които още не били победили своите немощи. Това си смущение те изразили и пред игумена. Това станало причина Теодосий да повика при себе си Смарагд. Предложи му да живее в самотна килия. Ефросиния приела съвета с радост. В тая килия, която приличала на затвор, тя живяла подвижнически, в пост и молитва, до края на земните си дни. През това време бащата идвал много пъти в манастира, разкривал скръбта си по изгубената своя дъщеря и искал настойчиво от братята да се молят за откриване на следите й. Веднъж той изливал пред игумена скръбта си особено силно. Теодосий го запитал, дали не иска да побеседва с един благочестив брат, който в миналото бил служител в императорския двор. Пафнутий приел веднага това предложение. По това време Ефросиния била постигнала вече голям духовен напредък. По заповед на игумена Агапит завел Пафнутий при затворника Смарагд. Като видяла баща си, Ефросиния заплакала. Но Пафнутий не я познал. От бдения и сълзи красотата й била повяхнала. Лицето й било покрито с монашеско було. Дълго беседвала тя с баща си. Говорила му за вечността и небесната слава, за смирението и чистотата, за любовта и милосърдието – високи добродетели, които приближават до Бога, Който е безкрайната благост. Говорила му също, че любовта към децата не трябва да стои по-високо от любовта към Бога, ме временните скърби, ако се понасят търпеливо, усъвършенстват душата за Небето. Уверявала го, че подир толкова молитви и при Божията благост дъщерята му непременно ще бъде намерена, ако е надобър път, и че каквото и да се случи – Господ ще го утеши в свое време. Беседата на дъщерята оживила дълбоко натъжената душа на бащата. След като се разделил с нея, Пафнутий пак се явил пред игумена и му казал: - Аз получих толкова много полза от тоя брат, като че намерих дъщеря си! За света Ефросиния – тая чиста девица – не е било леко да живее сред общество от мъже. Особено тежко е било за нея свиждането й с нейния нежен баща. Тя гледала душевните му страдания и страдала не по-малко от него. Св. Ефросиния се борела с природата си. С пост, молитва и помощта на Божията благодат тя победила. Тъй прекарала 38 години в манастира, в самотната си килия – затвор близо до манастира. Дните на земния й живот свършвали. Тя легнала тежко болна. В това време баща й пак дошъл в манастира. Узнал за тежката болест на Смарагд. С дълбока скръб говорел, че смъртта на Смарагд ще бъде за него втора загуба след загубата на дъщеря му. Твърдял, че само нему дължи оная покорност на Промисъла, с която понасял загубата на дъщеря си. Пафнутий изпросил от игумена разрешение за свиждане със затворника за последен път. Преподобна Ефросиния, която вече чакала последния час на земния си живот, помолила баща си да остани три дни в манастира. Обещала да му открие нещо неочаквано. Бащата предполагал, че затворникът е имал видения за дъщеря му. И останал да чака. След три дни пак дошъл при отиващия си от тоя свят Смарагд. Тогава светата девица му открила, че той се намира в килията на дъщеря си. Сломена до крайност от болестта, тя му заявила, че оставила годеника си и него заради Господа. Тя помолила баща си да не позволява на никого да се допира до нея. Поискала от него сам да измие тялото на грешната си дъщеря. Накрай го помолила да подари на манастира имуществото, което могло да й принадлежи. След това блажено починала в прегръдката на баща си. Това станало около 445 година. Открилата се тайна за тъй дълго търсената дъщеря произвела на бащата потресаващо действие. Смъртта й окончателно го сломила. Със силен вик той паднал безчувствен на пода. По това време Агапит бил някъде вън от килията. Като чул вика, той се втурнал в килията и свестил бащата. Веднага след това съобщил на игумена за станалото. Скоро се събрали около тялото на преподобна Ефросиния всички братя. Тайната станала известна на цялото манастирско братство. Всички въздали хвала на Бога, че дал сила за победа в една толкова трудна борба. Пафнутий подарил значителна част от имението си на манастира. Останалата част раздал на бедни хора. Решил да прекара остатъка от живота си в килията на дъщеря си. Тук живял 10 години. Умрял на същата оная рогозка, на която починала дъщеря му. Погребали го с чест до гроба на неговата дъщеря. Братята установили всяка година да честват паметта на благочестивия баща и на неговата скъпа дъщеря, преподобна Ефросиния. Дивната Божия благодат се проявила чрез мощите на света Ефросиния още в деня на смъртта й. Само няколко часа след смъртта й един от манастирските братя, сляп с едното око, се помолил горещо на преподобната и изведнъж прогледнал.", "date": "2018.09.25", "title": "Св. преподобна Ефросиния Александрийска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387628-25-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1396 г. – Султан Баязид I разгромява кръстоносната армия на унгарския крал и император на Свещената римска империя Сигизмунд Люксембургски в Битката при Никопол, и продължава настъплението си в Европа.     1513 г. – Испанският конкистадор Васко Нунес де Балбоа става първият европеец, достигнал Тихия океан.     1768 г. – Руско-турска война (1768-1774): Султан Мустафа III обявява война на Русия.     1794 г. – Oснован e град Одеса.     1869 г. – В Браила (Румъния) е създадено Българското книжовно дружество (БКД), трансформирано по-късно в Българска академия на науките (БАН).     1918 г. – Подписан е Берлински протокол между представители на Царство България, Германия, Австро-Унгария и Османската империя, с който Северна Добруджа се предава на Царство България.     1923 г. – Започва Бойчиновският бой при гара Бойчиновци, което е едно от най-големите сражения по време на Септемврийското въстание в България.     1940 г. – Ден на гр. Добрич. На този ден градът е освободен от румънска окупация и е върнат в пределите на майка България.     1974 г. – Група учени излизат със съобщението, че продължаващото използване на аерозоли може да доведе до образуване на дупка в озоновия слой на атмосферата на Земята, покачване на температурата на планетата и рязък скок в раковите заболявания.     1990 г. – България става член на Международния валутен фонд и на Световната банка.     1998 г. – Бордът на директорите на Международния валутен фонд одобрява шестото 3-годишно споразумение с България, според което на страната се предвижда да бъдат отпуснати 840 000 000 долара.    ", "date": "2018.09.25", "title": "25 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387622-%D0%BF%D0%B5%D0%B5%D1%89%D0%B8%D1%8F%D1%82-%D0%BA%D0%B0%D1%83%D0%B1%D0%BE%D0%B9-%D0%BD%D0%B0-%D1%81%D0%BE%D1%86%D0%B0-%D0%B4%D0%B8%D0%B9%D0%BD-%D1%80%D0%B8%D0%B4", "text": "Момичетата от Източния блок лудееха по него, а той се смяташе за пацифист. Роденият преди 80 години Дийн Рид имаше славата на червения „Елвис Пресли\". И до днес не се знае дали е бил убит  от ЩАЗИ или се е самоубил.    певец и актьор Дийн Рид е роден на 22 септември 1938 година в Денвър, щата Колорадо. В един ноемврийски ден на 1971 година на Фестивала на документалното кино в Лайпциг той се запознава с Вибке, която по-късно става негова втора съпруга. След години той се преселва да живее в ГДР. По онова време той е един от най-популярните кънтри певци в Латинска Америка и всенароден любимец в СССР, където го боготвори предимно женската част от населението.     Политическата му кариера започва с преселването на Дийн Рид в Латинска Америка през 1960-те години. След успешни гастроли там започват да го славят като новия Елвис Пресли. Той се преселва в Аржентина, записва албуми, снима се във филми и води собствено телевизионно предаване. Завързва контакти с лявото движение, смята Салвадор Алиенде за свой приятел и публично изразява своето негодувание от политиката на САЩ. Кънтри, уестърн и марксизъм   Левите убеждения и политическата активност правят присъствието му в Латинска Америка нежелателно. Дийн Рид се преселва в Рим. Там снима в италиански уестърни и продължава бурната си политическа дейност. По онова време той все по-силно се ориентира към Съветския съюз, но не забравя и своите латиноамерикански другари. През 1970 година Дийн Рид публично изпира американското знаме пред посолството на САЩ в Сантяго в знак на протест срещу войната във Виетнам и политиката на САЩ в страните от \"Третия свят\". Дотогава Дийн Рид смята себе си за пацифист и по собствените му думи се страхува от думите \"комунист\" и \"социалист\". След няколко посещения в Съветския съюз той обмисля евентуалното си преселване в Москва. \"Именно тази страна ми помогна да стана убеден марксист, революционер и човек\", заявява той.   Дийн Рид пее в Двореца на републиката в Източен Берлин, 1979   Популярността на Дийн Рид в СССР е огромна. Риджи Наделсън, автор на книга за Дийн Рид, озаглавена \"Другарят рок-звезда\", пише за него следното: \"Само под охраната на поне 20 милиционери Дийн Рид успя да напусне залата след първия концерт от третото си турне в Съветския съюз. Плочите му се продават в милионни тиражи. Няма друг американец, който да е имал по-голям успех в Съветския съюз от този 33-годишен бивш каубой от щата Колорадо\". В началото на своята кариера в комунистическия Изток, Дийн Рид се опасява, че неговият репертоар от балади на Елвис, страстни латиноамерикански хитове и популярни американски шлагери няма да се хареса на съветската публика. Но съветските зрители харесват именно тези песни, изпълнени от красивия американец. А протестните му песни срещу войната във Виетнам и Чили остават не особено популярни.   В служба на пропагандата   Американският музикант с леви възгледи се пренася да живее в ГДР. Това е приятна изненада за съветското ръководство. По онова време хиляди хора от ГДР бягат на Запад, а ето, че се появява един, който бяга в обратната посока. \"Измяната\" не остава незабелязана от американците. През 1972 година списание „Нюзуик\" пише: \"Успехът на Дийн Рид е възможен само благодарение на активната подкрепа на Кремъл. Кога друг път ще им се удаде да приемат при себе си един нелеп американец, който води шоуто като дресирана мечка?\" В ГДР Дийн Рид продължава да пее и да се снима в киното. В уестърна от 1975 година \"Братя по кръв\" той всъщност играе самия себе си. Един от главните герои е американски войник, който преминава на страната на противника и става свидетел на масовите убийства на индианци. В този филм Дийн Рид си партнира с един от култовите актьори по онова време - югославския \"индианец\" Гойко Митич. Уестърните, снимани в ГДР, са каубойски по форма и социалистически по съдържание. В тях винаги става дума за жадните и жестоки американци и угнетените индианци.   Разочарованата звезда   Близостта на Дийн Рид с властите му осигурява живот на звезда, каквато той никога не е бил в САЩ. Това обаче не предпазва музиканта от загуба на популярност. В началото на 1980-те години неговата слава помръква. Вместо гастроли и турнета, той има редки изпълнения по съветската и източногерманската телевизия. Престават да го викат и за снимки в киното. Последният му албум \"Дийн Рид\" е пълен провал. Певецът междувременно се е разочаровал и от Източна Германия. В архивите на ЩАЗИ е запазен донос срещу него, в който се твърди, че през 1982 г. Рид е сравнил ГДР с фашистка държава и заявил, че тя му е „дошла до гуша\", заедно с всичките 17 милиона източногерманци. По това време се разпада и бракът с третата му съпруга, актрисата Ренате Блуме, за която се жени през 1981 година. След поредния скандал, на 13 юни 1986 година Дийн Рид е намерен мъртъв край едно езеро. Източногерманските власти съобщават за \"трагична случайност\", но и досега не се знае дали американецът се е самоубил или е бил убит. Факт е, че при аутопсията в кръвта му е открита свръхдоза сънотворни. В прощално писмо от 15 страници, което е били скрито в държавните архиви до 1990 година, той пише, че страда от ревността на жена си. \"Моята смърт няма нищо общо с политиката\", пише певецът и допълва, че вярата му в социализма го е крепяла до последния му ден. \"Той (социализмът- б.ред.) е единственото решение на основните проблеми на хората по света\" пише още Дийн Рид. И до ден днешен се носят слухове, че прощалното му писмо всъщност е било написано от сътрудници на ЩАЗИ, която е \"отстранила пеещия каубой\", след като той бил решил да се върне обратно в САЩ.", "date": "2018.09.25", "title": "Пеещият каубой на соца: Дийн Рид"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387616-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Толкова ще сте заети с домакинска работа, че дори ще забравите за основната си работа и решаването на важни проблеми.Заради ситуация в семейството, може внезапно да отмените пътуване и дори да преместите датата на планирана отпуска. Стойте далеч от тези, на които нямате доверие и познавате само от няколко седмици. ТЕЛЕЦ ( 21 април - 21 май )  Очаква ви един слънчев ден, ако сами не предизвикате облаци в ясното небе. Възможни са грешки в изчисленията и финансовите ви документи, така че бъдете внимателни. Проявете повече съчувствие към онези, които очакват моралната ви подкрепа. Ще трябва да се разкъсвате между семейството и работата и това може да създаде много неудобства и безпокойство. БЛИЗНАЦИ ( 22 май - 21 Юни ) Възможно е неочаквано запознанство, което ще промени коренно живота ви и утвърдените ви възгледи за много неща. Ще се появи и друг източник на доходи, но разумната икономия няма да е излишна. На пътя, трябва да сте изключително внимателни, както като пешеходци, така и като шофьори. Възможни са аварии и глоби.   РАК ( 22 юни - 23 юли ) Във всичко, с което се сблъсквате, виждайте само доброто. Особено сега, когато има всички предпоставки, да изградите отново живота си и да го направите по-щастлив. Доходите ви може да се разклатят, ако започнете да спестявате за \"черни дни\". По-добре, обърнете внимание на здравето си, както и изключете дългите пътувания. ЛЪВ ( 24 юли - 23 август ) Ще имате среща с човек, от който ще зависи бъдещата ви кариера. С роднини са възможни конфликти по битови проблеми. Всяко решение в този ден, трябва да вземате, сами, отчитайки своите интереси. В противен случай, ще бъдете манипулирани от хората около вас. ДЕВА ( 24-ти август - 23 септември ) Не се препоръчва днес, да разчитате само на късмета си, в противен случай ще загубите много. В работата ви, ще се появят интересни перспективи, а шефовете ще ви възложат отговорна и добре платена работа. За рискове във финансовата сфера, сега не е време. Трябва да покажете уважение към тези, които са по-стари и по-опитни. ВЕЗНИ( 24 септември - 23 октомври) Днес е важно да не бързате и да бъдете търпеливи. Не забравяйте, че с постоянство, ще постигнете много в кариерата. В паричните въпроси, ще се нуждаете от точно изчисление и практичност, а в любовта, напротив, станете по-меки и открити. Прекомерната активност и невнимание може да ви навредят, както у дома, така и на пътя.   СКОРПИОН ( 24 октомври - 22 Ноември ) Днес бъдете тихи и сдържани. Съществува риск от нараняване, така че бъдете внимателни. За решаването на финансовите проблеми, ще помогне близък приятел, затова няма смисъл да ги решавате сами. “Колкото по-бавно и стабилно вървиш – толкова по-далеч ще стигнеш!”Тази поговорка, трябва да ръководи личния ви живот, за да не правите грешки.   СТРЕЛЕЦ ( 23 Ноември - 21 Декември ) Днес, ще бъдете откровено мързеливи, ако става дума за домакинската или основната ви работа. В този случай, е по-добре да изберете да отидете сред природата или на разходка. Правните въпроси, ще бъдат решени успешно в следобедните часове, така че по-рано, е безсмислено да се занимавате с тях. В любовта, ви чакат, както сълзи от радост, така и от разочарования. КОЗИРОГ (22 Декември - 20 януари ) По-добре се грижете за хората, които обичате и не бъдете егоисти. Денят е добър за големи покупки, за срещи и забавление. Основното което трябва да помните е, да спазвате мярка във всичко! В личния живот в никакъв случай не бъдете безразлични към избраника си. В момента, това ще е по-зле, дори от скандали и обиди.  ВОДОЛЕЙ ( 21 януари -  19  февруари ) Не си поставяйте непостижими цели, тъй като след това, чувството на неудовлетвореност и разочарование, ще е неизбежно. Постоянните спорове с колегите, няма да доведат до добри резултати, така че се опитайте да решите всичко мирно и не на висок глас. Денят е добър за пълноценна почивка, особено ако отдавна мечтаете за това.   РИБИ ( 20 февруари - 20 март ) Анализирайте какво се случва, така че да не обвинявате другите за проблемите след това. Добре ще преминат, срещи, преговори и подписване на договори. Времето, ще се отрази на емоциите ви и е възможно да планирате романтична среща. Но не избързвайте и не насилвайте събитията.", "date": "2018.09.25", "title": "Дневен хороскоп 25 септември"}
{"url": "http://www.classa.bg/%D1%81%D0%B2%D1%8F%D1%82/item/387617-%D0%BC%D1%8A%D0%BB%D1%87%D0%B0%D0%BB%D0%B8%D0%B2%D0%B8%D1%82%D0%B5-%D0%BF%D0%B0%D0%BF%D0%B8-%D0%B7%D0%B0%D1%89%D0%BE-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B8-%D0%B1%D0%B5%D0%BD%D0%B5%D0%B4%D0%B8%D0%BA%D1%82-%D0%BC%D1%8A%D0%BB%D1%87%D0%B0%D1%82-%D1%81%D1%80%D0%B5%D1%89%D1%83-%D1%85%D0%B8%D1%89%D0%BD%D0%B8%D1%86%D0%B8%D1%82%D0%B5-%D0%B2-%D1%86%D1%8A%D1%80%D0%BA%D0%B2%D0%B0%D1%82%D0%B0", "text": "  от тях рядко напуска обителта си на хълм във Ватикана. Другият говори свободно, даже твърде свободно - поне според неговите критици. По една определена тема обаче и двамата като че ли са положили обет за мълчание. Сега и двамата са изправени пред болезнените въпроси около кризата със сексуалния тормоз в Католическата църква - какво са знаели до момента и кога са го научили? На фона на атаките покрай скандала и отразяването му в медиите, може лесно да се пренебрегне историческият прецедент и драматичността на този момент в съществуването на църквата. За първи път от 600 години има двама живи папи - един действащ и един оттеглил се - чиито съдби могат да бъдат преплетени, дори когато повечето от последователите им са в противоречие.     Измина почти месец, откакто бяха публикувани данни за \"хомосексуалните връзки\" и широко разпространеното им прикриване по високите нива в Католическата църква. Дипломатът, който публикува писмото, е архиепископ Карло Мария Вигано. Той поиска оттеглянето на папа Франциск заради предполагаема отмяна на санкции, които предшественикът му - папа Бенедикт XVI, налага над американски кардинал, обвинен в сексуални злоупотреби. Дали тези санкции са съществували, могат да кажат само Франциск и Бенедикт. Само че нито 91-годишният германец, нито 81-годишният аржентинец споделят и дума по въпроса. Поддръжници на двамата свещеници оправдават мълчанието им с духовната терминология. Възприемат го като форма на дисциплина и безрезервна вяра, че истината ще бъде разкрита. Други смятат, че папите не искат да влизат в мръсна разпра с бивш служител на Бога в лицето на обвиняемия. Според трети причината е далеч по-светска и е свързана със стремеж към самосъхранение. Междувременно все повече католици шумно изискват отговори, разтревожени, че скандалът с много си неудобни въпроси вреди необратимо на религията и подкопава моралното доверие в църквата. Само че след абдикацията на Бенедикт през 2013-а двамата папи се стремят всячески да избягват публични конфронтации. И в САЩ, и по света Бенедикт е смятан от консервативните католици за спасителен сал на вярата им. Франциск е обожаван от либералите заради реформаторското си мислене, отворено към нови идеи и фокусът му върху борбата с бедността и неравноправието. Въпреки че много американски католици все още харесват Бенедикт, неговата популярност спада все повече през годините. Доста вярващи обаче не са доволни от Франциск и затова са поддръжници на предшественика му. Скандалът със сексуално насилие в църквата изостри враждата между двата лагера като и двата се борят за висок морал във вярата. Франциск и Бенедикт са наясно, че каквото и да кажат - би могло да бъде преиначено, и внимават да не повтарят грешки от миналото с необмислени изказвания. Така че докато техните фракции спорят онлайн, папите запазват мълчание по \"казуса Вигано\". За ужас на потърпевшите от сексуален тормоз, свидетелствата им бяха засенчени от теории и междукултурни дебати. Поляризирани дебати за обета за целомъдрие, хомосексуалността и дори за начина, по който се водят литургиите, изтикаха на заден план тормозът и истинските източници на неприятностите за църквата. Франциск всъщност често говори за злоупотребите от страна на висши свещеници. Той написа емоционално обръщение след изобличаващия съдебен доклад от август за сексуалното насилие в Пенсилвания. В Ирландия също поднесе своите извинения. Проведе спешна среща в Рим с представители на Американската църква. Но много католици настояват, че папата трябва да бъде по-категоричен относно обвиненията на Вигано. Над 46 хил. жени католички са подписали отворено писмо, в което изискват отговори на наболелите въпроси. Една от тях пише, че паството има нужда от лидер и заслужава отговорите на този лидер. Според други Бенедикт е човекът, който трябва да отговаря пред католическата общност. Главните обвинения към Франциск идват от Вигано, който е служил като нунций В САЩ и на него, и на Бенедикт за периода 2011-2016-а. Франциск казва, че освобождава Вигано от длъжността му, след като научава за планирана среща между него и Ким Дейвис - чиновничката от Кентъки, която отказва да издаде свидетелство за брак на еднополова двойка. В писмо от 11 страници, публикувано в края на август, Вигано обвинява колегите си във Ватикана, че прикриват и неглижират хомосексуални връзки в църквата. Основният източник на информация на бившия нунций за тази католическа субкултура е кардинал Тиодор Маккарик, бивш архиепископ на Вашингтон. Маккарик беше принуден да се оттегли заради обвинения за тормоз над малко момче. 88-годишният мъж отрича да е виновен. Според Вигано през 2009-а на Маккарик са определени канонични санкции от папа Бенедикт XVI, които налагат да живее в молитва и разкаяние далеч от хорските очи.  Тези санкции са силно съмнителни. Снимки и клипове показват Маккарик в компанията на висши духовници, включително и на самите Бенедикт и Вигано. Уебсайтът, публикувал писмото на Вигано, твърди, че санкциите всъщност са били лична молба от страна на Бенедикт. Защитниците на Франциск опонират - как е възможно папата да наложи наказание, което е \"лична молба\"? В деня, след като бяха публикувани обвиненията на Вигано, папа Франциск беше запитан за коментар на връщане от Ирландия. Папата каза, че няма да проговори и дума по въпроса. И докато Франциск запазва пълно мълчание, Пиер, неговият нов посланик, може да предложи известна информация как папат гледа на всичко това. Той се шегува с йезуитския произход на Франциск като казва, че \"йезуитите знаят всичко\". Ключова част от разбиранията на йезуитите е и \"проникновението\" - духовно упражнение за достигане до разрешаването на заплетени ситуации. Според Пиер Франциск редовно прибягва до тази духовна практика. Заради нея или не - не е ясно, но папата сам признава, че допуска грешки в реакцията си срещу скандала със сексуален тормоз в църквата. Фрнциск приема обвиненията на Вигано и като част от един много по-мащабен проблем - обвиненията в сексуално насилие вече са на няколко континента.  Затова и папата може би се опитва да направи нещо повече от това да защити поста. Някои смятат, че дори не Франциск е човекът, който да отговори на обвиненията в писмото на Вигано, а Бенедикт. Откакто се оттегли през 2013-а, Бенедикт води почти отшелнически живот. Негови приближени го определят като мъж с разклатено здраве, но бистър ум. При абдикирането си Бенедикт обеща да остане \"скрит от света\", въпреки че пълно отсъствие от публичното пространство е невъзможно. Той се притеснява за своята дискретност, защото от 600 години насам е първият, който доброволно се оттегля от поста си. Част от тази дискретност е и стремежът на Бенедикт да не се меси в делата на Католическата църква. Ако очаквате да чуете от него, че в момента вярата е в упадък - няма да се случи. Само че Бенедикт може да има и друга причина за мълчанието си. Повечето от деянията, описани от Вигано, са се случили, докато той е бил на светия престол. Други католици смятат, че настоящият папа трябва да поеме отговорността и да отговори на Вигано. Въпросът е - кога?", "date": "2018.09.25", "title": "Мълчаливите папи - защо Франциск и Бенедикт мълчат срещу \"хищниците\" в църквата"}
{"url": "http://www.classa.bg/%D1%81%D0%B2%D1%8F%D1%82/item/387618-%D0%BA%D0%B0%D0%BA-%D1%81%D0%B5-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%BF%D0%BE%D1%80%D0%BE%D1%87%D0%BD%D0%B8%D1%8F-%D0%BA%D1%80%D1%8A%D0%B3-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": " се безпокои от рисковете за икономическия растеж, които започват да се материализират, на първо място от този от протекционизма, но не само. Проблемът: никой не знае как да бъде понижено напрежението, нито пък непременно всички се стремят към това. Никой не знае дали Доналд Тръмп има навика да чете анализите на Организацията за икономическо сътрудничество и развитие (ОИСР) за развитието на международната икономика, така че е трудно да се отгатне дали публикуваният в четвъртък ще го провокира (ако го е прочел) да напише гневен туит или да избухне в смях. А в това да се види, че една многостранна организация, като ОИСР, чиято централа е в Париж и е родена с плана Маршал, се тревожи от вредните ефекти от търговската война, започната от Белия дом, определено няма нищо изненадващо.     По-скоро обратното би предизвикало учудване. Следователно президентът на САЩ може да си го каже. Той обаче все пак би трябвало да обърне внимание на този анализ, тъй като всъщност посланието е по-сложно от една проста възхвала на положителните ефекти от свободната търговия. Списъкът с рисковете Съчетаването на няколко риска е онова, което предизвиква опасенията от забавяне на световния икономически растеж, казва французойката Лоранс Бун, която е новият главен икономист на ОИСР. Някои от тях са стари: Съединените щати са в десетата година от своето възстановяване и това вече надхвърля един класически цикъл благодарение на впечатляващ изкуствен фискален стимул; свръхзадлъжнялостта на частните и държавните играчи ще доведе рано или късно до лош край. Други опасности са по-нови: Аржентина и Турция не са единствените нововъзникващи пазарни икономики, изложени на риск, макар да са доста видими. Порочният кръг за търговията Америка-Китай-Европа е допълнителна тревога, от която можем да се отървем, вметва ОИСР. За момента всичко върви (почти) добре За момента последиците от митническите бариери, издигнати от двете страни на Тихия океан са предимно по отрасли. Цените на пералните, продавани в Съединените щати, например, скочиха с 20% между март и юли тази година. Вносът на китайска стомана в САЩ спадна. Така както и износът на коли за Китай. Макроикономическите ефекти обаче все още са ограничени. Има корекция надолу на прогнозите за икономическия растеж, но за момента определено е незначителна. Основната информация обаче е, че рисковете са на път да се материализират, очакват експертите от икономическата организация. Най-лошото е (може би) пред нас Целият въпрос се свежда именно до това: как се излиза от порочен кръг? Доналд Тръмп даде първия залп в търговската война през юли. Си Цзинпин отговори. Вашингтон даде втори залп, който ще влезе в сила в понеделник. Пекин отвърна на удара. Американският президент вече обещава продължение – облагане с мита на целия китайски внос. Сблъсъкът между двете авторитарни личности, които не могат да си позволят да загубят престиж, до голяма степен надхвърля залога на търговския стокообмен. Той е политически и личен. И така, единственото нещо, на което можем да се надяваме, е тези конфликти да не се разпространят на други, по-малко мирни места. БТА", "date": "2018.09.25", "title": "Как се излиза от порочния кръг на търговската война?"}
{"url": "http://www.classa.bg/%D1%81%D0%B2%D1%8F%D1%82/item/387619-%D1%81%D1%82%D0%B8%D0%B3%D0%B0-%D0%B2%D0%B5%D1%87%D0%B5-%D0%BF%D0%BE%D0%B2%D1%80%D1%8A%D1%89%D0%B0-%D0%BC%D0%B8-%D1%81%D0%B5-%D0%BE%D1%82-%D1%82%D0%BE%D0%B7%D0%B8-%D0%B1%D1%80%D0%B5%D0%BA%D0%B7%D0%B8%D1%82", "text": "Обърканите, смехотворни и арогантни изявления на видни британски защитници на Брекзита направо те лишават от дар слово. Нашият колега Робърт Мъдж все пак е дръзнал да опише тази бездна  на абсурда и лудостта. Ето как.           В началото трябва да призная, че съм британец. И то от онези британци в Германия, които се стараят да се възползват от най-доброто в стила на живот и на двете нации. Понякога дори съм си фантазирал как ще прекарам старините си в някое живописно и полузаспало английско селце, където вечерно време ще присядам с местните хора в традиционния пъб. После обаче дойде болезненото пробуждане: сутринта на 24 юни 2016. Дотогава вярвах, че хазартните действия на „отчаяния Дейв\" (тогавашният премиер Дейвид Камерън) в крайна сметка все пак няма да доведат до катастрофа и че британците ще гласуват за оставане в ЕС. Ала нещата се развиха другояче. И оттогава насам аз съм като парализиран от шока. Дори косата ми буквално побеля. А обърканите, смехотворни и арогантни изявления на видните привърженици на Брекзита във Великобритания направо спират дъха и ме лишават от дар слово.   Не Ви се вярва ли? Ето доказателства:   Сред злосторниците на видно място е премиерката Тереза Мей. Месец преди референдума тогавашната вътрешна министър Тереза Мей каза: „Смятам, че икономическите аргументи са ясни. Според мен за нас е важно да принадлежим към една 500-милионна търговска зона. Смятам, че много инвеститори идват тук главно защото Обединеното кралство членува в ЕС. Ако не бяхме в Европа, редица фирми и предприемачи сигурно биха предпочели да отидат в континентална Европа, а не във Великобритания. Смятам, че това без съмнение е икономически полезно.\" Каква прозорливост само! Всъщност, числата говорят много ясно. ЕС е най-големият търговски партньор на Великобритания. През 2017 година британският износ за ЕС възлизаше на 308 милиарда евро – а това са 44% от британския износ. Страната внесе от ЕС стоки за цели 382 милиарда паунда – 53 на сто от целия британски внос.   Как да си съсипем родната икономика   Така. А сега да превъртим на бързи обороти лентата напред и да чуем какво казва Тереза Мей през 2018 година: „Ако излезем от общия вътрешен пазар, тогава ние ще имаме възможността из основи да променим икономическия си модел.\" Моля? Да променим из основи – но как? Като унищожим работни места и съсипем търговията и икономическия ръст?     Ако следите дискусията около Брекзита, навярно вече сте чували името Джейкъб Рийс-Мог. Той е не само консервативен депутат, но и партньор в инвестиционната фирма „Съмърсет Капитъл\". Тя току-що откри нов филиал в Дъблин, за да може да обслужва клиенти от ЕС и след излизането на Обединеното кралство. И по този начин да пълни джобовете на Рийс-Мог. Какъв Ви е проблемът? Та нали същият този Рийс-Мог наскоро изчисли, че през следващите 15 години Брекзитът щял да напомпа в британската икономика цели 1,1 трилиона паунда! Как ще стане тази работа, за мен е същинска загадка. Та нали повечето икономисти казват точно обратното и предричат за същия период спадане на британския БВП с цели 7 процента! Но аз ще Ви държа в течение, ако се случи нещо извънредно. Ненадминато обаче е едно друго изказване. Крилатото изречение на Борис Джонсън: „Аз знам добре как стават разводите\". Бившият външен министър разработи една чисто нова икономическа стратегия. Когато го попитаха дали изтеглянето на такива производители като Еърбъс и БМВ няма да бъде заплаха за работните места и инвестициите, Джонсън сподели своя колкото хитър, толкова и кратък план: „F**k Business\" (което в свободен превод на български би звучало като „Бизнесът да го...\") Неговият наследник Джереми Хънт, който навремето беше против Брекзита, очевидно е горещ привърженик на същия този план. Днес той се сърди, че „заплахите\", които отправял бизнесът, били „съвършено неуместни\". И си е прав човекът! За какво се мисли този бизнес? Разпространява само „измислици\" и „плаши хората\". Икономическите босове са лъжци и паникьори   А това пък ме подсеща за едного на име Бърнард Дженкин, поклонник на Брекзита и убеден консерватор. Преди няколко дни шефът на концерна Ягуар-Ленд-Ровър Ралф Шпет предупреди, че Брекзитът ще доведе до масово закриване на работни места в британската автомобилна индустрия. В отговор на това Дженкин го обвини, че лъже и само „паникьосва\" хората. Часове по-късно концернът оповести, че съкращава производството и че до Коледа работниците преминават на тридневна работна седмица. Сюжетът обаче се развива още по-красиво. „Всъщност аз изобщо не исках да излизам от ЕС\". Това го каза същият този Дженкин, поклонникът на Брекзита. Каза го не къде да е, а по БиБиСи – само два дни лед описаните събития.   Екипът на Мишел Барние (ляво) и екипът на Дейвид Дейвис (дясно)   В Лондон преди две години беше създадено специално министерство, което да подготви гладкото излизане от ЕС. Името му не случайно е двусмислено: може да се разбира както „излизане\", така и „екзекуция\". И там всичко върве наистина гладко: вече се смениха двама министри. Първия от тях, Дейвид Дейвис, ще запомня за цял живот с една неотразима сценка от срещата му с неговия колега от ЕС Мишел Барние. Представителят на ЕС изглежда добре подготвен, запасил се е с дебела купчина документи, докато Дейвис е пристигнал без нито лист хартия, сякаш иска да каже: „Ще се справим като на игра!\" Всъщност, той точно това и каза през октомври 2016 година: „Няма да има никакви недостатъци, ще има само предимства.\" Година по-късно думите му вече звучаха другояче: „Никой не е казал, че ще бъде лесно.\" Така ли, г-н министър? Вие май точно това казахте. Окей, редно е да отворя дума и за предимствата на Брекзита. Ще го сторя на базата на един поверителен полицейски документ, който стана публично достояние. Ако Великобритания излезе от ЕС без подписан договор, може да се наложи полицията да поиска помощ от армията за потушаването на безредици, пише в документа. И още: Трябва да се разработят кризисни планове за евентуалното настъпване на уличен хаос, ако се появи дефицит на стоки, храни и медикаменти. Документът, подготвен от ръководството на полицията, предупреждава още, че по пристанищата ще се образуват опашки от чакащи кораби, а в движението по пътищата ще възникнат „безпрецедентно тежки\" нарушеня.   Звучи малко като страна от Третия свят...   Точно тук се сещам да попитам: А къде всъщност изчезна Найджъл Фарадж, лидерът на Британската партия на независимостта UKIP? Доколкото си спомням, през юни 2016 година той каза, че в сравнение със сегашното си положение на страна-членка, за Великобритания ще е по-добре да излезе от ЕС без договор. А днес, две години по-късно? „Брекзитът не е панацея\", казва Фарадж и предупреждава, че положението в страната може да се влоши след излизането от ЕС. Този списък с абсурдни изказвания може да продължи още дълго, но аз вече се чувствам ужасно изтощен. Повръща ми се. Иде ми да скоча от прозореца. Така че засега Ви казвам довиждане с два цитата от министъра на търговията Лайъм Фокс. През юли 2017 той заяви: „Споразумението за свободна търговия, което ще сключим с ЕС, ще бъде един от най-простите договори в световната история.\" Година по-късно същият Лайъм Фокс казва: „Съществува между 40 и 60-процентна вероятност да излезем от ЕС без подписан договор и аз не мога да Ви обещая, че след Брекзита животът ще бъде розов.\"", "date": "2018.09.25", "title": "Стига вече! Повръща ми се от този Брекзит"}
{"url": "http://www.classa.bg/%D1%81%D0%B2%D1%8F%D1%82/item/387620-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BD%D0%B0%D1%80%D0%B5%D1%87%D0%B5-%D0%B1%D1%8A%D0%B4%D0%B5%D1%89%D0%B8%D1%8F-%D0%B0%D1%82%D0%BE%D0%BC%D0%B5%D0%BD-%D0%BF%D0%BE%D0%B4%D0%B2%D0%BE%D0%B4%D0%B5%D0%BD-%D1%84%D0%BB%D0%BE%D1%82-%D0%BD%D0%B0-%D1%80%D1%84-%D0%BD%D0%B5%D0%BF%D0%BE%D0%B1%D0%B5%D0%B4%D0%B8%D0%BC", "text": " източник, запознат с данни на американското разузнаване твърди, че към 2024 година у Русия ще се появи нов атомен подводен флот с хиперзвуково оръжие, предава телевизионния канал CNBC. По думите на източника съкращаването на финансирането на някои военни програми е позволило на руските власти да преразпределят ресурсите и да отделят средства за изграждане на осем нови атомни подводници – те ще влязат в състава на „новия подводен флот“.     Тези подводници по класификацията на Министерството на отбраната на САЩ се отнасят към класа „Борей-2“ или „Борей-А“ - тоест към четвъртото поколение подводници, снабдени с балистични ракети. По данни на американското разузнаване те ще бъдат предадени на Северния и Тихоокеанския флотове на Русия. Всяка от тези атомни подводници носи на борда си 20 ракети „Булава“ и до 10 ядрени и хиперзвукови блока, при което уж е способна да изстреля до 200 хиперзвукови ракети. Благодарение на това „новият атомен флот“ на Русия ще представлява заплаха, която американците в момента не са способни да отразят“ (те нямат подводници с възможност за прехващане на хиперзвукови ракети).", "date": "2018.09.25", "title": "Разузнаването на САЩ нарече бъдещия атомен подводен флот на РФ непобедим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387621-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B8%D1%81%D0%BA%D0%B0-%D0%B8-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8", "text": "Добър учител е онзи, който умее да увлича децата, да организира изследователска работа с тях, а не просто да си подготвя едни уроци, за да ги повтаря години наред.  Нашето образование обаче изобщо не иска да се промени.               недостиг от 4000 учители. С пенсионирането на големите поколения от 50-те и 60-те се очертава още по-голяма дупка, чийто пик, според министър Велчев, ще е след десетина години. Освен ако дотогава не намалеят в съответната пропорция и децата, така че да спадне и нуждата от училища (казал оптимистът). Да не говорим, че средната възраст на все още работещите учители е вече твърде висока. Едва ли този факт ще учуди някого: вече няма сфера, в която да не липсват хора. Няма заварчици, няма медицински сестри, няма студенти. Сериозното увеличение на заплатите вероятно ще привлече хора, но бум май никой не очаква. Впрочем най-интересната констатация в целия този дебат беше, че средното образование е станало далеч по-конкурентно от висшето. За добри средни училища тече яростна битка, докато университетите приемат куцо и сакато. Заслужава внимателно да се обследва тази тема - аз бих почнал от родителските амбиции, но не ще да са само те. Факт е, че престижните средни училища нямат проблем; липсват учители само там, където няма ресурс да се предложи нещо – в ромските гета и в неплатежоспособни общини. Ако се вгледаме в структурата на липсващите бройки, ще видим, че основно няма учители по информатика, английски, физика, математика – т.е. все „сериозни\" сфери, където младият човек може да намери по-интересна реализация. Литератори, историци, философи – които по-трудно се пласират на трудовия пазар, се хващат със съответно по-голяма охота да даскалуват. Дали това може да се поправи като се накарат ВУЗ-овете да подготвят повече от дефицитните специалности аз не знам. Защото проблемът не е, че ги няма, а че другаде им е по-интересно да работят. Значи трябва професията да стане по-интересна.   Какво отблъсква младите?   Най-тежка е работата в малки населени места, където един 25-годишен човек просто няма какво да прави. Политически трудно е решението за „окрупняване\" на училищата, т.е. концентрирането им в по-големи места, защото популистите почват да пищят, че се обезлюдявала страната. Макар че и на учениците вероятно ще им е по-интересно да учат в по-голям град. Скоро писаха за с. Врачеш, където нямало деца, защото родителите предпочитали да запишат децата си в Ботевград, който се намира на смешните 3 километра от селото. Що се отнася до учителите, те спокойно могат да пътуват, ако не искат да се заселват в места без дискотеки и театри. Споменатото Врачеш е на 41 км от София, разстояние, което в Германия или САЩ милиони работещи изминават всеки ден без проблем. Важното е младият учител да не се чувства уловен завинаги в капана на селото, където са го изпратили. От започнали работа тук-там чувам и за нередни неща. Понеже бюджетът не стигал, един бил уволняван преди ваканцията и преназначаван в началото на учебната година; друга пък трябвало да поеме без пари часовете на директора. Но да оставим отделните случки. Представете си един млад човек, който попада в далечно място с феодални порядки, местни котерии, форми на омерта. Прословутото уважение към учителя, загубата на което окайваме непрестанно, е функция именно на местничеството – дошлият отвън тръгва от най-ниското стъпало и това, разбира се, няма защо да му се харесва. Местните също са подозрителни към самоуверения нов колега.   Годишен план, срочен план, план за часа...   Бюрокрацията в училището е феноменална. За всеки урок трябва да се попълни план предварително и да се получи одобрение. Описваш основните понятия, основните ресурси, които използваш, основните компетентности, които обаче са различни от основните компетенции. Годишен план, срочен план, седмичен план, план за часа... Кариерното развитие, което би трябвало да мотивира учителите, се движи по стълбица, която е по-подходяща за казарма, отколкото за творческа професия. Добавете към това загубата на всякакви средства за налагане на ред и авторитет. Не можеш да изключиш ученика, защото училището е на ръба с бройката; ако му пишеш лоша бележка, най-много да ти зашлеви шамар, той или родителите му. Наистина отношението на медиите към учителите в последните години е доста по-добро - обществото взе да взима тяхната страна в конфликтите. Но усещането за безпомощност не си отива. Дрънкаш някакви неща, те си пипат телефоните и се щипят. Най-сложната тема тук е промяната в самия начин на учене, към който не иска и не иска да се адаптира нашата образователна система. Огромно е количеството на задължителните неща, които трябва да се покрият, зазубрят и възпроизведат в тестова форма. Наместо да научи децата с удоволствие да четат и анализират, учителят трябва да мине по задължителни произведения, теми, ключови думи. Наместо да развие интерес към устройството на света и законите, които го движат – задачки за алдехиди и кетони. За да Ви скандализирам, ще кажа и че правописът, който у нас все още се води върховен критерий на образованост, днес вече не разграничава грамотни и неграмотни, защото и едните, и другите имат спелчек на компютрите си. Един млад човек би се чувствал много по-добре, ако го освободят от всичките тези програми и задължителности и му дадат свободата да работи с децата така, както ще им е интересно - пък нека после да проверяват уменията им да се справят с проблеми. Днес всички ние сами търсим информация, когато се хванем да правим нещо. Кога за последен път прочетохте учебник по работа с „Пейнт\" или „Опън офис\"? Наместо да влезе в този дух на времето, нашата система се държи за 20 век и не се пуска – учебници, уроци, домашни. Дете скоро попитало учителката защо трябва да знаят как се прави 10-процентов разтвор от нещо си. Отговорът хвърлил мост към практиката: ами представете си, че слагате кисело зеле. Е, питам, как би направил кисело зеле уважаемият читател - като свали от тавана тетрадката си по химия? Или просто ще погледне в интернет? Проблемно-ориентирано обучение, а не запълане на часове   Ако трябва да ида по-нататък, струва ми се, че дори специализацията на учителите днес вече започва да изглежда прекомерна. Какво пречи историк да преподава география, географ да говори за биологическото разнообразие, учител по рисуване да ги обучава как се правят видеоклипове? Компетентността в тази професия все повече е в способността да увличаш, да организираш изследователска работа заедно с децата – а не в това да подготвиш едни уроци, които да повтаряш години наред. Добре е да вървим в посоката, която се обсъжда напоследък в Германия – проблемно-ориентирано обучение (а не, за да си попълват часовете онези, които нямат достатъчно, както се случва у нас!). Например дават на дадена група задача да разработят план за сметище на града. Размишляват откъм географията, екологията, химията, може да се появи етически проблем, който да разглеждат от философска гледна точка. В подобни проекти, разбира се, трябва да участват и външни експерти, което е допълнителен плюс. Обаче? Подобна голяма свобода на учителя рискува да застраши държавно-бюрократичните устои на образованието. Ще повлече други форми на оценяване, ще подкопае сакралните представи за тестове. Затова и няма да я дочакаме скоро.", "date": "2018.09.25", "title": "Образованието в България не иска и не иска да се промени"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387613-51-%D0%B3%D0%BE%D0%B4%D0%B8%D1%88%D0%BD%D0%B0-%D0%BC%D0%BE%D0%B4%D0%B5%D0%BB%D0%BA%D0%B0", "text": "51-годишната италианска моделка Жаклин Беридо Писано набира популярност в мрежата със своя личен фотоблог. Красавицата изглежда зашеметяващо, въпреки възрастта й. \"Аз съм на петдесет, баба съм и това ми харесва\", споделя съблазнителната жена.      Горещите форми и елегантният стил на италианката й помогнаха да си спечели хиляди фенове по целия свят.      Моделката решила да споделя с почитателите си свои еротични снимки в памет на сина си Стефан, който починал преди две години.      Въпреки всичко писано не се спира пред нищо, като продължава да разпространява горещи снимки, показвайки твърдост въпреки ударите на съдбата.      Италианката идва от бедно семейство от Сърбия, но е успяла да направи успешна кариера в Италия и да отгледа две деца.  ", "date": "2018.09.25", "title": "51-годишна моделка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387614-%D0%B2%D0%B7%D0%B5%D1%85%D0%B0-%D0%BA%D0%BE%D1%80%D0%BE%D0%BD%D0%B0%D1%82%D0%B0-%D0%BD%D0%B0-%D0%BC%D0%B8%D1%81-%D1%83%D0%BA%D1%80%D0%B0%D0%B9%D0%BD%D0%B0-2018", "text": "Организационният комитет на конкурса за красота \"Мис Украйна\" лиши от титлата победителката за 2018 г. Вероника Дидусенко, съобщава се на уебсайта на конкурса. Причината за това е нарушаването от страна на родената в Киев красавица на правилата за участие в събитието.      По-специално, в изискванията се казва, че състезателите не трябва да са омъжени (както в момента, така и в миналото) и да имат деца. Оказва се, че 23-годишната Дидусенко е предоставила невярна информация за себе си, като след проверка е станало ясно, че тя е била омъжена и има дете. Името на новата кралица на красотата ще бъде обявено на 30 септември.", "date": "2018.09.25", "title": "Взеха короната на \"Мис Украйна\" 2018"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387615-%D0%B7%D0%BB%D0%B0%D1%82%D0%BA%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D1%80%D0%B0%D0%B7%D0%B1%D1%83%D0%BB%D0%B8-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%82%D0%B0%D0%B9%D0%BD%D0%B0", "text": "Плеймейтката Златка Райкова индиректно призна, че е новата изгора на Благой Георгиев, видя БЛИЦ СПОРТ. Както медията ни писа, в последните дни усилено се шушука, че русата сексбомба и бившият футболист делят едно легло. Моделът засили слуховете, като качи две сторита на екснационала от свой профил в социалните мрежи.     На едно от видеата Благо показва сърце, явно на новата си любов, а на друг пред снимката му пише - ДА СЕ ЗНАЕ. В последните дни Георгиев и Златка Райкова отмаряли заедно в един от топхотелите на спа курорта Велинград. Преди това Джизъса и сексбомбата посетиха родното Черноморие в компанията на приятели. Тогава Райкова публикува снимки от Слънчев бряг, заедно с екипа, който се грижи за визията й - фризьора Момчил Спасов и гримьора Цецо Андреев. По същото време и в профила на Георгиев в \"Инстаграм\" се появи снимка от полета му с парашут, в който му партнира Андреев. Още тогава стана ясно, че Благой и Златка са заедно, а сега дойде и потвърждението. Припомняме, че преди няколко месеца Русата Златка получи предложение за брак от Георги Валентинов. ММА боецът й падна на колене в ефир, по време на участието й в \"Като две капки вода\". Сватба обаче няма да има, след като самата Златка сложи край на дългогодишната им връзка.", "date": "2018.09.25", "title": "Златка Райкова разбули голямата тайна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387612-78-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B0%D0%BB-%D0%BF%D0%B0%D1%87%D0%B8%D0%BD%D0%BE-%D0%BF%D0%BE%D0%BA%D0%B0%D0%B7%D0%B0-%D0%BC%D0%BB%D0%B0%D0%B4%D0%B0%D1%82%D0%B0-%D1%81%D0%B8-%D0%B2%D1%8A%D0%B7%D0%BB%D1%8E%D0%B1%D0%B5%D0%BD%D0%B0", "text": "Холивудският актьор Ал Пачино представи пред обществото своята нова приятелка. Тя се оказа израелската актриса Мейтал Дохан. Двойката има много голяма възрастова разлика - почти 40 години, съобщава \"Дейли Мейл\".      Не е ясно кога е започнал романсът между 78-годишната звезда от \"Кръстникът\", \"Белязания\" и други кинохитове и 39-годишната израилтянка, но роднините на Пачино казват, че възрастният вече актьор просто сияе от щастие.      Влюбените се опитват да не се разделят за дълго време, да се хранят заедно, разхождат се, държейки се за ръце и посещават бейзболни мачове. Според някои издания, новата възлюбена на Пачино дори е отменила някои от изявите си в Европа, за да бъде повече време с любимия си. Мейтал Дохан е известна от сериала \"Дърман\".      Също така, тя е била номинирана за израелската версия на наградите \"Оскар\" и \"Тони\". Предишната приятелка на Ал Пачино беше Люсил Сола. Тогава разликата в възрастта на двойката бе отново 39 години.            ", "date": "2018.09.25", "title": "78-годишният Ал Пачино показа младата си възлюбена"}
