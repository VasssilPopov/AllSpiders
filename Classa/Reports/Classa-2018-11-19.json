{"url": "http://www.classa.bg/%D1%81%D0%B2%D1%8F%D1%82/item/389624-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%BD%D0%BE%D0%B2%D0%B0-%D0%B5%D1%80%D0%B0-%D1%81%D0%BB%D0%B5%D0%B4-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "В първата част на анализа на Макс Кайзер размишлява как антируските санкции и митата, наложени от САЩ на Китай, допринасят за ръста на търговията между Русия и азиатския гигант.   Той счита, че Китай води значително на пазара на петролното рафиниране и телекомуникациите. \"Те инвестират в иновации и създаване на нови продукти на пазара, а нашите фирми са склонни към противното, олигарсите просто смятат, че тази война е загубена и трябва да вземат всичко, което може, за да живеят в море от блага, докато Китай се ускорява\", обяснява той.   \"Извадете Америка от картинката и Китай и Русия ще започнат да преговарят и ще създадат паралелна валута на щатския долар и паралелна система на SWIFT, ще излязат от корумпирания валутен пазар на манипулиране на Libor и лихвените проценти\" казва Макс.   В допълнение, той припомня, че двете страни купуват стотици тонове злато. \"Те се готвят за нова ера на пост-хегемония на долара и се случва точно под носа ни\", казва Макс.   Макс обсъди с Миш Шедлок, от MishTalk.com, над 50-те милиона празни жилища в Китай и какво предвещава това за глобалната икономика.   \"Капиталовите контроли, които постави Китай, за да спре изтичането, забавиха пазара на жилища по западното крайбрежие на САЩ, както и в Австралия\", казва Шедлок.   Според него, \"с 50 милиона празни жилища в Китай, повечето от нарастването на търсенето идва от хора, които искат да купят втори или трети дом. Над 65 или 70% от всички нови жилища принадлежат на купувачите на втора или трета къща. Ето защо, азиатската страна е на ръба на огромна несъстоятелност поради тези празни жилища\", казва специалистът.", "date": "2018.11.19", "title": "Китай и Русия се подготвят за \"нова ера след хегемонията на долара\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389618-%D0%B8%D0%BF%D0%B8-%D0%BF%D0%B0%D0%B7%D0%B0%D1%80%D1%8A%D1%82-%D0%BD%D0%B0-%D1%82%D1%80%D1%83%D0%B4%D0%B0-%D1%83%D0%B4%D0%B0%D1%80%D0%B8-%D1%82%D0%B0%D0%B2%D0%B0%D0%BD", "text": "ИПИ: Пазарът на труда удари таван   Публикуваните през тази седмица данни на НСИ потвърждават опасенията за забавяне на експанзията на пазара на труда през 2018 г. След невиждания от годините преди кризата ръст на работните места със 154 хиляди през третото тримесечие на 2017 г., регистрираният от статистиката спад на годишна база през третото тримесечие на 2018 г. беше в известна степен очакван.     Въпреки че това е всъщност второ поредно тримесечие на намаляване на броя на заетите на годишна база, заетостта продължава да нараства заради изпреварващия спад на населението. Коефициентът на заетост на лицата на възраст 15-64 години достига нов рекорд от 68,8%, но забавянето на икономиката и по-внимателният преглед на данните за пазара на труда, подсказват, че този рекорд може и да е последен за настоящия икономически цикъл, пише в анализа си Явор Алексиев от екипа на Института за пазарна икономика. Особено притеснителни са данните за младежите, където намаляването на броя на заетите е съпътстван и от спад на заетостта, като това важи и за двете наблюдавани групи (15-25 и 15-29 години). Демографските императиви на пазара на труда се виждат и по друга линия – единствената възрастова група, при която броят на заетите всъщност се увеличава спрямо предходната година е тази на 55-64 годишните. Близо една трета от областите в страната са регистрирали рекордна заетост през някое от тримесечията на 2018 г., като между тях освен големи области като столицата и Бургас, се нареждат и по-малки такива като Търговище и Силистра. В същото време за периода юли-септември 2018 г. спад на годишна база в коефициента на заетост на населението на възраст 15-64 г. се наблюдава в 13 от 28-те области в страната, като най-значителен е той в Добрич (-10 пр. п.), Монтана (-7 пр. п.) и Ямбол (- 6 пр. п.). Средната заплата за третото тримесечие на 2018 г. достига 1 117 лв., което представлява ръст от 7,7% на годишна база. Въпреки че темпът на нарастване остава относително добър, забавянето спрямо 2017 г. е чувствително, особено предвид продължаващия ръст на инфлацията, която от юли насам е над 3,5% на годишна база. На секторно ниво прави впечатление продължаващата положителна тенденция при заплатите в преработващата промишленост – те нарастват по-бързо от средната заплата за страната в 16 от последните 18 тримесечия в унисон с променящата се структура на заетите в сектора. Така докато през 2012 г. средната заплата в преработващата промишленост беше 81% от средната за страната, последните данни показват значително по-високо ниво от 91%.   Годишен ръст на заплатите в преработващата промишленост и общо за икономиката (%)     Източник: НСИ, изчисления на ИПИ   Дългосрочната тенденция за увеличаване на броя на наетите в дейности с по-висока добавена стойност като автомобилопроизводството и това на електрическите съоръжения, съпътствана със спад в текстилния сектор, бута заплатите нагоре, но в същото време повишава и изискванията към квалификацията на наетите лица. На обратния полюс се намират наетите в търговията, където за трето поредно тримесечие ръст на заплатите на годишна база на практика липсва. Всички тези данни потвърждават, че 2018 г. е чувствително по-слаба за пазара на труда от 2017 г. Положителни тенденции продължават да са налице, но наблюдаваното забавяне в българската и европейската икономики ще поставят под натиск по-нататъшната експанзия. Рекордно ниската безработица (5% през третото тримесечие на 2018 г.) предполага нов подход към адресирането на съществуващите проблеми с недостига на труд и уменията на работната сила – подход, който за съжаление не се вижда в Бюджет 2019. Дори напротив – инертните политики по заетостта, които продължават да залагат на субсидираната заетост вместо на повишаването на квалификацията на работната сила, означават, че текущите пречки пред по-нататъшна експанзия ще продължат да бъдат същите и занапред. На фона на намаляването на заетостта сред младежите, потвърдения в средносрочната бюджетна прогноза курс към сляпо вдигане на минималната работна заплата през следващите три години също не изглежда като особено добра идея", "date": "2018.11.19", "title": "ИПИ: Пазарът на труда удари таван"}
{"url": "http://www.classa.bg/%D1%81%D0%B2%D1%8F%D1%82/item/389619-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BD%D0%BE%D0%B2-%D0%BA%D0%BB%D0%BE%D0%BD-%D0%B2-%D0%B4%D1%8A%D1%80%D0%B2%D0%BE%D1%82%D0%BE-%D0%BD%D0%B0-%D0%B6%D0%B8%D0%B2%D0%BE%D1%82%D0%B0", "text": "Екип от учени от университета в Далхуси, Канада, направи изненадващо откритие. Както е посочено в изявление, в средата на мръсотията на Нова Скотия са открити микроскопични организми, които представляват нов клон в нашето дърво на живота.   Изследователите установили, че тези малки организми, \"необичайни на външен вид\", наречени hemimastigotes, не се вместват в нито една класифицирана досега сфера, независимо дали растения, животни или \"супергрупата\", която включва животни и гъби едновременно. Детайлното проучване бе публикувано в списание Nature.   Странните организми са описани от специалистите като \"еукариотни протисти с два реда флагели\". Еукариоти, според изследването, означава, че видовете имат сложни клетки като хората, докато протисти означава, че те не са животни или растения или гъбички.   Хемимастиготите са едноклетъчни и използват флагела за придвижване и улавяне на други микроби, които консумират като плячка.   Учените откриват два различни вида хемимастиготи. Единият се нарича Спиронема, който се е наблюдавал микроскопски само няколко пъти от деветнадесети век насам. Въпреки това, класирането му винаги е било мистерия за науката.   Вторият вид е съвсем нов и все още не е получил име. Екипът предлага да го нарече Hemimastix kukwesjijk, който отдава почит на Micmac, живеели в Нова Скотия. Екипът твърди, че този хищнически микроб всъщност изглежда и се държи \"като миниатюрно чудовище\".   \"От нашите анализи стана ясно, че хемимастиготите не принадлежат на нито една група\", каза един от изследователите Алалайр Симпсън. \"Тази малка колекция от организми е напълно нова група на такова ниво, това е клон на дървото на живота, отдалечено може би на повече от 1000 милиона години, и ние нямахме информация за него изобщо\".   В изявлението се казва, че откритието предлага много важна информация за това как сложните клетки от животни, растения, гъби, водорасли и протозои са се развили през последните 1000 или 2000 милиона години. Според специалистите откритието \"отваря нова врата за разбиране на еволюцията на сложните клетки и техния древен произход, много преди животните и растенията да се появят на Земята\".", "date": "2018.11.19", "title": "Учените откриват нов клон в дървото на живота"}
{"url": "http://www.classa.bg/%D1%81%D0%B2%D1%8F%D1%82/item/389620-%D0%BD%D0%B0%D1%81%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B0-%D0%BC%D0%B0%D0%B3%D0%BD%D0%B8%D1%82%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Magnetospheric Multiscale Mission (MMS), космически проект от 4 спътника, започнат от НАСА през 2015 г., е открил магнитна експлозия на нощната страна на Земята, което ще позволи по-добро разбиране на явлението магнитно възстановяване, според статия, публикувана в списание Science.    Мисията е получила изображения с висока резолюция на нощната страна на планетата, което предоставя информация на НАСА за действието на магнитното възстановяване на връзката, процес на преобразуване на енергията, която се проявява в много астрофизични контексти в цялата вселена, включително в магнитосферата на Земята.   Това е първият път, когато учените могат да наблюдават това явление благодарение на потока от частици, подредени симетрично под формата на опашка, в \"по-спокойна версия\" на хаотичната дейност на слънчевата страна на магнитосферата на Земята. \"Колкото повече знаем за тези възстановявания, толкова повече можем да се подготвим за външни събития, които са възможни около Земята или някъде във Вселената\", каза Рой Торберт, заместник-главен изследовател на MMS.   Учените, които вече са регистрирали през октомври 2015 г. детайлите на това явление в тази част на нашата атмосфера, сега са видели формата на хвърчило на тъмната страна на Земята, което им дава нова визия, като разкрива гладки потоци от високоенергийни електрони, които се движат със скорост над 15 000 километра в секунда.   Повърхността на Земята е защитена от постоянния дъжд на електрони и протони с висока скорост, излизащи от слънцето, с помощта на \"магнитен чадър, чиято тъкан се гърчи с енергията, докато плъзга частиците до дължината на каналите и накрая ги връща в Космоса\", помня Science Alert. В случай на голямо натрупване на тези частици, това може да \"предизвика хаос за комуникационните мрежи и електрически системи\".", "date": "2018.11.19", "title": "НАСА регистрира невиждана магнитна експлозия в атмосферата на Земята"}
{"url": "http://www.classa.bg/%D1%81%D0%B2%D1%8F%D1%82/item/389621-%D1%80%D1%83%D1%81%D0%BA%D0%B8%D0%BD%D0%B8-%D1%81%D1%8A%D0%B4%D1%8F%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B2%D0%B0%D1%80%D0%B4%D0%B8%D1%8F-%D0%B7%D0%B0-%D0%BE%D1%82%D0%BA%D0%B0%D0%B7-%D0%B4%D0%B0-%D1%81%D0%BB%D1%83%D0%B6%D0%B0%D1%82-%D0%BA%D0%B0%D1%82%D0%BE-%D1%81%D0%BD%D0%B0%D0%B9%D0%BF%D0%B5%D1%80%D0%B8%D1%81%D1%82%D0%B8", "text": "Генерал-майор Дмитрий Вирухин, отговарящ за отдела за организация и мобилизация на Националната гвардия, съобщи пред журналисти, че в момента в Националната гвардия служат повече от 20 000 жени.   \"Много кандидатки има. Изслушването в съда в Саратов показа, че има осем жени завели съдебни дела срещу Националната гвардия и Министерството на отбраната, тъй като техните кандидатури за военна служба по договор като редови войници и в специалните части ( Спецназ) бяха отхвърлени \", каза Вирухин, цитиран от Интерфакс.   Той каза, че жените, които са решили да защитят правата си в съда, са искали да бъдат снайперисти, позиция, за която една жена не може да кандидатства, понеже руското министерство на отбраната, което решава какви дейности могат да изпълняват жените в армията, я признава само за мъже.   \"Например, главен готвач може да бъде мъж, както и жена, това е заменяема позиция, също както и войник по комуникациите, телеграфист, технолог\", обясни Вирухин. \"Тези жени пишат, че искат да служат като снайперисти, но тази длъжност не е заменяема, не е за жените и те ни съдят\", добави той.   Жените снайперистки са играли важна роля в победата на Русия през Втората световна война, превръщайки се в кошмар за нацистите. Най-награждаваната от тях, Людмила Павличенко е убила 309 фашисти, включително 39 снайперисти, по време на битката за градовете Севастопол и Одеса. Миналата година руското министерство на отбраната позволи на жените да учат за военни пилоти за първи път от падането на Съветския съюз. Решението беше взето след получаване на стотици писма от млади момичета, които мечтаеха за тази кариера.", "date": "2018.11.19", "title": "Рускини съдят Националната гвардия за отказ да служат като снайперисти"}
{"url": "http://www.classa.bg/%D1%81%D0%B2%D1%8F%D1%82/item/389622-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D0%B5-%D0%BF%D0%BE-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BB%D0%B8%D0%B1%D0%B8%D1%8F,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BD%D0%B0-%D1%81%D0%B0%D1%89", "text": "Да се вярва, че антидот на Тръмп е Хилъри Клинтън, е все едно да се каже, че антидот на рака е болест на сърцето, пише журналистът Джон Уайт в статията си \"Хилъри Клинтън е по-вероятно да стане президент на Либия отколкото на САЩ.\"   Тъй като \"злото и Хилъри Клинтън вървят ръка за ръка, да се предполага, че тя е антидот на настоящия обитател на Белия дом е гротескно извращение на демокрацията\", добавя той. Авторът твърди, че злото формира нейната специфичност, облечена в дрехите на либерализма. Като перифразира Айнщайн, Уайт твърди, че либерализмът е \"морбили на човечеството и случаят Хилари Клинтън е най-жестокият пример за това\".   \"Тя е жена, за която светът и всичко в него е еквивалентно на бюфет, който е полезен само дотолкова, доколкото храни американската хегемония\", подчерта той.   Кампанията на Клинтън за Белия дом се срина през 2016 г., „лишена от правдоподобност от пастора на истината, WikiLeaks. Корупция, бизнес на две банди, лъжи и проклятие \", отбелязва авторът. Далеч от привличане на вниманието върху себе си като отговорна за поражението, гневът й се отприщи срещу Русия, Джулиан Асандж и WikiLeaks, като каза, че това е заговор срещу нея. Резултатът бе разследване, проведено от Робърт Мюлер, бивш директор на Федералното бюро за разследване (ФБР) за \"несъществуващото руско влияние\" в изборите на 2016 г. Това разследване е световно известно като \"Russiagate\", а към днешна дата, не предоставя надеждни доказателства за участието на Русия в победата на Доналд Тръмп, казва авторът.   Според Джон Уайт, Клинтън и Обама са отговорни за раждането на хора като Доналд Тръмп, както и техният \"неолиберален хаос\" е причина за десния популизъм. \"Ако десно-популисткият гняв може да генерира повече неолиберален хаос през 2020 г., тогава американският експеримент върху култа към личността със сигурност ще даде път на втора гражданска война\", казва колумнистът.   Изправени пред нуждаещите се маси на Съединените щати и народите, които искат да скъсат с \"пипалата на империята\", Джон Уайт отбелязва, че има малка разлика между Демократическата партия и Републиканската партия в тази \"измамна демокрация\".", "date": "2018.11.19", "title": "\"Хилари Клинтън е по-вероятно да стане президент на Либия, отколкото на САЩ\""}
{"url": "http://www.classa.bg/%D1%81%D0%B2%D1%8F%D1%82/item/389623-%D1%82%D1%80%D1%8A%D0%BC%D0%BF-%E2%80%9E%D1%81%D0%B0%D1%89-%D1%89%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-%D0%BA%D0%BE%D0%B9-%D0%B5-%D1%83%D0%B1%D0%B8%D0%BB-%D0%BA%D0%B0%D1%88%D0%BE%D0%B3%D0%B8-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B4%D0%B2%D0%B0-%D0%B4%D0%BD%D0%B8", "text": "Президентът Доналд Тръмп заяви, че правителството на САЩ ще определи \"през следващите два дни\", кои са убили саудитския журналист Джамал Кашоги.   Произнасяйки се за съобщенията, че ЦРУ е заключило, че Саудитският принц Мохамед бин Салман е този, който е заповядал да убият Кашоги, Тръмп каза, че става дума за \"много предварителен доклад и оценката все още не е завършена.\"   Президентът на САЩ увери, че \"в следващите два дни\" – днес или във вторник - ще имат \"много пълен\" доклад, който ще включва информация за това \"кой го е направил\".   В събота говорителят на Държавния департамент, Хедър Науърт, каза че в случая Кашоги все още има \"много въпроси без отговор и правителството ще предприеме допълнителни мерки за търсене на отговорност от тези, които са планирали, режисирали и са замесени в убийството на Саудитска журналист, но не планира да влоши важните стратегически отношения с Рияд.\"   САЩ вече налагат санкции срещу 17 саудитци заради връзките им с убийството на Кашоги.   Саудитската прокуратура поиска екзекуцията на пет души, заподозрени в нареждане и надзор над убийството. Общо 11 души са обвинени и 21 са арестувани във връзка с това престъпление. Що се отнася до принца престолонаследник, той зекларира, че не е замесен в престъплението.   Самият Мохамед бин Салман нарече убийството \"неприятен инцидент\" и заяви, че \"справедливостта ще възтържествува.\"", "date": "2018.11.19", "title": "Тръмп: „САЩ ще определят кой е убил Кашоги през следващите два дни\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389615-%D0%BA%D0%B0%D0%BA%D0%B2%D0%BE-%D0%B5-%E2%80%9C%D0%BE%D1%81%D1%82%D1%80%D0%BE%D0%B2%D1%8A%D1%82-%D0%BD%D0%B0-%D0%BE%D1%80%D0%B3%D0%B8%D0%B8%D1%82%D0%B5%E2%80%9D-%D0%B2%D0%B8%D0%B4%D0%B5%D0%BE-18", "text": "Създаден е нов промоционален видеоклип, който показва какво могат да очакват туристите, които ще посетят четиридневното парти, наречено “Sex Island Holiday”. \r\n Обявяването на това парти миналата година предизвика сериозни противоречия и мнозина призоваха за арестуването на участниците в мероприятието, което ще се проведе следващия месец на неразкрито място в Карибската държава. \r\n Организаторите обещават оргии с 60 проститутки, както и неограничен достъп до наркотици, а наскоро издадоха видеоклип, който показва тази четиридневна вакханалия по-подробно, отколкото преди. \r\n Петминутното видео показва мъж, който участва в еротични игри с девойки на плажа, играят “стриптийз тенис”, “люлка волейбол” и участват в турнир по голф с оргия, където победителят получава всичките 60 момичета само за себе си за 15 минути. \r\n   \r\n", "date": "2018.11.19", "title": "Какво е “Островът на оргиите”? (ВИДЕО 18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389616-%D1%80%D0%B5%D1%81%D0%BF%D0%B5%D0%BA%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81%D0%B2%D0%B0%D0%BB%D0%B8-%D0%BA%D0%B0%D1%81%D0%BA%D0%B8%D1%82%D0%B5-%D0%B2-%D1%81%D0%B2%D0%B8%D0%BB%D0%B5%D0%BD%D0%B3%D1%80%D0%B0%D0%B4-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D0%BC%D1%8A%D0%B6%D0%B5%D1%82%D0%B5-%D0%B8-%D0%BE%D1%82-%D0%B4%D0%B2%D0%B5%D1%82%D0%B5-%D1%81%D1%82%D1%80%D0%B0%D0%BD%D0%B8-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D1%81%D1%8A%D0%BB%D0%B7%D0%B8%E2%80%A6", "text": "Групата продължи до автомагистралата пеш. На самия аутобан хора започнаха да призовават полицаите към подкрепа. И тогава се случи и най-емоционалният момент-полицаите свалиха каските си и оставиха щитовете на земята. Респект! Полицията свали каските в Свиленград в знак на съпричастност с протестиращите. Протести и напрежения имаше в цялата страна през неделния ден. Основните искания бяха за оставка на кабинета, по-ниски цени на горивата, без увеличение на застраховка „Гражданската отговорност\" и данъците за старите коли.     За близо два часа в ранния следобед днес протестиращите от Хасковска област блокираха АМ „Марица\" на няколко километра от българо-турската граница. Така на практика недоволните от настоящата социално-икономическа ситуация в страната изпълниха заканата си за блокада на граничната зона.     До аутобана протестиращите стигнаха пеша, след като автомобилите им бяха спрени на пътния възел за ГКПП „Капитан Петко войвода към\" Гърция. На мястото протестното автошествие, които тръгна рано сутринта от Хасково и към което се присъединиха по пътя хора от Димитровград, Харманли, Любимец и Кърджали, се сля с протеста на Свиленград, който пък тръгна от центъра на пограничния град.     Под звуците на патриотични песни, хората отново издигнаха исканията си. Протестът иска бъдещето на България да се решава пряко от народа чрез референдуми. Промяна в изборния кодекс, намаляване числеността на депутатите в НС, са друга част от повдигнатите теми. „Добре че младите подеха тази вълна на недоволство.Радваме се, че въпреки лошото време има толкова много хора тук. И аз съм с младите, защото всички искаме благоденствие и свестни заплати, пенсии, за да можем да съществуваме.     Не съм дошла да свалям властта, а само да изразя мнението си, че искам добруването на народа\", коментира пенсионираната учителка по литература от Свиленград Стефка Михайлова. Протестърите успяха да блокират движението за около половин час на пътния възел, но полицейския кордон не можа да ги удържи и те пробиха върволицата от полицаи. Групата продължи до автомагистралата пеш. На самия аутобан хора започнаха да призовават полицаите към подкрепа. И тогава се случи и най-емоционалният момент-полицаите свалиха каските си и оставиха щитовете на земята. Последваха бурни аплодисменти за хората на реда и възгласи \"Браво, истински българи!\". В очите на мъжете и от двете страни се появиха дори сълзи. Съвсем спонтанно няколко от протестиращите тръгнаха към редиците на полицаите, за да ги поздравят. Някои от протестиращите предадоха трибагрениците, които носеха в ръцете на униформените. В резултата на протеста се образуваха километрични опашки от автомобили и камиони и в двете платна на аутобана. Блокадата беше вдигната малко след 15 часа. В понеделник ще има нов протест на плщад \"Свобода\" в Хасково. Той запоочва в 18 часа, като част от националното шествие, което се готви в София.", "date": "2018.11.19", "title": "Респект! Полицията свали каските в Свиленград! В очите на мъжете и от двете страни се появиха сълзи…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389617-%D0%BD%D0%B0-%D0%BA%D0%B0%D0%BA%D0%B2%D0%B0-%D0%B2%D1%8A%D0%B7%D1%80%D0%B0%D1%81%D1%82-%D1%89%D0%B5-%D1%81%D1%80%D0%B5%D1%89%D0%BD%D0%B5%D1%82%D0%B5-%D0%BB%D1%8E%D0%B1%D0%BE%D0%B2%D1%82%D0%B0-%D1%81%D0%BF%D0%BE%D1%80%D0%B5%D0%B4-%D0%B7%D0%BE%D0%B4%D0%B8%D1%8F%D1%82%D0%B0-%D1%81%D0%B8", "text": "Всеки ще дочака щастливия си миг – а кога ще настъпи той, ще ни кажат звездите. Представителите на някои зодии срещат половинките си на много млада възраст. Други любовта ги сполита, когато са вече доста по-големи – или пък чак на зряла възраст осъзнават, че най-добрият им приятел е онзи, когото цял живот са чакали.      Овен   Овните срещат половинката си на около 21 години, когато са достатъчно зрели, но още търсят себе си. Това е критичният период, в който можете да видите Овните такива, каквито са. Те никога не крият истинската си същност, но за да ги опознаете по-добре, препоръчително е да общувате с тях в естествената им среда (партита, любими занимания, развлечения). На тази възраст обаче Овните се наслаждават на живота, а за сериозна връзка ще са готови, чак когато станат на 30.    Телец   Телците могат да срещнат сродната си душа още на 16 години. Тогава половинката им разбира се ще е твърде млада, но в тази младост има нещо привлекателно и романтично. Телецът най-вероятно няма да знае дали тази връзка ще доведе до нещо сериозно, но на тази възраст, в която целият живот е една голяма мистерия, а основната му част са приятелите, за него е много важно да си има партньор, който да отговаря напълно на този житейски етап.    Близнаци   Близнаците могат да срещнат половинката си на около 19 години, но най-вероятно ще вземат решението с кого да бъдат няколко години по-късно. Това може да стане по време на следването в университета или на среща с приятели, но в този човек непременно ще има нещо особено. Двамата ще си паснат по много аспекти и ще се чувстват така, сякаш се познават от цяла вечност. Обикновено Близнаците не се впускат веднага в сериозна връзка (особено на толкова млада възраст), но дори потенциалният партньор да изчезне за няколко години, те ще го помнят, докато не се срещнат отново като по-зрели хора.    Рак   Раците мечтаят за истинска любов от ранно детство, затова имат всички шансове да срещнат половинката си още на 15 години. За тях идеалната връзка е изпълнена с любов и уважение. Те са едновременно зрели и наивни. Раците са способни да се държат за ръчичка и да обменят невинни целувки, обсъждайки в същото време въпроси, озадачаващи и много по-възрастни хора. За този знак това е лесно и естествено.    Лъв   Лъвовете мразят да започват сериозна връзка, докато още не са решили какво искат от живота. Изборът на партньор им отнема известно време, а после и още време за обмисляне дали този избор е правилен. Затова Лъвовете срещат половинката си на около 25 години. Тогава те вече знаят какво искат да постигнат в живота и са на път към славата. При това емоционално изпитват любовните трепети на тинейджър. Възрастта не е от голямо значение за Лъвовете, стига да са убедени, че са използвали всичките си възможности дотук.   Дева   Девите често чуват, че други са си намерили половинката, но на тях самите им е трудно да си представят нещо такова. Колкото и да се стараят (или не), те не са в състояние да създадат необходимата връзка с човек, който да стане всичко за тях. Девите са изключение от правилата – на тях не им е нужно да се влюбят, за да си намерят идеалния партньор. Девите напълват живота си с приятели и познати, надявайки се, че все някой ще се окаже подходящ за ролята на тяхна половинка.  Везни Везните срещат сродната си душа на една трудна възраст – на 20 години, когато вече не са деца, но не са и наистина възрастни. В живота им се случват много дисбалансирани разминавки, които ги карат да се потопят в себе си и да търсят отговора там. Затова за тях най-сполучливия вариант ще е най-добрият приятел, с когото могат да говорят часове наред и временно да забравят за проблемите си. Дори ако между двамата не се случи нищо веднага, Везните пак ще са благодарни, ако някой им пасва толкова хармонично, че дори да им чете мислите.  Скорпион   Скорпионите могат да срещнат любовта още на 12 години. Като деца те, разбира се, няма да знаят какво да правят с този взрив от емоции. Най-вероятно ще крият силните си чувства, които така или иначе ще им носят радост и вълнение. За Скорпионите половинката е човек, с когото са прекарали безброй летни ваканции, човек, за когото мислят постоянно, дори и от разстояние. За разлика от други връзки, тези винаги им се струват нови и свежи.  Стрелец   Стрелците обичат да бъдат свободни и независими, затова втората им половинка ще ги намери, когато са поне на 28 години. Преди това те няма и да се замислят за сериозна връзка. На тях им е трудно да признаят, че веднъж появила се, сродната им душа няма да изчезне – особено ако за пръв път изпитват подобни чувства. Дайте им малко време и ще се изненадате колко бързо ще свикнат да са част от постоянна двойка. При това Стрелците пак ще имат нуждата от лично пространство и от много свободно време - но партньорът ще знае за това и ще прояви разбиране.  Козирог Козирозите имат особена представа за половинките – често дори се присмиват на това понятие, което им се струва инфантилно. Те се стремят към реална и зряла връзка. Най-често срещат сродната си душа, когато са на над 30. Дотогава те вече са се научили да очакват и да приемат изненадите, които им поднася животът. Затова, когато втората им половинка най-сетне се появи, те са морално готови за сериозна връзка – стига да се убедят предварително, че тя си заслужава изгубеното време.  Водолей   Водолеите обикновено не се влюбват на ранна възраст, но създават връзки, които са по-дълбоки от любовта. Често им се струва, че хората не ги разбират – затова им е нужен човек, който е готов да ги изслуша и обича, независимо от всичко. Те се нуждаят от сродна душа, с която да говорят по цели нощи и да станат още по-добри приятели. Водолеите държат да имат здрава база за любовна връзка, затова бъдещият партньор ще трябва дълго време да показва, че заслужава доверието им.  Риби   Рибите тайно си мечтаят за голяма любов и често се влюбват на 17 години, когато всичко има особено огромно значение. Разказвайки романтичната история за срещата си, те я карат да звучи като приказка. Сродната душа открива на Рибите една нова и най-вълнуваща глава от историята на живота им.    ", "date": "2018.11.19", "title": "На каква възраст ще срещнете любовта според зодията си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389614-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%BF%D0%B0%D1%80%D1%82%D0%B8%D1%8F-%D1%80%D0%B5%D1%88%D0%B0%D0%B2%D0%B0-%D0%BD%D0%B5%D1%89%D0%B0%D1%82%D0%B0-%D0%BC%D0%BD%D0%BE%D0%B3%D0%BE-%D0%B1%D1%8A%D1%80%D0%B7%D0%BE-%D0%B2%D0%B8%D0%B4%D0%B5%D0%BE", "text": "вицепремиерът Симеонов трябваше да си пази езика, така и останалите трябва. Останалите трябва също да спазва норми, защото политиката се превърна в замеряне на компромати и фалшиви новини. Да се говори колко е окрадено да се говори от политик не е сериозно. Ако мислиш, че има нещо нередно, отиваш и внасяш сигнал, каза кметът на Стара Загора Живко Тодоров в предаването \"Беновска пита\" по Канал 3. \r\n   Има всякакви хора. Има хора, които говорят с клишета и такива, които общуват директно. В ГЕРБ смятам, че премиерът казва нещата директно и не мрънка. Един политик трябва да бъде мъдър и да прави по някоя крачка назад. Само един човек, който не оценя ситуацията, може да каже, че е винаги прав, каза още той. \r\n   \r\n    в собствената си партия решава нещата много бързо. Когато създаде ГЕРБ, той постави правилата, че когато някой сбърка, си дава оставката на деня. Всеки един от нас си носи оставката от първия ден.  В случая с  , мога да кажа, че той не е в неговата партия и той не може да вземе това решение вместо тях. Сега се учим на  , защото години наред думата \"коалиция\", беше мръсна дума. Според мен премиерът винаги търси позитивното и градивното, което може да се направи с общи усилия. Заедно с останалите партии се търсят допирните точки, които да изведат България напред.  Затова е важно премиерът да е отстъпчив, заяви Тодоров. \r\n Премиерът не е длъжен да дава отчети с кого се среща. Ако има някаква среща, значи има причина за нея.   не може да носи отговорност за това как коалиционният партньор се държи. В политиката всеки счита, че той е прав. Винаги, когато е имало важни въпроси, те са се решавали и са се обсъждали. Не винаги сме били на едно мнение, но в крайна сметка, излизаме с общо решение, категоричен беше кметът на Стара Загора. \r\n В една коалиция трябва да има коалиционна политика и преди да се говори пред медиите, трябва да се реши вътре. Първо трябва да съгласуваш с партньора си всичко, което имаш да казваш. Това, което можем да направим относно  , е да организираме среща и да се поставят всички тези въпроси. Според мен прави чест на премиера, че той застава като човека, който иска да направи синхрон в тази коалиция, каза още Живко Тодоров. \r\n", "date": "2018.11.19", "title": "Бойко Борисов в собствената си партия решава нещата много бързо (видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389612-%D0%B4%D0%B8%D0%B0%D0%B7%D0%B5%D0%BF%D0%B0%D0%BC-%D0%BC%D0%B8-%D0%B4%D0%B0%D0%B9%D1%82%D0%B5", "text": "Имаше едно време, в което вестниците служеха за приспиване, а и бяха по-удобни – като заспи човек, четиристраничният всекидневник му падаше върху физиономията и го пазеше от мухи. Днес вестниците и за това не стават – ако дебелото съботно издание ви падне върху муцуната, може да предизвика задушаване, да не говорим, че и като приспивателно никакви ги няма – след съвестното им прочитане човек посяга към кутийката с успокоителни.      Отваряме „24 ЧАСА” и на страницата „Катастрофа” с ужас прочитаме, че „Бирата свършва”! Има и подробности – „По-малко бира на по-високи цени – това гласи зловещата прогноза на учени от Пекинския университет”!  „МОНИТОР” допълва зловещата картина – „Забраняват бирата в центъра на Пловдив след 22 часа”. Ракия, значи, може, бирица – не! Предполагаме, че наредбата на общината е заради китайската прогноза, а не заради твърдението, че било, за да се опазвала нощната тишина. Нощната тишина човек може да наруши и на три ракии миещ се!  А може би и ракията трябва да се поограничи – като начало – на по-първите хора в държавата, та да дадат пример, ако се окаже полезно – може и кръгът въздържатели да се поразшири.  Според последния брой на „СТАНДАРТ” полицаите „Рецитират в стих бюджета на МВР”. Сериозно – отишли в Парламента и прочели похвално стихотворение. Предполагаме – на трезва глава. А г-н Цветан Цветанов (надяваме се – също на трезва) „препоръча на министър Младен Маринов да издаде стихосбирка със стихове на всички талантливи служители от МВР”!  Някой да има диазепам?  Пред „24 ЧАСА” пък защитникът на бедните и унизените г-жа Мая Манолова съвсем неочаквано откровеничи – че „Откакто е омбудсман, Манолова се е качвала на автобус само веднъж до Кюстендил, а на влак – преди 3 години до Мездра…” Разбира се, с цел контакти със защитавания от нея народ – само че „Автобусът не е удобен за приемна, защото пътниците задължително ползват предпазните колани и не могат да се разхождат”.  Дайте диазепам, че тая пречка пред защитата на гражданските свободи съвсем ме изнерви!!  А хептен ни изнервя „ТРУД”, който твърди, че „Торба пари останали от европредседателството”. В торбата са парите от неизпълнените проекти – например националнозначимият проект на община Тунджа „Хиляди кукерски хлопки за българското председателство”. Как сме го изкарали това председателство без хлопатар на врата – умът ми не го побира!  Ама наистина ли нямате диазепамче? Хайде, не се стискайте, може и от пет…  Макар че и диазепамът вече не е онова, което беше! Безумно пиянско убийство, подробно описано в „168 ЧАСА” ни го доказва – „Депутат в 3 парламента убива приятел с куршум в окото” – хваща окото заглавието, а още повече и личността на депутата – по онова време вече управител на Фонд „Научни изследвания” към просветното министерство. От какъв зор му е пищов на един управител на научни изследвания, не се разсъждава – ние сме свободна страна и всеки, когото психиатрите не са набарали, че си говори сам, може да си купи и гаубица, ако ще! По-нататък, деца, моля, не четете, а ако четете – не правете това вкъщи: „За 19 часа без почивка бившият депутат изпива половин литър ракия, 3 литра вино, 200 мл уиски, 1,5 литра бира и (тук внимавайте!) 5 мг диазепам”.  Казах ви – даже диазепамът вече не е същият, като едно време!  Все пак – дайте едно хапче, не се притеснявайте – ние не сме депутати, чак толкова много не можем да излеем в себе си!", "date": "2018.11.19", "title": "Диазепам ми дайте!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389613-%D0%B8%D0%B7%D1%80%D0%B0%D0%B7%D0%B5%D0%BD%D0%B0%D1%82%D0%B0-%D0%BE%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D0%B5-%D0%BF%D0%BE%D0%BA%D0%B0%D0%BD%D0%B0-%D0%B7%D0%B0-%D1%81%D1%80%D0%B5%D1%89%D0%B0", "text": "от президента Румен Радев готовност за разговор с премиера Бойко Борисов не бива да се тълкува като покана за среща, заяви днес пред БНР началникът на президентския кабинет Иво Христов. „Президентът реторично заяви, че би изслушал и премиера Борисов по теми като борбата с корупцията, преодоляването на срива на чуждестранните инвестиции, които гонят исторически минимум, но премиерът Борисов скочи тутакси върху тази възможност и откликна, че е готов за среща и го направи по начин, който показва, че не е разбрал посланието“, каза той в предаването „Неделя 150“ на „Хоризонт“.     Запитан дали все пак ще има среща между двамата държавници, Христов каза: „Президентът сам решава дали ще има такава среща, стига тя да бъде поискана. Такава към момента не е искана“. По думите на Иво Христов има явно ценностно разминаване между разбирането на президента Румен Радев за демокрация, държавност и антикорупция, и това, което практикува правителството. „Онова, от което има нужда обществото е програма от ясни мерки за борба с корупцията. Такава не съществува. И мерки за възвръщане на международното доверие към България, като една урегулирана, предвидима държава, в която може да се инвестира. Както виждаме ефектът е по-скоро отрицателен, тъй като сривът на инвестициите е факт. Не изглежда премиерът да прави критичен прочит на своята 4-годишна програма за управление“, поясни той. „Не виждам кое в програмата на сегашното правителство показва воля за борба с корупцията и за възвръщането на доверието в България сред световните инвеститори“, допълни още той. Христов коментира и въпроса за оплакването от страна на министър-председателя, че държавният глава приема Корнелия Нинова да му представя проекта „Визия за България“ на БСП, но отхвърля срещи с изпратените от него самия депутати, министри… Които да му обясняват защо искат една или друга мярка трябва да бъде приета, като тази за данъка върху старите над 15-годишни автомобили, искана от кметовете, а не от ГЕРБ или от министри. „Първо трябва да надживеем тази практика министър-председателя да праща някого при президента. Той кореспондира с президента и би трябвало да е наясно с тези нива на институционалното общуване. Той праща свои заместници, свои подизпълнители, свои секунданти, както се праща пехотата през мините, защото не иска да общува лично и да се яви лично“, коментира той. Христов отговори на въпрос, произтичащ от думи на министър-председателя и гласящ: Защо Радев критикува ежедневно и целенасочено само ГЕРБ-сектора в управлението, а  не критикува другите управляващи и собствената си партия? „Това също издава едно странно разбиране за демокрацията, в която има една група хора, която се именуват управляващи и те си управляват, с тях не бива да се занимаваме, а нека другите да се карат по между си. Естествено, че фокус на критиките на президента ще бъдат управляващите“. Иво Христов каза, че закона за горивата, срещу който също има недоволни и протести, е „стъпка в правилна посока“, защото в него се правят усилия за изсветляване на сектора. Говорейки за приетия от парламента медиен, внесен от депутати на ДПС, включително Делян Пеевски, той каза: „Бяхме сезирани от Съюза на европейските журналисти, но с аргументи, които не звучат убедително. Не може едновременно да пледираме за прозрачност в медийния сектор и да поставяме условия пред тази прозрачност. Намирам, че този закон по-скоро хвърля светлина върху медийния сектор“. Този сектор страда от много по-сериозни пороци от тези, които посочват критиците на закона, каза Иво Христов. „Има огромен проблем с т.нар. комуникационни бюджети по различните европейски програми, които се разпределят от правителството между разни медии, и чрез които правителството съвсем легално купува своя медиен комфорт“.", "date": "2018.11.19", "title": "Изразената от президента Румен Радев готовност за разговор с премиера Бойко Борисов не е покана за среща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389606-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B0%D0%B2%D0%B4%D0%B8%D0%B9-%D0%BE%D1%82-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D1%82%D0%B5", "text": "    Светият пророк Авдий бил родом от селището Витарама, близо до Сихем. Той служил при двора на израилските царе и бил домоуправител на цар Ахав. От младини бил твърде богобоязлив и когато целият Израил отстъпил от Бога и започнал да се покланя на скверния Ваал, той тайно служел на Единия Истински Бог на Отците си, Който спасил Израиля от Египет и го превел през Червеното море като по суша. Когато беззаконната Иезавел изтребвала пророците Господни, Авдий взел сто пророка и ги скрил в две пещери по петдесет човека. Там ги хранил с хляб и вода по време на глада в дните на  .     Веднъж Ахав повикал свети Авдий и му рекъл: - Тръгни по земята, по всички водни извори и по всички потоци по земята, дано нейде намерим трева, за да си прехраним конете и мъските и да се не лишим от добитъка. И те разделили помежду си земята, за да я обходят: Ахав тръгнал отделно по един път, а Авдий тръгнал отделно по друг път. Когато Авдий вървял по пътя, ето насреща му идел свети Илия. Той го познал, паднал ничком и казал: - Ти ли си, господарю мой, Илия? Оня му отговорил: - Аз съм. Иди кажи на господаря си: \"Илия е тук\". Той казал: - Какво съм виновен, че предаваш своя раб в ръцете на Ахава, за да ме убие? Жив Господ, Бог твой! Няма нито един народ и царство, където да не е пращал господаря ми да те търси; и когато му казваха, че те няма, той вземаше клетва от онова царство и народ, че не са могли да те намерят. А ти сега казваш: иди кажи на господаря си: Илия е тук. Когато аз си ида от тебе, Дух Господен ще те отнесе, не зная къде; и ако отида да обадя на Ахава и той не те намери, ще ме убие; а рабът ти е богобоязлив от младини. Нима не е казано на моя господар какво аз направих, когато Иезавел избиваше Господните пророци, как скривах в пещери сто Господни пророци, по петдесет души, и ги хранех с хляб и вода? А ти сега казваш: иди кажи на твоя господар: Илия е тук; той ще ме убие. Тогава свети Илия казал: - Жив Господ Саваот, пред Когото стоя! Днес ще му се явя! Свети Авдий отишъл да посрещне Ахава и да му обади за Илия. И когато Ахав срещнал Илия, Божият пророк го изобличил в неговото заблуждение, а сетне извършил велико чудо: свалил огън от небето върху жертвата и водата, както е написано в Трета книга Царства  ( ). Като гледал това, свети Авдий се радвал заради всемогъщата сила на своя Бог, сърцето му пламтяло от любов към Него, горял от ревност за Него и още по-усърдно Му служел, изпълнявайки заповедите Му. По-късно, когато Ахав умрял и син му Охозия наследил вместо него Израилското царство, Авдий бил на военна служба. Според свидетелството на свети Доротей и блажени Иероним той бил един от тримата петдесетници, които Охозия изпратил при пророк Илия. Двамина от тях изгорил огън, паднал от небето по думата на пророка, а третият, който бил именно Авдий, бил помилван. Той пристъпил със смирение към свети пророк Илия и го умолявал, казвайки: - Човече Божий! Да не бъде презряна душата ми и душата на твоите раби - тия петдесетмина - пред твоите очи. Затова Илия го пощадил, станал и отишъл с него при царя. Оттогава Авдий оставил царската служба, тръгнал след свети пророк Илия и се сподобил да получи дух на пророчество, понеже запазил и хранил Господните пророци и сам последвал пророка ( ). След смъртта си бил погребан при своите предци.", "date": "2018.11.19", "title": "Св. пророк Авдий от Дванадесетте"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389607-19-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "461 г. - Либий Север е провъзгласен за римски император в Равена.     1493 г. - По време на втората си експедиция Христофор Колумб открива остров, който кръщава Сан Хуан Батиста (по-късно преименуван на Пуерто Рико).   1703 г. - Поставено е началото на мистерията за Желязната маска със смъртта на един затворник в Бастилията, чието име и престой в тъмницата са пазени в строга тайна.   1824 г. - В най-голямото наводнение в историята на Санкт Петербург загиват около 10 000 души.   1826 г. - Образувани са Военноморските сили на Боливия.   1831 г. - Велика Колумбия окончателно се разпада на Нова Гранада, Венецуела и Еквадор.   1858 г. - Основан е град Холистър, САЩ   1863 г. - Президентът на САЩ Ейбръхам Линкълн изнася известното си Гетисбъргско обръщение.   1885 г. - Сръбско-българска война: Състои се Боят при Гургулят.   1889 г. - Създаден е Гербът на Бразилия.   1893 г. - 4 Велико народно събрание учредява Министерство на обществените сгради, пътищата и съобщенията.   1919 г. - Зайон получава статут на национален парк.   1922 г. - В Царство България се провежда референдум за започване на съдебен процес срещу министрите от кабинетите на Иван Гешов (1911-1913), Стоян Данев (1913) и Александър Малинов (1918).   1924 г. - Египет става конституционна монархия.   1942 г. - Втора световна война: Битка при Сталинград: Силите на Съветския съюз, командвани от генерал Георгий Жуков, преминават в контранастъпление, като обръщат хода на битката в полза на Съветския съюз.   1946 г. - ООН: Афганистан, Исландия и Швеция се присъединяват към Организацията на обединените нации.   1946 г. - ООН: Генералната асамблея на ООН приема резолюция против преследванията на расова и религиозна основа.   1969 г. - Аполо 12 каца на Луната, а Чарлс Конрад и Алън Бийн стават третия и четвъртия човек стъпили на лунната повърхност.   1977 г. - Египетският президент Ануар Садат става първият арабски държавен глава, направил официално посещение в Израел.   1979 г. - От Ленинград за Москва поема първия си курс високоскоростният влак Р-200.   1985 г. - Студената война: В Женева е осъществена, за първи път, среща между президента на САЩ Роналд Рейгън и генералния секретар на ЦК на КПСС Михаил Горбачов.   1990 г. - 22 държави от НАТО и Варшавския договор подписват в Париж Договор за ограничаване на конвенционалните оръжия в Европа.   1995 г. - На президентските избори в Полша Александър Квашневски побеждава действащия тогава президент Лех Валенса.   1999 г. - Китай успешно изстрелва своя първи експериментален космически кораб, Шънджоу 1.   2003 г. - официално е открит португалският футболен стадион Ещадио Д-р Магаляеш Песоа.    ", "date": "2018.11.19", "title": "19 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389608-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B2-%D0%B4%D0%B5%D1%81%D0%B5%D1%82%D0%BA%D0%B8-%D0%B3%D1%80%D0%B0%D0%B4%D0%BE%D0%B2%D0%B5-%D1%81-%D0%B1%D0%BB%D0%BE%D0%BA%D0%B0%D0%B4%D0%B8-%D0%BD%D0%B0-%D0%BF%D1%8A%D1%82%D0%B8%D1%89%D0%B0-%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8", "text": "Протестни демонстрации са организирани в неделния ден в десетки градове в страната, информира Националното радио. Вълната от недоволство беше породена от цените на горивата, но впоследствие прерасна до протести срещу цялостния начин на живот у нас – ниската покупателна способност, качеството на здравеопазването, образованието и начина на управление на България през последните десетилетия.На няколко места се планува блокиране на основни пътни артерии, сред които магистрала “Тракия” и гранични пунктове.   София   Няколко протеста се очаква да се проведат днес в столицата. По обяд пред парламента ще се съберат протестиращи срещу високите цени на горивата и застраховката гражданска отговорност и срещу новите данъци. Към тях ще се присъединят и участниците в протест, на който ще поискат промяна на политическия модел на управление и намаляване на броя на депутатите.    Срещу промените в Закона за вероизповеданията ще се обявят представители на Християнската общност на протестантските вярващи и църкви, които ще проведат молитвено шествие.  И тази вечер ще се съберат майките на деца с увреждания, които смениха протеста си с присъствие, докато не бъде гласувана от Народното събрание оставката на вицепремиера Валери Симеонов.   Пловдив и Пазарджик   В Пловдив протестиращите се събират в 8 часа, за да потеглят половин час след това в шествие по основните булеварди в града. От полицията оповестиха и маршрута, по който ще преминава автоколоната. Той включва булевардите “България”, “Васил Априлов”, “Шести септември”, “Източен” и “Христо Ботев”. Очаква се след това част от участниците в протеста да се съберат пред сградата на общината. Миналата неделя шествието блокира за близо два часа централната част на града като в него се включиха над 1000 автомобила. Блокада имаше и на автомагистрала “Тракия”.    За днес е предвиден пореден протест и в Пазарджик. Протестиращите ще се съберат в 9 часа на паркинга пред парк „Стадиона”. Оставката на Валери Симеонов не е достатъчна, обяви организаторът Веселин Енчев. Недоволството е срещу бедността и ниските заплати. След автошествие по улиците на Пазарджик, протестиращите ще потеглят към София.   Бургас   В Бургас за днес е насрочен един от най-мащабните протести срещу цените на горивата. В 12 часа недоволните ще се съберат на паркинга на хипермаркета на един от входовете на града. Към този момент не е обявено официално посоката на шествието и дали ще бъдат блокирани централни булеварди или магистрали. Росинка Бъчварова, която е сред хората повели недоволството, обяви, че тя и нейни колеги са подложени на натиск от полицията. Тя допълни, че протестът в Бургас е на целия народ и няма нужда от организатори, а надсловът му трябва да е “Социалното убиване на българина”. “Около 20 стотинки паднаха цените на горивата. Това не е заради световния пазар, а защото (властите) с това нещо се опитват да потушат народа”, смята Бъчварова.   В Ямбол и Сливен планират блокиране на магистрала Тракия   Две протестни автошествия са обявени в Ямбол. Едната част от недоволните предвиждат да блокират международния път към Граничен пункт Лесово до село Тенево около 11,30 часа. Другото автошествие ще се отправи към автомагистрала „Тракия”. В посока Бургас се очаква магистралата да бъде блокирана около 12,30 часа.  В Сливен протестиращите ще се съберат на ТИР – паркинга на „Дамарски мост”, след което от 11.00 часа е предвидено протестно автомобилно шествие. След автошествието в града протестиращите отново ще се отправят към автомагистрала „Тракия” и ще се опитат да я блокират, така както успяха миналата неделя. Организаторът на протеста в Сливен Доника Мангова съобщи:  “След протеста, той може би към 12.30 часа ще свърши, всички коли, по лично усмотрение ще се присъединяват към нашите събратя от Ямбол. Една част от тях ще затварят магистралата, а другата част ще затварят международен път I-7 в участъка, след село Окоп, където е самолетната писта.  Миналата седмица полицията спря при село Крушаре колоната от протестиращи и те трябваше да стигнат пеша до магистралата, за да я блокират за близо два часа. За днес не е ясно, какви ще бъдат действията на полицията и как ще отреагират на намеренията за блокади от страна на протестиращите.   В Ловешко не предвиждат блокиране на пътища   Жители на Ловеч, Троян, Тетевен и региона също планират протести срещу високите цени на горивата и за по-добри условия за живот в страната. Протестът в Ловеч ще е от 14.00 ч. пред сградата на общината. След това е предвидено автошествие по централния булевард „България”. Жители на Троян се събират на па мирен протест в 12.00 ч. на пътя Ловеч – Троян, на разклона за село Калейца, а по-късно протестът им ще продължи с шествие по основните улици в Троян.  За втора поредна неделя протест ше има и на пътя София – Варна. Предвидено е мотошествие, което ще тръгне в 14.00 ч от бензиностанцията на пътен възел Боаза до бензиностанцията на входа на село Български извор.  Не се предвижда блокиране на пътища в районите на заявените протести.   От Хасково потеглят към Свиленград   Протестът в Хасково ще започне в 8 часа. След автошествие в града колоната ще се отправи към Свиленград. Организаторите Пламен Пейчев и Николина Гьошева обясниха:  “Събираме се в 8 на паркинга на “21-ви век”. Правим кратко шествие из града. След това се отправяме към село Крепост.” Там протестиращите от Хасково трябва да се съберат със съмишленици от Димитровград и Кърджали, след което колоната заедно да потегли към Харманли и Свиленград. Демонстрантите в Свиленград плануват да затворят движението през граничния пункт “Капитан Петко Войвода”.  Не е ясно колко полицаи ще охраняват протестите в Хасковско, но от полицията обявиха, че ще вземат всички необходими мерки за осигуряване на безопасността.   Благоевградчани имат намерение да блокират Е-79, петричани искат да затворят “Кулата”    В 12 часа е началото на протеста в Разлог. Организаторите заявиха, че той е обявен като мирен, но не е изключено да блокират пътя в посока Банско. Недоволни от поскъпването на живота и невъзможността да посрещнат по-високите данъци и застраховки , жители от Гоце Делчев и района се събират пред сградата на Пътна полиция в града. Към този момент няма нагласи за блокиране на пътя към границата с Гърция.  Петрич и Сандански се обединяват в протестно автошествие, което ще тръгне от паркинга пред болницата в Петрич към ГКПП “Кулата”. Въпреки информацията за концентрация на полицейски части в района, хората са категорични, че ще спрат движението към и от Гърция.  Организаторите на протестите в Благоевград също заявиха готовност да се организират и да блокират международния път Е-79 още днес, без да отменят официално обявената дата на протеста- 19, понеделник. Всички протестиращи в района потвърдиха, че оставка на правителството и смяна на политическия модел е основното им искане.   МВР ще разположат екипи на входовете на градовете   Сериозни мерки за сигурност ще вземе полицията заради предстоящите днес протести. От МВР ще разположат и екипи на пътна полиция на входовете на градовете заради очакваните автошествия в неделния ден. Край София и други големи градове ще има и допълнителни екипи на жандармерията.  От пътна полиция имат готовност да осигурят обходни маршрути в районите на протестни шествия.  Пред парламента и Министерски съвет ще има засилено полицейско присъствие.  От МВР призовават участниците в демонстрациите да не се подават на провокации, за да може всичко да премине мирно.      ", "date": "2018.11.19", "title": "Протестите продължават в десетки градове с блокади на пътища и магистрали"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389609-%D0%B4%D1%80%D0%B0%D0%BC%D0%B0-%D0%B2-%D1%82%D1%80%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F", "text": "  Седмицата беше драматична за ръководителя на толкова огромна компания. Държавата беше наредила цените на горивата да бъдат временно замразени, в резултат на което компанията губеше десетки милиони евро всеки месец. На всичкото отгоре правителството заплаши, че ако компаниите като тази на ръководителя не спазват контрола върху цените, ще бъдат наложени защитни мита върху износа на петролни продукти за чужбина. Вагит Алекперов нямаше избор, освен да се подчини без възражения. \"Лукойл\" никога не си е позволявал да не спазва официалната линия на Кремъл. Сметката отново ще плаща зависимата Европа.     Като цяло новините не бяха добри. Петролът започна да спада драматично, въпреки очакванията, че новите-стари санкции срещу Иран, ще повишат цените. Получи се обаче обратен ефект. Появи се по-голямо предлагане, което точно преди зимата да се развихри, срина цените до някакви си 65 долара за барел. Всичко трябваше да тръгне надолу. Седмицата беше драматична за българския министър-председател. Неясно как цените на горивата в България пораснаха до нива, които го поставиха в ситуация, подобна на тази през 2013-та. Тогава сметките за ток дойдоха със забавяне и бяха толкова големи, че хиляди недоволни граждани изпълниха улиците. Тогава за премиера беше лесно да хвърли оставка с мисълта, за скорошно завръщане. А скандалните решения на следващото правителство на БСП и ДПС, целунали се на Орлов мост, само забързаха този процес. Сега обаче премиерът имаше огромен проблем. Той така и не се разграничи докрай от болния имидж на хората, които изпратиха в небитието кабинета на Орешарски. Така и не формулира една обща българска цел, която обществото да следва. В съзнанието на голяма част от обществото остана тежкото съмнение, че задкулисието все така определя дневния ред на страната. Дали ще пълним дупка във Варна, или ще приемаме закони на партия, която иска да събори правителството ти, нямаше значение, съмненията останаха. Премиерът беше в беда. И този път беше стъпил върху сламена основа, която собствените му партньори се опитваха да запалят по всякакъв начин. Дали ще обидят майки на деца с увреждания, или ще се карат шумно по линия на по-по-най-патриотизма, на всички беше ясно, че тези хора повече подхранват нестабилността, отколкото да гарантират стабилност. С тези партньори, свърши времето на златните пръсти. Дойде времето на средните пръстове. Седмицата беше драматична за българското общество. За пореден път в последните години се достигна до точката на крайното недоволство. Но според избирателните списъци гласоподавателите са приблизително равни на броя на населението, което е меко казано чудесно за партийните стратези, които вече се подготвят за ново завъртане на рулетката с клетви, че ще променят България. Забравете за машинното гласуване. То пречи. Сламената основа става все по-лесно запалима. И от изток, и от запад. Там също дневният ред се мени непрекъснато.  Защото не само в България седмицата беше драматична...", "date": "2018.11.19", "title": "Драма в три действия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389610-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%E2%80%9E%D1%82%D0%B2%D0%BE%D1%80%D1%87%D0%B5%D1%81%D0%BA%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%E2%80%9C", "text": "Вицепремиерът Красимир Каракачанов определи искането на Волен Сидеров да подаде оставка като „творческа инициатива“. В предаването „Неделя 150“ по „Хоризонт“ Каракачанов заяви, че този въпрос трябва да бъде обсъден „не през медиите“, а на предстоящия във вторник политически съвет на коалицията „Обединени патриоти“.     „Винаги съм подхождал творчески към подобни идеи и съм смятал за разумно тези творчески идеи да се обсъждат на коалиционен съвет. Аз ще поставя този въпрос във вторник, за да чуя какви са аргументите на г-н Сидеров“, каза Каракачанов, който е и лидер на ВМРО. „За мен никога властта не е била самоцел. Поне два пъти преди да стана министър на отбраната, съм отказвал този пост, защото така сме решавали с моите партньори от Патриотичния фронт“, посочи той.. Каракачанов каза, че може би малко се е отдалечил напоследък от политическите страсти в партийната коалиция, тъй като след 28 години неглежиране на българската армия се е фокусирал върху трите проекта за модернизация, както и върху ремонтите на техника – самолетите МиГ-29, Су-25, танкове Т-72, което му е коствало 10 часа работа на ден. „Опитах се да го играя помирител, „синя каска“ … в името на това да има мир и спокойствие и държавата да не се клати и да се работи прагматично“. Каракачанов призна, че Волен Сидеров е проявил желание да оглави листата на коалицията на изборите за Европарламент догодина, но с Валери Симеонов му казали, този въпрос подлежи на обсъждане. „Не знам дали това е причината“, отговори той на въпрос дали заради това лидерът на „Атака“ иска публично оставки. „Ще продължавам да се придържам към практиката си от последните години – коалиционни въпроси да ги обсъждам с моите колеги. И ако има някой нещо да ми каже или аз да им казвам, да го правим там, а не през медиите“. НФСБ трябва да си вземе решението, каза Каракачанов визирайки идеите на Волен Сидеров да не бъде излъчен нов вицепремиер на мястото на Валери Симеонов, защото от такъв нямало нужда. „Ако човекът, който предложат,  е подходящ, ще го подкрепя“, добави той. „Няма как ВМРО да има министър на отбраната, „Атака“ – министър на икономиката, а за НФСБ да кажем: Имахте един пост, сега го закриваме и няма да имате нищо“, добави той. Според Каракачанов при партньорите трябва да има равнопоставеност и солидарност при носенето на отговорност.", "date": "2018.11.19", "title": "Красимир Каракачанов определи искането на Волен Сидеров да подаде оставка като „творческа инициатива“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389611-%D0%B4%D0%BE%D0%BA%D0%BE%D0%B3%D0%B0-%D0%B8-%D0%B4%D0%BE%D0%BA%D0%BE%D0%BB%D0%BA%D0%BE-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%89%D0%B5-%D0%B7%D0%B0%D0%BA%D1%80%D0%B5%D0%BF%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%E2%80%93-%D0%B4%D0%BE%D0%BA%D1%8A%D0%B4%D0%B5", "text": "Оставката на вицепремиера Валери Симеонов и падащите цени на петрола свалят леко напрежението около правителството, но не съвсем. Властта съобщава в новините успокоителни числа колко души са протестирали вчера и днес, но това едва ли ще успокои обстановката.       Недоволството излезе на улицата, въпреки твърденията на Борисов, че никога държавата не е била в по-добра кондиция. Управляващите подцениха дребния собственик на кола на възраст над 10-15 години, каквито са 90% от българските шофьори. И надцениха търпението на получаващия заплата до 700 лева и пенсия до 350 лв., каквито са също 90% от българите. И преди 2 месеца имаше опит за протест пред парламента, с много очаквания, слухове, предупреждения, че ще свалят Борисов. Пък излязоха една шепа хора. Сега излязоха повече, чува се, че щяло да има окупация на парламента. Това е „лоша“ окупация. През 2013 лятото имаше добра „окупация”, от правилните протестиращи, които в края на краищата върнаха Борисов на власт. Но и сега протестите работят за него. На Борисов са му изгодни предсрочни избори. Колкото по-скоро, толкова по-добре. Ще загуби не от протести сега, а ако изкара още година или пълен мандат. Да се изтърколи една зима с по-високи цени на отопление, на горива, на всичко (инфлацията надхвърля годишния растеж на икономиката), означава доверието към Борисов да падне още. До есента догодина ще загуби още от подкрепата си, колкото и да изглежда твърда. А той вероятно се цели в предсрочни парламентарни избори есента догодина, заедно с местните. Защото местните общини на ГЕРБ ще помогнат и за парламента.     Предсрочните избори са неизбежни още по-рано Борисов сам ще ги предпочете, каквото и да говори сега. И не е сигурно, че след това той ще направи четвърти кабинет (който също ще е временен, ако се състои). Борисов вече е изчерпан, повтаря непрекъснато едни и същи демагогии за предишните, за стабилност и т. н. Реакциите му на протестите са безпомощни. Да не се превърнем в гробище за стари дизели, каза Борисов в отговор на недоволството от по-високия данък за старите коли. Уви, в България вече отдавна сме се превърнали в такова гробище, не само за дизели, и за бензинови коли. Демагогия е да плашиш хората със стари коли. Защото със заплата 600-700 лв. нова кола не можеш да си купиш, и да плащаш отопление, и храна, и дрехи, и деца да гледаш. Или с пенсия 350 лв. С такива заплати и пенсии, заслужава да се подчертае, са 80% от българите. Това не са голословни приказки. Потвърди го и една справка на министъра на финансите в отговор на питане в парламента неотдавна (виж тук). Та каквито и данъци да слагат на старите коли, такива ще карат в България. И данъкът няма да ги спре, само ще подстриже още веднъж до кожа българина. Вероятно това е и целта – да напълни бюджета на правителството, а не да спре старите коли. Развихрят се теории на конспирациите кой седи зад протестите. Някои се чудят защо и как така избухнаха без особен повод.  Без особен ли? Въпросът не е толкова в бензина, който е бил и по-скъп, нито в данъка за стар автомобил и по-високата застраховка. Въпросът е, че търпението все някога свършва   и някой излиза на улицата. Все някога им писва да ги правят на глупаци, че такива били цените на петрола, покритията за щети и старите коли замърсявали. Каквито и сладки приказки да приказва Борисов, че икономиката е стабилна и върви нагоре, че в България средната заплата е 1000 лева и до края на мандата му ще стане 1500 лева, реалността е друга. Четири пети от българите са с доходи под 500 евро на месец, а повече от половината са и под 250 евро на месец (виж тук). А цените на повечето неща от първа необходимост са като в Европа, където средните заплати са от 5 до 10 пъти по-високи. Затова и се опразва България. И онези, които остават тук, не могат да търпят повече някой постоянно да измисля как да ги дои и стриже с лобистки закони, при тези ниски доходи. Който се чуди на протестите, явно е с по-високи доходи и затова не ги разбира. И управляващите се самозабравиха и живеят в заблуда. И затова протестите ги ги приписват на Радев, на БСП, дори ръката на Путин се привижда на някои. Самозапалванията и протестите през зимата на 2013 г. също не ги разбраха и ги приписваха на тъмни сили. И тогава медиите бяха запушени и лееха успокоителни новини как България е финансов отличник като Германия, колко сме стабилни и става все по-добре, а хората изнемогваха от остеритета. Може ли да се самозапалват хора,   управлявани от „тъмни сили”? Сега и във Франция се оказа, че има протести срещу високите цени на горивата. Сигурно някакви „тъмни сили” клатят Макрон…  И „безотговорни” протестиращи там блокират шосета, жена блъсната от кола и загинала. Какво ли щеше да реве властта у нас, ако такова нещо се беше случило у нас… Щом у нас избухнат протести, винаги има хора, които се опитват да ги яхнат или поне да се присъединят. И дават повод за обвинения кой седи отзад и т. н. Това не променя факта, че недоволството е излязло на улицата. Можем да очакваме типичната демагогия на Борисов в следващите предизборни месеци. Щом подаде оставка и сложат служебен кабинет, ще се наслушаме от изявления как президентът Радев управлява и вече няма стабилност. Впрочем Борисов тия дни се опита по оригинален начин да уязви президента. Каза – когато управляваше партията на президента Радев преди 1990 г., за кола се чакаше ред по 12 години.  Някои уточнения – това е партията и на самия Борисов. Той е станал член на БКП седем години преди Радев и за разлика от него е отказал да се деполитизира и да си прекрати членството в БКП/БСП 1990 г. Напуснал е демонстративно МВР заради деполитизицията. Това го признава сам в интервю във в. „Труд” като бодигард на Живков, изповядващ се пред „баничарката” Велева.", "date": "2018.11.19", "title": "Докога и доколко оставката на Симеонов ще закрепи правителството? Протестите – докъде?"}
{"url": "http://www.classa.bg/%D1%81%D0%B2%D1%8F%D1%82/item/389605-%D0%BC%D0%B5%D0%B9-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D1%81%D0%B5%D0%B4%D0%B5%D0%BC-%D0%B4%D0%BD%D0%B8-%D0%B2-%D0%BF%D1%80%D0%BE%D1%86%D0%B5%D1%81%D0%B0-%D0%BF%D0%BE-brexit-%D1%81%D0%B0-%D1%80%D0%B5%D1%88%D0%B0%D0%B2%D0%B0%D1%89%D0%B8", "text": "Британският премиер Тереза Мей заяви, че следващите седем дни от преговорите по Brexit ще бъдат решаващи за бъдещето на Великобритания, предадоха Ройтерс и ТАСС, цитирани от БТА. Следващите седем дни ще бъдат изключително важни за бъдещето на страната, посочи тя днес в интервю за телевизия \"Скай нюз\".     Мей също така отбеляза, че на Лондон и Брюксел им предстоят допълнителни преговори по условията за Brexit в рамките на извънредно заседание на държавните и правителствените ръководители от ЕС на 25 ноември. \"Все още не е съгласувано всичко, нищо не е съгласувано. Преговорите ще продължават\", отбеляза тя. Мей каза също така, че доколкото знае все още няма достатъчно подкрепа за официалното оспорване на председателския й пост в партията, което да предизвика вот на доверие. \"Доколкото знам, не, няма\", каза тя пред \"Скай Нюз\" в отговор на въпрос дали е достигнат прагът за обявяване на официална надпревара за ръководството на партията. За да започне такава процедура 48 депутати от нейната Консервативна партия трябва да внесат писмо до председателя на комисията, отговаряща за надпреварата за председателството на партията. Бившият министър за Brexit Доминик Рааб критикува Мей за липсата на воля и решителност в преговорите с ЕС за Brexit, допълва Асошиейтед прес. Рааб, който подаде оставка в четвъртък, намекна, че Мей не е успяла да се противопостави на агресивното поведение на представителите на ЕС. \"Ако не можем да приключим споразумението с разумни условия, трябва да сме много честни със страната, че няма да бъдем подкупени и изнудвани или притискани и ще се оттеглим\", каза той пред вестник \"Сънди таймс\".", "date": "2018.11.19", "title": "Мей: Следващите седем дни в процеса по Brexit са решаващи"}
{"url": "http://www.classa.bg/%D1%81%D0%B2%D1%8F%D1%82/item/389603-%D0%BC%D0%B0%D0%BA%D1%80%D0%BE%D0%BD-%D1%81-%D1%80%D0%B5%D1%87-%D0%B2-%D0%B1%D1%83%D0%BD%D0%B4%D0%B5%D1%81%D1%82%D0%B0%D0%B3%D0%B0", "text": "Френският президент посети Берлин в деня на германския национален траур за жертвите от войните.   В реч пред парламента на Федералната република Емануел Макрон призова за по-силна Европа и по-голяма отговорност към общността. Само така, според него, ще се устои на глобалните рискове. Затова той настоява за повече „европейски суверенитет\" вместо по-малко. Двамата с германския президент се срещнаха преди това с 500 младежи от различни европейски държави, сред които и четирима от България.     За първи път от 18 години насам, френски президент говори в германския Бундестаг. Берлин и Париж преди сто години са били заклети врагове, а сега са ядрото на Европейския съюз. Опитът от взаимната трудна история, според Еманюел Макрон, задължава най-вече двете държави да осигурят на Европа необходимия суверенитет. Гражданите на общността ще бъдат защитени от рисковете, ще им бъде гарантиран обозрим световен ред, честна търговия, балансирани отношения и чиста околна среда, само ако всеки прояви по-голяма отговорност, цитира БНТ.", "date": "2018.11.19", "title": "Макрон с реч в Бундестага"}
{"url": "http://www.classa.bg/%D1%81%D0%B2%D1%8F%D1%82/item/389604-%D0%BC%D0%BE%D1%81%D0%BA%D0%B2%D0%B0-%D0%B7%D0%B0%D0%BF%D0%B0%D0%B4%D1%8A%D1%82-%D0%B8%D1%81%D0%BA%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B7%D0%B0-%D0%BF%D0%BB%D0%B0%D1%86%D0%B4%D0%B0%D1%80%D0%BC-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Западът предприема упорити опити да превърне Балканския полуостров в плацдарм срещу Москва. Това заяви руският външен министър Сергей Лавров в интервю за сръбския вестник „Телеграф“, цитирано от TACC. „След края на Студената война западните държави се отказаха от съвместната работа за формиране на архитектура на равна и неделима сигурност в Евроатлантическия регион, за което Русия настойчиво призоваваше.      Вместо това избраха път без изход – път на разширяване на контролираното от тях геополитическо пространство, създаването на нови разделителни линии на европейския континент – каза Лавров. – Например през 1999 г., грубо нарушавайки международното право, два месеца и половина бомбардираха Югославия, а след това в опит да легитимират агресията признаха едностранно провъзгласената независимост на Косово“, подчерта първият дипломат на Москва пред белградското издание, предава Днес.бг По думите му един от резултатите от антируската линия на Запада „стана режисираният и подкрепян от Вашингтон и европейските страни въоръжен пуч в Киев от февруари 2014 г“. „В резултат Украйна, която имаше всичко необходимо, за да стане успешна и процъфтяваща страна, се оказа въвлечена в кървава междуособица“, допълни Лавров. „Създава се впечатлението, че уроците от украинската трагедия не са научени на Запад. Днес се предприемат упорити опити Балканите да се превърнат в още един плацдарм срещу Русия. От страните в региона настойчиво изискват да направят избор: или с Москва, или с Вашингтон и Брюксел“, подчерта руският външен министър. „Ние знаем, че върху Белград се оказва сериозен натиск с цел да принудят страната да се откаже от взаимноизгодното сътрудничество с нас. Сръбските братя се противопоставят уверено на това. В Москва високо ценят самостоятелния многовекторен външнополитически курс на Сърбия, който, убеден съм, отговаря на основните интереси на вашия народ“, коментира Лавров.", "date": "2018.11.19", "title": "Москва: Западът иска Балканите за плацдарм срещу Русия"}
{"url": "http://www.classa.bg/%D1%81%D0%B2%D1%8F%D1%82/item/389596-%D0%BA%D0%B0%D0%BA-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%89%D0%B5-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D1%8F%D1%82-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%82%D0%B5-%D0%B1%D0%B5%D0%B4%D1%81%D1%82%D0%B2%D0%B8%D1%8F", "text": "На 8 ноември в Калифорния избухват два огромни пожара и до ден-днешен бедствието продължава да бушува, а броят на жертвите расте. Огънят в Северна Калифорния се превърна в най-смъртоносният в историята на щата. Пожарите нанесоха щети и в покрайнините на Лос Анджелис, където средните доходи на жителите са около 130 хил. долара годишно. В контраст с тези заможни региони, жертвите и безследно изчезналите са от места, където годишният доход не надхвърля 40 хил. долара годишно.     Не е далеч от логиката, че докато милионерите защитават добре скъпите си имения, бедните умират в природните бедствия. Както доказват ефектите от пожарите, въпреки че богатите са отговорни за климатичните проблеми и оттам за бедствията, те понасят в много по-малка степен последиците от тях. Всъщност в медиите продължават да обикалят предимно истории за пострадали знаменитости.     За да защитят имението си на стойност 60 млн. долара, Ким Кардашиян и Кание Уест наемат орда от частни пожарникари, които често биват използвани от ултрабогатите и от техните застрахователни компании. Публичните изказвания на сестрите Кардашиян-Дженър по-скоро спечелиха симпатиите, но въпреки това в никое от тях те не споменаха за частните си пожарникари. Тази седмица съпругът на певицата Pink, който е бивш състезател по мотокрос, разбуни духовете като публикува в Instagram снимка с група бели и въоръжени мъже и надпис, че мародерите ще бъдат застреляни. Актрисата Шанън Дохърти се извини, че качи в своя профил подобна снимка с подобно послание. Моделът Бела Хадид и актрисата и активист Алисиа Милано бяха похвалени, че са използвали средствата си, за да защитят стадата си от коне, но в момента подобна придобивка могат да си позволят само наистина заможните хора и съответно те трябва да се притесняват за опазването й. По сходен начин Айрланд Болдуин лицемерно получи подкрепа, след като се оплака от грубо отношение от страна на полицията, които й поискали документи за проверка. А в същото време, за да защитят собствеността на богатите жители на Лос Анджелис, властите са дислоцирали в района над 200 допълнителни полицейски офицери, които да дебнат срещу мародери. Застрахователните компании събират армии от частни пожарникарски отряди, които обикновено са съставени от бивши пожарникарски служители. Мнозина наемат и частни бодигардове, които рискуват живота си, за да защитават шефовете си от нападения и кражби. Вместо да обърнат внимание, че мародерството е симптом на екстремно класово неравноправие, богатите го смятат за доказателство за липсата на морал у бедните. Контрастът в ефекта, който пожарите оказват върху различните касти, разкрива една дълбока разлика. А за способността да минимизираш щетите от пожар и да ги възстанови след това също зависи от класата. Тези, които могат да си позволят скъпи застраховки, също така могат да си позволят няколко дена отпуска, за да се евакуират и да спасят покъщнината си. Те имат възможност да наемат временни домове и да изчакат бедствието да премине. Последните доклади доказват, че най-богатите хора на планетата причиняват най-големи щети върху климата й и че едва 100 компании са виновни за 74% от глобалното затопляне. Това само показва необходимостта от структурни действия по проблема с климатичните промени. В противен случай приближаваме дистопично бъдеще, в което привилегированите ще експлоатират системата и авоарите си, за да избегнат природните катастрофи.", "date": "2018.11.19", "title": "Как богатите ще преодолеят природните бедствия"}
{"url": "http://www.classa.bg/%D1%81%D0%B2%D1%8F%D1%82/item/389597-%D0%B1%D0%B5%D0%B7-%D0%B7%D0%B0%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D0%BA%D1%83%D0%BC%D0%B5%D0%BD%D1%82-%D0%B7%D0%B0%D0%B2%D1%8A%D1%80%D1%88%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B0%D1%82%D0%B8%D1%81", "text": "На срещата на върха на Азиатско-тихоокеанското икономическо сътрудничество в Папуа-Нова Гвинея не бе постигнат консенсус за заключителен документ, съобщи канадският премиер Джъстин Трюдо, цитиран от Асошиейтед прес.     Той заяви, че е имало разногласия по търговски въпроси между няколко страни, включително Китай и САЩ.  Участниците в срещата \"решиха, че вместо традиционната декларация на лидерите, ще оставят Папуа-Нова Гвинея, в качеството си на председател, да направи изявление от името на всички участници\", предаде Франс прес.", "date": "2018.11.19", "title": "Без заключителен документ завърши срещата на АТИС"}
{"url": "http://www.classa.bg/%D1%81%D0%B2%D1%8F%D1%82/item/389598-%D0%B0%D1%80%D0%BC%D0%B8%D1%8F%D1%82%D0%B0-%D1%81%D0%B5-%D0%BD%D0%B0%D0%BC%D0%B5%D1%81%D0%B2%D0%B0,-%D0%B0%D0%BA%D0%BE-%D0%BD%D1%8F%D0%BC%D0%B0-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Британските въоръжени сили разработват план за прилагане на спешни мерки в случай, че страната напусне Европейския съюз без сделка, съобщи The Times. Военните разработват план за реакция при настъпване на хаос и масово недоволство в страната. Планът включва разполагане на войници в ключови точки на градовете, за да бъде подпомогната полицията при опазване на обществения ред.     Около 10 000 войници ще бъдат ангажирани със задачата да опазят обществения ред и да бъдат предотвратени сблъсъци и инциденти в случай, че правителството на Тереза Мей не успее да постигне сделка с Брюксел. Пред последните дни министри от нейния кабинет подадоха оставка в знак на несъгласие с политиката й и преговорните точки с Европейския съюз.", "date": "2018.11.19", "title": "Армията се намесва, ако няма сделка за Брекзит"}
{"url": "http://www.classa.bg/%D1%81%D0%B2%D1%8F%D1%82/item/389599-%D0%BA%D0%B0%D0%BA-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0", "text": "Антиевропейският курс на правителството в Букурещ причини \"катастрофа на демокрацията\" в страната. И сега по най-бързия начин мястото на катастрофата трябва да бъде почистено         Румънският президент Клаус Йоханис е прав да вижда в действията на сегашното социаллиберално правителство \"катастрофа за демокрацията\" в страната. Той обяви това веднага след публикуването на опустошителния доклад на ЕС за напредъка на Румъния. Европейската комисия и Европейският парламент вдигнаха на румънското правителство червен картон заради непрекъснатите атаки срещу независимостта на съдебната система. За румънските тъй наречени социалдемократи (СДП) и техния псевдолиберален младши партньор от Алианса на либералите и демократите (АЛДЕ) докладът е звучен шамар. А за консервативно-либералния президент Йоханис той е отлична възможност да разбере, че има пълната подкрепа на ЕС, за да се справи с последствията от тази катастрофа. Освен това президентът получи и последното доказателство за това, че направи огромна грешка да назначи Виорика Дънчила за министър-председател по настояване на осъдения в миналото лидер на социалдемократите Ливиу Драгня.   Придворните на бившия самодържец   Малко предистория: дори преди изборната победа на социалдемократите в края на 2016 г. беше ясно, че Драгня не може да оглави правителството, тъй като имаше условна присъда за манипулиране на изборни резултати. Затова той спешно се нуждаеше от лоялен заместник. Първата му номинация в лицето на негова предана съпартийка беше отхвърлена от президента Йоханис поради съображения за националната сигурност. След това за по половин година управляваха други двама министър-председатели, които бяха одобрени от президента Йоханис, но които много бързо загубиха подкрепата на Драгня, след като отказа да играят по свирката му, когато той беше решил да преструктуриране съдебната система, да сложи край на борбата с корупцията и да изпразни от съдържание върховенството на закона. Виорика Дънчила беше четвъртият избор на Драгня и тя имаше нелоши шансове да се окаже идеалната правителствена ръководителка, която ще осъществи плановете на господаря си. И тя направи всичко възможно, за да предпази от съдебно преследване него и други депутати от управляващата коалиция, които са уличени в корупция. Но малко преди те да успеят, ЕС им дръпна поводите. Но Драгня е решен да отвърне на удара, използвайки старата комунистическа, националпопулистка реторика от времето на Чаушеску: един враждебно настроен към Румъния Запад се меси във вътрешните работи на страната и систематично я напада, воден за носа от големите страни в ЕС и от интересите на съмнителни международни кръгове, в т.ч. Джордж Сорос. Който критикува Драгня и неговите последователи напада и страната. Защото те, корумпираните или заподозрените в корупция политици, са държавата! Все по-далеч от Европа     Разчитащо не все още комфортното си мнозинство в парламента, румънското правителство унищожава крехкия скелет на румънската демокрация със своята националистическо-популистка и антиевропейска реторика и с агресивните си атаки срещу съдебната система и свободата на медиите. Журналисти, опозиционни политици, и най-вече храброто гражданско общество предупреждават за опасността в Румъния. ЕС, който е твърде зает със себе си, с Полша и с Унгария, разбра твърде късно: Румъния вече е в ръцете на клептокрацията, която все повече отдалечава страната от ЕС. По ирония на съдбата това е държавата, която през първата половина на 2019 ще бъде ротационен председател на ЕС. Защитните клаузи, които някога бяха включени в договора за присъединяването на Румъния, очевидно вече не действат като заплаха: преструктурирането на държавата отдавна е започнало. Президентът Йоханис и ЕС не успяха навреме да почистят \"мястото на катастрофата\". И сега те нямат друг избор, освен да премахнат причинените от нея щети - в тясно сътрудничество с всички проевропейски сили в страната. Ясните думи трябва незабавно да бъдат превърнати в дела. Но все още няма изгледи това да се случва. Съществува реална опасност в Румъния тази катастрофа да се превърне в бедствие с опустошителни, дългосрочни последици за страната.", "date": "2018.11.19", "title": "Как демокрацията в Румъния \"катастрофира\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389600-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D0%BF%D0%B0%D0%BC%D0%B5%D1%82%D1%82%D0%B0-%D0%B7%D0%B0-%D0%B1%D0%BB%D0%B8%D0%B7%D0%BA%D0%BE%D1%82%D0%BE-%D0%BC%D0%B8%D0%BD%D0%B0%D0%BB%D0%BE-%D0%BE%D0%BF%D0%B8%D1%82%D1%8A%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Какво да правим с тежката част от миналото? Този въпрос стои пред Източна Европа още от 1989 г. и в България все още не е намерил своя отговор. Защо трябва да четем и помним, вместо да забравим?           673 - толкова срещи с публиката е провела една берлинчанка, за да им представи колекция от книги, забранени по времето на комунизма. Урсула Попиолек решила да събира тези книги още през 1989, когато Германия все ще е в еуфория от падането на Берлинската стена. Още тогава си казала, че радостта от срутването на режима може да измести спомена за това какво е представлявал този режим. И така малко по малко да отслабне и знанието за него. Стъпка по стъпка   \"Първо направих списък с тези забранени книги, а после изчислих и колко пари ми трябват. За една година, до декември 1990, успях да събера 1500 германски марки и да създам малка библиотека, част от която ми беше подарена от държавата\", разказа Урсула Попиолек в Гьоте-институт в София.      Тя си спомня отлично как след тази първа стъпка нещата започнали да се развиват: книгите станали повече, родила се идеята за редовни срещи с публиката, колекцията се настанила в помещение в Културно-историческия център, на срещите с публиката взели да идват авторите на самите книги или участници в отминали събития, свързани с историята на комунизма, към библиотеката се добавили и съвременни изследвания, после и фотоархив, започнало организирането на изложби, изнасянето на доклади, била създадена неправителствена организация, която да помага с финансиране и логистика, започнало издаването на докладите в томове... Онова, което през 1989 започнало със списък забранени книги, 28 години по-късно се оказало цяла библиотека с научна дейност и стотици проведени дискусии. Когато решили да разпечатат списъка с всичко извършено до момента, похарчили едно предълго хартиено руло. В петък Попиолек го разви в залата на Гьоте-институт и спечели овациите на дошлите на срещата софиянци, гарантирано примесени и с малко завист заради това, че това не е направено и в България.   Показаният в София списък със забранените издания по времето на тоталитарния период   Диктатурата свърши, сянката остана   През тази седмица Институтът организира конференция за преосмислянето на комунистическия период в Германия и България – подобни срещи в София са дефицитни, за разлика от един Берлин, където те са по-скоро рутинни. \"В Берлин седмично се конкурират много лекции и срещи от този род, човек понякога се чуди на коя от всички тях да отиде по-напред\", обясни художничката Фанна Коларова, която от години живее в германската столица, и която представи своето изследване на болезнената тема с видимото наследство на комунизма: паметниците.  Какво да се прави с тях?   Според Коларова, отговорът на този въпрос минава през една по-важна оценка: може ли да се развие демократично общество в една архитектурна среда, построена от диктатурата? И още един въпрос: отговаря ли културата на паметта в България на моралните норми за добро и за зло?   Еволюцията на градския център   Фанна Коларова описа промяната на българските градове с окото на художник: между 1878 и 1944 центровете им представляват хармонично застроени квартали с много зеленина, които идват на мястото на ориенталския тип архитектура.      В продължение на 66 години центровете са ориентирани към държавната управа (кметството), религиозния център (църквата), културното средище (читалището, театъра, библиотеката). По-късно, независимо от политическата обвързаност на България с нацистка Германия, в архитектурата на големите градове така и не навлизат архитектурни ансамбли в онзи стил и мащаб, които са свойствени на изградените по същото време в Германия.   Паметникът на Съветската армия в центъра на София   Нещата се променят радикално след 1944, когато БКП налага в оформлението на общественото пространство стила на европейските тоталитарни режими. Коларова цитира един пример, илюстриращ светкавичния завой във визуалните изкуства – веднага след 9 септември 1944 в центъра на София е поставена т. нар. временна монументална украса. Това е огромна гипсова пластика, представляваща жена с петолъчка и две мъжки фигури, вдигнали за приветствие юмруци. Била е създадена за броени дни от скулпторите Иван Фунев, Николай Шмиргела и Владимир Димитров.   Накъде с паметниците?   По-нататък се променят централните площади на селищата, които вече са ориентирани към новопостроен партиен дом, тоест, към центъра на властта. Площадът е покрит с каменни плочи и по него няма нито дървета, нито зелени площи, уточнява Коларова. Според нея, това служи не просто за улесняване на манифестациите, но и за отбрана при евентуално нападение. Друга голяма промяна е повсеместното изграждане на грамадни благодарствени комплекси и монументи, както и поставянето им на централни, или на достатъчно видими, места. Такива примери представляват Паметникът на Съветската армия в София или на Альоша в Пловдив и Бургас. На въпрос на ДВ къде е решението, Коларова е категорична, че тези паметници трябва грижливо да се запазят и да се преместят. И добавя: \"Софийското поле е достатъчно голямо, за да побере такъв музей.\"", "date": "2018.11.19", "title": "Българите и паметта за близкото минало. Опитът на Германия."}
{"url": "http://www.classa.bg/%D1%81%D0%B2%D1%8F%D1%82/item/389601-%D0%B1%D0%B5%D0%B6%D0%B0%D0%BD%D0%B5%D1%86%D1%8A%D1%82-%D0%B3%D1%80%D1%83%D0%B5%D0%B2%D1%81%D0%BA%D0%B8", "text": "Унгария плаши със затвор всеки, който помага на бежанците. Но очевидно това не важи за Виктор Орбан, вкарал нелегално в страната eдин свой приятел - без паспорт и с ефективна присъда:  бившия македонски премиер Груевски.           Той има постановена присъда, без легални документи е, а в родината си е издирван за финансови злоупотреби. Той е главата на престъпна група. За да избегне излежаването на 2 години в затвора, той успява да изяга в съседна Унгария, където подава молба за убежище. Виктор Орбан приема с отворени обятия този осъден бежанец, защото той е неговият приятел и съмишленик Никола Груевски, който в продължение на 10 години беше министър-председател на Македония.     Орбан твърди, че не иска бежанци, които не се вписват в унгарската култура. Но изглежда Никола Груевски се вписва много добре в културата на Орбан: и двамата са автократи, които само за няколко години сринаха демократичните структури, основните граждански права и свободата на пресата в своите страни. И двамата направиха приятелите и семействата си богати. И двамата подклаждат настроения срещу бежанците и си служат с недодялани конспиративни теории. През 2014 г. Груевски обещаваше да превърне Македония в \"сигурна страна\", но очевидно сега даже и той смята, че там не е безопасно. Дълъг списък с обвинения   Груевски беше този, който затвори границата с Гърция през март 2016 г., затваряйки по този начин т.нар. Балкански маршрут. За което си спечели овации от най-консервативните кръгове и от европейските десни популисти. Австрийският канцлер Себастиан Курц дори замина за Скопие, за да подкрепи предизборната му кампания. В същото време списъкът с обвиненията срещу Груевски е дълъг - нареждал е да се подслушват десетки хиляди граждани незаконно, редица критични журналисти да бъдат вкарани в затвора, замесен е в опит да бъде потулена смъртта на млад мъж, убит от силите за сигурност, а самият той е смятан за изключително корумпиран - дори и на фона на високите нива на корупция в страните от Балканите. Очевидно нищо от това не притеснява Виктор Орбан - тъкмо напротив: през месец май т.г. близки до Орбан унгарски предприемачи купиха няколко македонски медии, които се захванаха да бранят Груевски. Новият \"Балкански маршрут\"   Двама приятели: Никола Груевски и Виктор Орбан   Човекът, който затвори балканския маршрут, сега е нелегален мигрант. Тъй като македонските власти му отнеха паспорта, за да му попречат да избяга от страната, той беше прехвърлен в Унгария по дипломатически канали и пресичайки няколко граници. Явно законите, които създават десните популисти, не важат за самите тях. Защото ако Груевски беше един най-обикновен бежанец, изобщо нямаше да му бъде разрешено да влезе в Унгария, а щеше да чака решението на молбата си за убежище в някой транзитен център на сръбската граница. А самото заявление щеше да бъде отхвърлено, защото той не би могъл да представи валиден паспорт. Тогава най-вероятно Груевски щеше да се опита да се прехвърли в Босна и да стигне до границите на Хърватия. Там щеше да се наложи да мръзне в някой палатков лагер и да разчита на помощта на същите онези доброволци, които той и неговите деснопопулистки приятелчета преследват със силата на закона. В опита си да премине нелегално хърватската граница, полицията можеше да реши да му счупи някое ребро или крайник, или пък направо да стреля по него, както се случи на 31 май с пътниците на микробус, вкл. две деца. Разбира се, всичко това няма как да се случи с Никола Груевски, защото той не е бежанец, бягащ от война, а влиятелен престъпник, корумпиран автократ, ограбил своя народ, и изправен пред заплахата да влезе в затвора. Никола Груевски дори прокара в политиката любимата конспиративна теория на Виктор Орбан, че еврейският милиардер Джордж Сорос тайно дърпал конците на Европа, за да ислямизира Стария континент чрез мигрантите. Орбан прие тази теория присърце и я постави в центъра на предизборната си кампания.   Кръсто Лазаревич   Бившият македонски премиер не само съсипа собствената си страна, но и сътвори глобална антисемитска конспиративна теория. Очаква се, че това ще му бъде от полза при разглеждането на молбата му за убежище.   Защото са корумпирани   Мислите си, че това е шега? Не, не е шега. Когато говорител от партията на Орбан \"Фидес\" бе помолен да коментира случая с Груевски, той отговори: \"Унгария предоставя убежище на всички преследвани, а Никола Груевски е преследван от македонското правителство, което е под силното влияние на Джордж Сорос\". Случаят с Груевски показва основния проблем в държавите от Източна Европа: тъй като властимащите в Унгария, Румъния, България, Сърбия, Черна гора и други страни са корумпирани, би трябвало да очакваме те да се озоват в затвора, когато управлението им приключи. Затова те са готови на всичко, за да останат на власт - без значение какви вреди нанасят с това на демокрацията и върховенството на закона. Орбан и Груевски принадлежат към този тип политици и затова е съвсем естествено, че единият приема другия с отворени обятия. Кръсто Лазаревич е роден в Босна и Херцеговина, но като дете бяга със семейството си в Германия. Днес живее в Берлин, работи като журналист и публицист и пише за различни германски медии.", "date": "2018.11.19", "title": "\"Бежанецът\" Груевски"}
{"url": "http://www.classa.bg/%D1%81%D0%B2%D1%8F%D1%82/item/389602-%D1%81%D0%B0%D1%89-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D1%81%D0%B8%D1%80%D0%B8%D1%8F", "text": "Повече от 40 души, повечето жени и деца, бяха убити при въздушни удари от водената от Съединените американски щати коалиция в Сирия, съобщиха световните агенции. Сирийската обсерватория за правата на човека обяви, че бомбардировките са били извършени близо до Хаджин, намиращ се близо до границата с Ирак. Районът е под контрола на джихадистката групировка „Ислямска държава\".     Най-малко 43 души са загинали, сред които 17 деца и 12 жени. Няма информация дали загиналите мъже са били бойци на терористичната групировка, или цивилни. Самолетите на коалицията подкрепят по въздух арабско-кюрдските бойни групировки, които се сражават с джихадистката групировка. Войната в Сирия се води от 2011 година насам.", "date": "2018.11.19", "title": "САЩ атакуваха Сирия!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389595-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще започнете да нервничите, когато нещата, не вървят по предварително очертания план Въпреки че причините за това може да са различни. Обърнете внимание на вашето здраве, по-добре отидете на лекар, ако нещо ви боли дълго време. За забавления в кръга на приятелите, денят не е добър. Вечерта, ще трябва да се занимавате с домашни и финансови въпроси. ТЕЛЕЦ ( 21 април - 21 май )  Очаква ви, стабилност във финансовата сфера, което ще спомогне за съхранение на душевното ви спокойствие. Толкова често се безпокоите за финансите, че нервите ви са напълно разтроени. Някои грандиозни предложения, коренно ще променят решенията ви. За да не се окажете в плен на илюзиите, е по-добре да се посъветвате с по-мъдри хора. БЛИЗНАЦИ ( 22 май - 21 Юни ) Ще трябва да прекратите договора, с някои от партньорите ви в бизнеса. Но бъдете внимателни, за да не се наруши работата. В личния живот, ще възникне непредсказуема ситуация, когато ще научите повече за близък човек, отколкото е необходимо. От пътуване с кола, по-добре се откажете, особено при лошо време.   РАК ( 22 юни - 23 юли ) Очакват ви нови възможности в работата, за които трябва да се хванете и с двете ръце. Не завиждайте на тези, които са по-успешни от вас. Може да промените ситуацията кардинално, ако вложите изгодно пари в проект. След разговор с приятел, ще ви остане неприятен привкус и негодувание. Въпреки че сами, сте предизвикали неговата откровеност. ЛЪВ ( 24 юли - 23 август ) Избягвайте съмнителни контакти, както в любовта, така и в бизнеса. Не градете далечни планове, ако не знаете до къде могат да доведат. За да съхраните репутацията си, трябва да се държите сдържано. Нечестната игра и интригите, не са във ваш стил, така че не си мърсете ръцете и пазете авторитета си. ДЕВА ( 24-ти август - 23 септември ) Очаква ви, обучение, повишаване на квалификацията и практично прилагане на вашите знания. Сериозна роля в живота ви, ще изиграе разговор с човек от миналото. Опитайте се да слушате повече и не проявявайте инициатива. Ярки впечатления, ще получите от неща или ситуации, на които не сте обръщали внимание преди. ВЕЗНИ( 24 септември - 23 октомври) Днес, ще бъдете много общителни и весели, което ще позволи да намерите нови приятели и партньори. Основното нещо е, да не изпускате от поглед подробностите, от които зависи кариерното ви развитие. Може спокойно да промените професията си, да правите планове за бъдещето или да се преместите в друг град. Силно впечатление, вечерта, ще произведе върху вас, любимия човек.   СКОРПИОН ( 24 октомври - 22 Ноември ) Трябва да намерите общ език с онези, с които постоянно спорите за нещо. Не се поддавайте на емоциите си, в противен случай, ще ви изкарат от строя в даден момент. Препоръчително е, да покажете съчувствие и щедрост към хората, които винаги ви подкрепят. Връзката с избраника, ще зависи повече от вас, така че решете сами как да я съхраните.   СТРЕЛЕЦ ( 23 Ноември - 21 Декември ) Днес, може да получите, не само изгодна работа, но и да направите романтично запознанство. Животът ви ще стане по-ярък и вдъхновен и това ще засегне всички области. Не забравяйте, да слушате интуицията си, особено ако става въпрос за финанси. От инвестиции и заеми е по-добре да се откажете, всъщност вашите \"спестявания\", ще са достатъчни. КОЗИРОГ (22 Декември - 20 януари ) Очаква ви е забързан ден, когато дори рутините задачи, ще се окажат трудни. Възможно е да има разногласия с колеги, финансови затруднения и пречки по пътя към постигането на личните цели. Близките, ще оценят вашето искрено желание за помирение с техните решения, но ще трябва да ги зарадвате и с подаръци.  ВОДОЛЕЙ ( 21 януари -  19  февруари ) Не се препоръчва да се занимавате днес с екстремни спортове, а също и да пътувате на дълги разстояния. Само в най-неотложните случаи, сядайте зад волана. Възможно е да получите пари, за минала работа. Практични сте по природа, затова е добре да спестите тези пари.   РИБИ ( 20 февруари - 20 март ) Очаква ви продуктивен ден, когато дори с малко работа, ще получите прилична печалба. Не е нужно да търсите логика навсякъде, защото истината е някъде близо. Това важи за личния живот, от който не сте много доволни напоследък. Вечерта е по-добре да се откажете, от посещения на многолюдни места и публични събития. Опитайте се, да се отпуснете и починете.", "date": "2018.11.19", "title": "Дневен хороскоп 19 ноември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389591-%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B4%D1%83%D0%BF%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0", "text": "Кой би си помисли, че женското дупе може да разкрие ужасно много неща за притежателката му? Излиза, че в от това как изглеждат задните части на жената може да се научи какво е здравословното й състояние.   Е, оказа се, че дупето не е само за гледане и наслаждаване.         Затова дами внимателно определете към коя категория може да се приспадне вашето дупе. Господа, вие също може да огледате задните части на жените до вас. И ако ви се скара обяснете, че го правите за нейно добро и то наистина е така. Само по този начин ще научите какво е здравословното състояние на дамата и какво трябва да направи тя.   орма кръг  Хормоните са нормални    Ако дупето ви е във форма на кръг, то имаме добра новина –вашият хормонален баланс е нормален. В допълнение, 95% от мъжете харесват точно тези форми. Според статистиката момичета с подобна форма на задницата ще имат лека бременност. Хората казват, че жените с такива дупета раждат здрави и интелигентни деца. Вярно или не – няма как да сме сигурни, но звучи добре, нали? Съвет:  За да запазите апетитните форми привлекателни и подходящи, е полезно да направите класически и български клекове, както и други основни упражнения, предназначени за gluteus maximus.   Форма квадрат  Доказателство за добро здраве     Според наблюденията на експертите, жените с квадратни дупета обикновено са издръжливи и имат добро здраве. Но проблем е, че дамите с такива дупета просто не си ги харесват – чисто визуално и искат по-малки задни части, за да изглеждат по-съблазнителни в очите на силния пол.   Форма обърнат триъгълник   Естрогенен дисбаланс    Собствениците на дупета, чиято форма може да се определи като обърнат триъгълник могат да се оплакват от безсъние, проблеми с менструалния цикъл, намалено сексуално желание и дори хронична умора. Това са признаци на недостиг на хормонален естроген. Съвет:  С този проблем можете да се справите с диетата. Тя задължително трябва да съдържа органични плодове и зеленчуци. Не приемайте стероидни контрацептиви! По отношение на набор от упражнения трябва да обърнете внимание на работата в долната част на бедрата - разтягане и клякане с гири.   Форма сърцето  Проверете хормоните си     Ако дупето ви наподобява формата на сърце, то тогава тялото няма женския стероиден полов хормон естроген. Съвет:  Ще трябва да коригирате диетата и редовно да правите упражнения за изпомпване на краката и задните части. Става въпрос за сгъвания и клякания. /  jenata.blitz.bg И така, учените класифицираха четири типа дупета. Те са обобщени във формата на кръг, квадрат, триъгълник и обърнато сърце.  Ф", "date": "2018.11.19", "title": "Женското дупе разкрива...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389592-ka%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%BA%D0%B0%D0%BC%D0%B5%D0%BB%D0%B8%D1%8F", "text": "От няколко седмици насам Камелия обикаля по участия с доста изпъкнало коремче, което личи дори изпод не чак толкова пристегнати тоалети. Това плюс всеобщото впечатление, че изпълнителката като че ли леко е напълняла, поднови обичайните слухове за бременност. От години периодично се спекулира, че певицата е в очакване на дете, но за жалост съмненията така и не се потвърдиха. А както е известно, Камелия сред известните дами у нас, които биха крили докрай или биха се свенели да коментират както добрите, така и лошите новини за себе си. Бившата пайнерка открито е говорила за ужаса, през който е минала като жена, преживявайки няколко спонтанни аборта.      Споделяла е и за причините, и за голямата си мечта да бъде майка. \"Първият път, когато ми се случи, беше много психо-емоционален момент. Психиката ми рухна, паднах, плаках, затворих се, отказах се от всичко, от всеки, ненавиждах себе си, живота за няколко дни... Бях на дъното\", споделяла е Камелия. Тя съумяла да се съвземе с помощта на половинката си Цветин. Вторият път, когато научила, че е бременна, Камелия тъкмо се била върнала от почивка на родното Черноморие. Само 20 дни по-късно изгубила плода и отново преминала през същия ужас. Отново следвали процедури, нов шок, дълъг период на възстановяване... Камелия е категорична, че стресът не е причината за спонтанните аборти, пише \"Уикенд\". „Физиология – стигам донякъде и просто плодът спира да се развива. Не е толкова от стрес\", обяснява тя. Певицата открито е коментирала и колко е труден този мъчителен път за една жена, пък било то и известна. „Няма нищо лесно. Но не мога да спра да живея и обичам живота си за това, че при мен се случва трудно или когато съм пожелал и се е случило, не е завършило добре\", уточнява тя. Съсипана от няколко аборта, Камелия и дългогодишният й приятел дори са обмисляли осиновяване. Двамата проучвали тази възможност, като разговаряли и със свои близки, които са доста по-информирани по въпроса. И останали с впечатлението, че процедурата е трудна в България. „Има хиляди варианти човек да бъде родител. Майките, уви, са по-малко от родилките... Аз просто искам да съм майка, независимо по какъв начин\", отсича Камелия, която през януари ще навърши 48 години. Именно заради тези нейни думи, издаващи едновременно и съкрушението й, и съкровеното й желание да стане майка, почитателите й силно се надяват този път съмненията да се потвърдят. Певицата засега не е коментирала слуховете, които се базират най-вече на наедрялото й коремче.", "date": "2018.11.19", "title": "Kaкво се случва с Камелия?!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389593-%D0%BD%D0%B0%D1%82%D0%B0%D0%BB%D0%B8%D1%8F-%D0%B3%D1%83%D1%80%D0%BA%D0%BE%D0%B2%D0%B0%D0%B2%D0%B5%D1%87%D0%B5-%D0%B6%D0%B8%D0%B2%D0%B5%D0%B5-%D0%B2", "text": "„Мис България\" 1998 Наталия Гуркова се върна в бащиния си дом. От няколко седмици красавицата живее под един покрив с майка си Стойна в панелка в столичния кв. „Младост\". Вдовицата на показно убития в края на септември диамантен бос Джордже Михалевич вече живее повече от скромно, като замени светската суета със спокойствието на родителската, пише в. „Уикенд\". Наталия Гуркова захвърли траура! Вижте как сияе в Париж      Междувременно се появих и снимки от панелката, правени преди атентата срещу Джордже в Йоханесбург на 24 септември. Фотосите са от края на юни, когато семейството отпразнувало последния рожден ден на дъщеря им Джорджия. Домът не крещи с лукс, единствено картините правят впечатление.      Останалото обзавеждане се свежда до кожен диван, масичка и джунджурии, разхвърляни навсякъде – много играчки, книжки и всякакви забавления за деца. През сълзи Гуркова проговори за убийството на мъжа й! Разкри на какво е станал жертва Джордже След убийството на търговеца на диаманти от Черна гора Наталия заедно с Джорджия и сина Кристиян се премести в София, защото се страхува за живота си и за сигурността на децата. Красавицата избрала временно да живее при родителката си, вместо в огромния семеен апартамент в центъра на София. Само в БЛИЦ! Свекървата на Гуркова разплака всички с думите за убития й син Джордже!     Една от най-елитните ни манекенки се омъжи за Джордже Михалевич през 2009 г. Само няколко месеца по-късно двамата станаха родители на Джорджия. Малката принцеса се появи на бял свят в ЮAP и получи името на татко си. Пет години след първородната наследница миската отново даде живот – на сина Кристиян. Малко след това брюнетката се прибра окончателно в България. В ЮАР остана да живее единствено черногорският бизнесмен, който кръстосваше между България и Йоханесбург. Именно тук го застигна и смъртта. За погребението вдовицата отиде сама в Африка, като отказа да заведе децата, за да си вземат последно сбогом с татко им. Разкритие: В деня на убийството на съпруга ѝ Гуркова била в ръцете на друг мъж! (СНИМКИ) Малко след погребението „Мис България\" 1998 събрала голяма част от багажа си и го пренесла в жилището, където израснала. В родния си дом се чувствала много по-сигурна, а майка ѝ Стойна помагала с отглеждането на малките. Разстроената вдовица нямала сили да помага на 9-годишната си щерка с уроците и възлагала тази задача на бабата, която с радост се включвала в отглеждането на внуците.", "date": "2018.11.19", "title": "Наталия Гурковавече живее в..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389594-%D0%B5%D0%BB%D0%B8-%D0%BF%D0%B0%D0%BA-%D1%80%D0%B0%D0%B7%D0%B3%D0%BE%D1%80%D0%B5%D1%89%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D0%B8", "text": "Световната номер 4 Елина Свитолина отново разгорещи своите последователи в социалната мрежа \"Инстаграм\", които са над 370 хиляди.      Този път украинската красавица пусна фотос по бански от почивката, в която се намира след края на тежкия сезон в тениса. Тези кадри направо подлудиха нейните фенове, които заляха снимката й със стотици коментари.    Само преди седмица пък Ели посети и срещата на своя сънародник Олександър Усик, който победи Тони Белю, запазвайки всичките си пояси в полутежка категория по бокс. Там тя беше в компанията на бившия световен шампион Владимир Кличко.    ", "date": "2018.11.19", "title": "Ели пак разгорещи феновете си"}
