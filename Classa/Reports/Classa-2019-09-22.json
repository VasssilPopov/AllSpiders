{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/400041-%D0%BE%D1%80%D0%BB%D0%B8%D0%BD-%D0%B0%D0%BD%D0%B0%D1%81%D1%82%D0%B0%D1%81%D0%BE%D0%B2-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%BE%D1%82-%D0%B8%D1%82%D0%B0%D0%BB%D0%B8%D1%8F-%D0%B7%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%B2-%D1%87%D0%B5%D1%81%D1%82-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%B9-%D0%B3%D1%8F%D1%83%D1%80%D0%BE%D0%B2", "text": "Изключителният Орлин Анастасов пристигна от Италия, за да вземе участие в откриващия галаконцерт на Софийската опера. В музикалното събитие на 20-и септември, което е в чест на легендарния български бас Николай Гяуров, ще вземат участие звезди от цял свят.   Анастасов е най-младият бас, който дебютира на сцената на Скалата, а звездата му изгря след триумфа на международните оперни конкурси: \"Борис Христов\" (1998 г.) и \"Опералия\" (1999 г.) – основан и менажиран от маестро Пласидо Доминго.   \"Със 100 процента сигурност мога да кажа, че съм човекът, който е пял най-много с Гяуров\", пошегува се Орлин в началото на отговора на въпроса ми: Какъв е споменът му за великия български бас?\". „Така е, защото съм пял с неговите записи още от 17-годишен. Той е еталонът ми за оперен певец и за правилно пеене, към които съм се стремял. Винаги съм се учил от него. Нещо повече – той е причината аз да пея изобщо! Гяуров е един от малкото певци, които човек може да имитира. Той демонстрира изключително правилно белкантово пеене. Когато слушаш негов запис, нещо остава в теб. Докосва те, провокира те да „вземеш\" и да дообогатиш своя арсенал от палитри с нов цвят, с различна темброва окраска, с нова характеристика на вокалния образ и на персонажа, който предстои да пресъздадеш\", признава Анастасов.   Критици и публика сочат младия Орлин Анастасов за наследник на Гяуров. „Винаги съм се учудвал на това, че доста хора търсеха някакви гласови прилики между него и мен. За мен това са немислими сравнения, но всеки има право на мнение. Трябва да отбележа, че никога не съм пял реално на сцената с Николай Гяуров по обективни причини\".   Младият артист, който гастролира успешно и в Кралската опера в Лондон, Нюйорската „Метрополитен\" , Виенската „Щатсопер\" чува за първи път гласа на Николай Гяуров през 1993 г. във „Фауст\". Феноменално изпълненото „Рондо на Мефистофел\" тотално обръща и променя живота на Анастасов, който след това ще се превърне в един от най-бляскавите вердиеви баси от новата генерация на световната оперна сцена.   „Да, Гяуров е идвал да ме слуша в три спектакъла. На първия - дойде с Мирела Френи. След това отново се върна и поиска да ме чуе в същия спектакъл, защото искаше да се съсредоточи изцяло. Получих покана да гостувам в техния дом. Нашите срещи протичаха в рамките на повече от 2-3 часа, през които си говорехме за всичко, но не и за пеене. Маестрото бе винаги изключително дружелюбен, непретенциозен, откровен, директен, някак напълно обикновен. Времето, през което общувахме, минаваше неусетно. Бяхме в състояние например да обсъждаме темата „риболов\" - и негово, и мое голямо хоби в продължение на два часа.\"   Орлин Анастасов споделя, че съзнава напълно отговорността и честта да бъде наследник на велики български певци, които са завоювали славата на родната певческа школа из целия свят. „В първите години на певческата ми кариера това бе една немалка тежест - да бъда сочен като наследник на престижната запазена изпълнителска марка \"Български баси\". Давах си сметка, че очакванията са големи - най-вече от страна на публиката. Самият факт, че като бас ме свързваха с България буквално отваряше широко вратите на много международни сцени и театри пред мен, но и вдигаше твърде високо нивото, които всички очакваха от мен и аз съм отстоявал на всеки един Божи спектакъл с цялото си сърце и душа\".   \r\n   Бях само на 22 години и ми предстоеше дебют в \"Севилския бръснар\" на сцената на Миланската „Ла Скала\". При мен дойде един възрастен човек от оркестъра, който ми каза: \"Момче, ти от България ли си?\", а аз утвърдително кимнах с глава. \"Тук съм свирил с абсолютно всички големи певци\" - продължи музикантът - \"с божествената Мария Калас, с Джузепе ди Стефано, с Карло Бергонци, с Павароти ... С всички, които преминаха през тази сцена. Това, което все още звучи в ухото ми и никога няма да забравя е: \"Comme un colpo di cannone \" на младия Гяуров. Звукът, който пристигаше от сцената, бе толкова силен и огромен, притежаваше такава мощна емисия, че докато свирехме (а ние прекрасно знаехме момента, който очаквахме с голямо внимание) всички от струнната секция си отваряхме устата с цел да не ни гръмнат тъпанчетата. Свирейки не чувах звука от собствената си цигулка, която е до ухото ми. Толкова силна бе емисията на Гяуров.\"   В легендарния оперен театър има няколко точки, където оперните артисти са се чувствали най-комфортно и звукът от гласовете им е достигал до публиката най-пълноценно. За Гяуров такава точка не е имало, защото където и да е заставал пеейки се е чувал и звучал винаги чудесно. Да не забравяме - той е българинът, който в продължение на 25 години присъстваше непрекъснато на най-великата сцена в Милано - Меката на оперното изкуство.   \r\n   Запитан за предстоящите ангажименти и проекти Орлин Анастасов отговори така: „Поемам в нова посока, която много ме вълнува и ме изпълва с очакване. Това бе една голяма моя мечта. Уж на шега, а сега тя се сбъдна. Догодина ми предстои да реализирам шест мои постановки, но в ролята на режисьор. Да, това е една съкровена моя мечта! Ще поставям последователно в Израел, в Япония, в Малта, в Италия и във Франция. Спектаклите, които са ми поверени да създам са на обичаните оперни заглавия: \"Тоска\", \"Трубадур\", \"Бохеми\" - една мащабна копродукция и \"Борис Годунов\".   Вижте видеото и срещата с Орлин Анастасов:        ", "date": "2019.09.22", "title": "ОРЛИН АНАСТАСОВ ПРИСТИГНА ОТ ИТАЛИЯ ЗА КОНЦЕРТА В ЧЕСТ НА НИКОЛАЙ ГЯУРОВ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400036-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D0%B0%D1%80%D0%B0%D0%B1%D0%BA%D0%B8%D1%82%D0%B5-%D0%B1%D0%B5%D0%B7-%D1%85%D0%B8%D0%B4%D0%B6%D0%B0%D0%B1", "text": "Трябва ли жените на  Изток да бъдат освободени? 21 век е, а жителките на арабските страни продължават да се разхождат в черни одежди, които напълно крият външния им вид от непознати.       Когато попаднем в арабска страна, очите автоматично се опитват да грабнат детайлите. Знаем, че оглеждането е неприлично, но човек иска да знае какви са арабските жени под дрехите си? Това е интересно не само за мъжете, но и за жените и още повече. В края на краищата има легенди, че дизайнерски дрехи с необичайна красота и стилове са скрити под черната роба. И така, как изглеждат мюсюлманските жени, когато мъжете им позволяват да свалят хиджаба си? Тук веднага искам да поясня, че да, мъжете са тези, които имат власт над жената, като съпругът в много по-голяма степен от, например, бащата. Затворените тъмни дрехи са религиозна традиция, която казва на една жена да крие красотата си и да я дава само на своя господар на сърцето - на съпруга си. Но в съвременния свят вече се появяват арабски жени с отворени лица, леки варианти на традиционните обежди и други опити за компромис. Макар че само с разрешението на съпруга си жената може да облече такова облекло.     Също така е важно да се разбере, че когато европейците казват „хиджаб“, те не разбират съвсем за какво става въпрос. Има няколко разновидности мюсюлманско облекло за жени. Бурката е роба, която плътно покрива цялото тяло и дори очите са покрити с мрежа. Жените го носят в тоталитарни мюсюлмански страни - Афганистан, Пакистан и други.     Чадра - това е наметало, може да бъде не само черно, но и бяло, но не покрива лицето. Никабът е кърпа на нивото на очите. Разпространен е в страните от Персийския залив. Убедени строги мюсюлманки са принудени да носят тези дрехи дори в Европа, където много семейства бягат от войната. По този въпрос вече има много търкания, тъй като европейската общественост е против и това нарушава някои закони на европейските държави.    От друга страна, хиджабът е най-умерената версия на мюсюлманското женско облекло. Хиджабът представлява хлабав шал, който покрива главата. Допълва го тъмна плътна рокля. Ако се вгледате внимателно, хиджабите на жителите на големите арабски градове не са толкова строги. Бродерия, кристали, летящи материи. Качеството на женската рокля зависи от благосъстоянието на съпруга ѝ. Дизайнерските обувки надничат изпод пода на роклята, на ръцете й се забелязват пръстени. Но какво се крие под тези черни дрехи? Модерни красавици или строги дами? Е, обикновено арабските жени ухаят ароматно с маслени парфюми и удивляват с яркия си тъмен грим. Дори само очите да са открити, те са ярко гримирани. Относно обикновените дрехи - с тях жените от Изтока могат да се движат само у дома. Те носят всичко - дънки, поли, тениски и дори шорти. Но най-често те просто имат рокли за къщата - също дълги, свободни и в национален стил.     През последните години бързо се разпространиха новините, че арабските жени дори имат бански. Затворени и със специалното име \"буркини\". Когато наскоро се проведе първенството по футбол в Русия, мнозина видяха фенките от Иран в спокойна атмосфера. Те се оказаха обикновени - млади, свежи, усмихнати и готови да покажат лицата си пред света. Въпреки че много от тях все още покриваха главите си.    Но това е по-скоро изключение от правилото. Досега арабските жени, които имат смелостта да се появяват на публично място в обикновени дрехи, срещат преследване в родните си страни. Така известна иранска шахматистка трябваше да се премести в САЩ, след като наруши забраната и играеше без хиджаб - тя няма право да влиза в родината си.    Въпреки че според много проучвания повечето съвременни жени мюсюлманки се съгласяват да носят хиджаб, защото това е почит към традициите на техните предци, при условия, че им се направят известни отстъпки.", "date": "2019.09.22", "title": "Как изглеждат арабките без хиджаб"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400037-%D1%81%D1%82%D1%80%D0%B0%D1%88%D0%B5%D0%BD-%D0%B5%D0%BA%D1%88%D1%8A%D0%BD-%D0%B2-%D0%BE%D0%B2%D1%87%D0%B0-%D0%BA%D1%83%D0%BF%D0%B5%D0%BB", "text": "57-годишен мъж вдигна на крак полицията в столичния квартал \"Овча купел\" тази вечер, съобщава Дарик, позовавайки се на свои източници. Нападателят е изключително агресивен и заплашва жителите на цял блок в квартала. По непотвърдени данни мъжът е психично болен. На мястото на инцидента има много полиция, изпратени са и спецчастите.", "date": "2019.09.22", "title": "Страшен екшън в \"Овча купел\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400038-%D0%B1%D0%B5%D0%B1%D0%B5-%D1%81%D0%B5-%D1%80%D0%BE%D0%B4%D0%B8-%D1%81-%D1%82%D1%80%D0%B8-%D1%80%D1%8A%D1%86%D0%B5-%D0%B8-%D1%87%D0%B5%D1%82%D0%B8%D1%80%D0%B8-%D0%BA%D1%80%D0%B0%D0%BA%D0%B0", "text": "Има редки случаи, в които близнаци или тризнаци не успяват да се оформят адекватно и поотделно и по този начин се раждат или съединени близнаци, или бебета с допълнителни крайници. 24-годишна индийка от щата Раджастан наскоро родила близнаци, но докато момчето било напълно здраво, сестра му имала три ръце и четири крака, съобщава „Дейли Мейл\".       Аномалията изненадала жената и нейния съпруг, които никога не са се подлагали на ултразвук по време на бременността.      Въпреки необичайния си вид, момичето е стабилно и в момента има само леки проблеми с дишането. Очаква се то да бъде откарано в болница в Джайпур, за да се подложи на педиатрична операция, при която допълнителните й крайници ще бъдат безопасно отстранени.     Според лекари, цитирани от британския таблоид, първоначално близнаците са били тризнаци, като едно от бебетата се е \"сляло\" с момичето в някакъв момент по време на развитието на плода.      Това е рядък случай, който понякога води до друго сериозно състояние - съединени близнаци, които споделят определени органи или части от телата си.", "date": "2019.09.22", "title": "Бебе се роди с три ръце и четири крака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400039-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BF%D1%80%D0%B5%D0%B6%D0%B8%D0%B2%D1%8F-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%B5%D0%BD-%D1%83%D0%B6%D0%B0%D1%81", "text": "Британският модел, звезда в Инстаграм и половинка на шотландския ръгбист Луис Търни - Лейси Монтгомъри Хендерсън изживя най-страшния си кошмар по време на работно пътуване в Тайланд. Хубавицата лежа в килия за 24 часа, заобиколена от хлебарки и разкри за това в социалните мрежи. Причината за това са липсващи страници в паспорта й, което предизвикало съмнение у местните гранични служби. По-късно се оказа, че виновник за страданията й е не друг, а самата тя. Блондинката призна, че сама е откъснала страниците преди известно време, тъй като ги заляла с кафе.  ", "date": "2019.09.22", "title": "Красавица преживя невероятен ужас"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400040-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Повече, ще мечтаете, отколкото да вършите реални неща. Ако спрете с илюзиите, ще постигнете много. Особено във финансовата сфера. Сега, ще е важна не само точността в сметките, но и хитри уловки, за да заобиколите конкурентите и да реализирате печалба. Вечерта ви чака, интересно запознанство. Трябва да следвате тези традиции, които отразяват в по-голяма степен реалното ви отношение към живота. Семейните трябва да наберат търпение, за да избегнат острите ъгли в отношенията си със съпруга и децата. Един добър ден за йога и спортни занимания. За влюбените, всичко, ще е като в красив роман - искрено и чувствено. Във вас, ще съзреят грандиозни планове, за това как да постигнете целите си, без да правите компромиси по отношение на финансите и собственото си здраве. Между другото, не е зле, да следите за здравословното си състояние. Особено, ако кръвното ви се повиши и имате главоболие. Много от вас, днес често ще си припомнят минала любов. От една страна, това е добър шанс, да определите какво е пречило на отношенията ви.   Очаква ви, суетен и натоварен ден, защото ще трябва да вършите работата на други хора. В комуникациите не трябва да преследвате лични интереси, в противен случай бързо ще бъдете разкрити и обвинени в лицемерие. В работата, всичко ще е наред, въпреки че не пречи да намерите още една. В края на краищата, парите имат свойството да свършват. Вечерта, чакайте изненада от децата. Така, ще се потопите в работата и финансовите проблеми, че никой няма да може да ви отвлече от задачите. Подкрепа ще ви бъде нужна, в тези дела, които току-що сте започнали. Не се колебайте да помолите по-опитните колеги за помощ. В разговор с шефовете, трябва да се придържате към тактиката на подчинен, а не да предявявате нереалистични искания. За съжаление, не ви очаква прекрасен ден, защото ще работите и бягате по задачи, от сутрин до вечер. Въпреки че в процеса на всичко това, ще имате възможност да се запознаете с интересни хора. Ако сред тях има влиятелни особи, дръжте се възможно най-деликатно. Един добър ден за творчество, любовни срещи и пътувания. Очаква ви дълго пътуване. Ако сте си направили някакви планове, е по-добре да ги отмените. Същевременно, много от ситуациите ще се объркат. Не си струва да губите енергия, упорствате и преследвате илюзии. Да се отвлечете от спомените за стара любов, ще ви помогне гледането на комедии, четене на книга или среща със стар приятел.   Очаква ви спокоен и комфортен ден, когато най-сетне, ще може да се отпуснете и да отделите време за себе си. Само, не се дразнете заради проблемите, които близки роднини ви натрапват. Опитайте се деликатно да намекнете, че днес не ви е до това. В изкуството, творчеството и литературата, ще имате повече успех, отколкото във физическата работа.   Днес ще ви помогне природната ви интуиция, особено по търговски въпроси. Личният бизнес, ще бъде на границата или да спре или обратното, да се разшири. Често зацикляте на едно място, затова и нямате приходи. В личния си живот, няма шанс да подновите онова, което вече е останало в миналото. Успокойте се и не се паникьосвайте. Препоръчително е, да потърсите нова информация, за постигане на целите. В противен случай всичко ще остане такова, каквото е. Вие сте недоволни от това, което се случва в любовната сфера, но вината за всичко е изцяло ваша. Ако с хумор подходите към някои ситуации в живота, ще бъдете на върха. Прекарайте вечерта със семейството или приятелите си. Плановете ви, ще се променят драстично. Дори няма да можете да контролирате ситуациите в живота си. Доверете се на съдбата и приемете всичко с достойнство и спокойно. В любовната сфера, ви очакват малки преживявания, така че за емоциите си, трябва да следите. В противен случай всеки разговор, ще завършва с ужасна кавга.   Възможен е малък дискомфорт, умора и пасивност в работата. Искате романтика и любов, но всичко това все още ви заобикаля. В работата само упорития труд, може да ви насочи към необходимите действия. Интуицията, ще ви покаже как да се държите с роднините си. Основното нещо е, да не изтъквате вашите желания и да не критикувате никого.", "date": "2019.09.22", "title": "Дневен хороскоп 22 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400032-%D1%80%D1%83%D1%81%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%BF%D1%8A%D1%80%D0%B2%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Независимостта на България е провъзгласена на 22 септември 1908 г. с политически акт, извършен от правителството на Александър Малинов   1909 г. На 5 февруари 1909 г. Русия, първа от Великите сили, признава независимостта на България. Независимостта на България е провъзгласена на 22 септември 1908 г. с политически акт, извършен от правителството на Александър Малинов. С него се отхвърля васалната зависимост на България от Османската империя, наложена й от Берлинския договор (1878 г.), според който Северна България става васално и трибутарно на султана Княжество България; Южна България под името Източна Румелия получава административна автономия, но остава под политическата и военната власт на султана; Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили); на територията на Княжеството запазва своите права компанията на Източните железници. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави.     Първите стъпки към премахване на това васално положение са свързани с изпращането през 1879 г. на български дипломатически и търговски агенти в съседните балкански страни и подписването през 1889 г. на самостоятелни търговски договори с редица държави. След Младотурската революция (1908 г.) се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не поканва българския дипломатически представител в Цариград Иван Стефанов Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Александър Малинов изпраща български служители на тяхно място. След прекратяването на стачката обаче българските власти задържат под свой контрол ЖП линията. В такава обстановка на 22 септември 1908 г. в черквата “Св. Четиридесет мъченици” в Търново със специален манифест е провъзгласена независимостта на България, а княз Фердинанд I приема титлата цар на България. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор (1878 г.) са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да й изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните и задължения, останали още от войната (1877–1878 г.), срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. Русия плаща българската независимост с 80 милиона златни франка, тогава равни на 674 тона злато. България никога не връща “заема”. 674 тона злато, платени за свободата на чужд народ, който ” ” освободителите си за врагове…  ", "date": "2019.09.22", "title": "Русия признава първа независимостта на България!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400033-%D0%BE%D0%B1%D1%80%D0%B0%D0%B7%D0%B5%D1%86-%D0%BC%D0%B8%D1%81%D0%BB%D0%B5%D0%BD%D0%B5-%D0%BD%D0%B0-%D1%80%D0%BE%D0%B1%D1%81%D0%BA%D0%B0-%D0%BE%D0%B2%D1%86%D0%B0", "text": "Значи, фактът: На 31 юли 1892 г. Стефан Стамболов преговаря с турския султан Абдул Хамид ІІ в Истанбул – и му предлага  БЪЛГАРИЯ ДА СЕ ВЪРНЕ В СЪСТАВА НА ОСМАНСКАТА ИМПЕРИЯ! Стамболов предлага  БЪЛГАРИЯ ОТНОВО ДА ПАДНЕ ПОД ТУРСКО РОБСТВО! И сега, внимателно, коментар на днешен БЪЛГАРИН: “За мен Стамболов е велика личност, макар на моменти противоречива!” Въпросът е:  Може ли нормален българин, с нормален мозък, да смята за “велика” една личност, която е искала българите отново да се върнат под турско робство – и да ги сполети съдбата на 1 милион и 500 хиляди арменци, изклани по време на геноцида срещу християните в Турция през 1915 г.??? Според мен българин, който одобрява това, е просто половин човек – половин добиче.  Всъщност, цялостно добиче – например, овца.  Само добичето не умее да мисли!  И зелената еуглена, разбира се… П.П.  Доста хора са се опълчили на Стамболов, при това все стари революционери, участници в Априлското въстание и в четите, но той постъпил по класическия начин: просто ги разстрелял. А Петко Каравелов изял сто кила бой в “Черната джамия”, оттогава датира и прочутата му фраза:                ", "date": "2019.09.22", "title": "ОБРАЗЕЦ: мислене на Робска Овца!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400034-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B0%D0%BA%D0%BE-%D0%BC%D0%B8-%D1%81%D0%B5-%D0%B4%D0%BE%D0%B2%D0%B5%D1%80%D1%8F%D1%82-%D1%81%D0%BE%D1%84%D0%B8%D1%8F%D0%BD%D1%86%D0%B8,-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D0%B2%D1%81%D0%B8%D1%87%D0%BA%D0%BE-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B4%D0%B0-%D0%BD%D1%8F%D0%BC%D0%B0-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B8", "text": "София има нужда от твърда ръка и от една малко по-смела промяна, категоричен е вицепремиерът Красимир Каракачанов   Съдебни решения не се обсъждат. Но обсъждаме политическото решение на един съдия. Най-тежките престъпления последните няколко години за съжаление се извършват от хора с няколко присъди. Очевидно не са се поправили. Тези хора вместо да бъдат там, където не могат да навредят са на свобода заради такива съдии. Това каза в предаването „Офанзива с Любо Огнянов” по \"Канал 3\" кандидатът за кмет на София от ВМРО Ангел Джамбазки. Той заяви това относно пускането на австралиеца Джок Полфрийман, осъден за убийството на студента Андрей Монов.  \"Ще вкараме всички сили за кметското място. Аз имам 7 години опит като общински съветник. Знаем какво може да се промени. Убедени сме, че ако имаме кметското място ще се борим за това, което иска народа. Ще минем през циганските катуни и ще стигнем до местата за паркиране. Ние вярваме, че трябва да се обърне внимание на кварталите, да има светлини и камери, както и доброволни патрули нощно време. Ще има разговор със Софийска вода и Топлофикация. Ние отиваме да спечелим изборите\", каза Джамбазки относно номинирането му за кмет на София.  Ако получа доверието на софиянци ще направя всичко възможно да няма гей-паради, защото тяхното място не е в столицата, категоричен беше Джамбазки.  Вицепремирът и лидер на ВМРО Красимир Каракачанов пък сподели:  \"Определено е гавра пускането на Джок Полфрийман. Той се държа изключително нагло по време на съдебния си процес. За да го пуснеш предсрочно би трябвало да имаш мотиви, че се е променил, а това не вярвам да се е случило. Това е гавра към паметта на момчето и неговите родители. Не разбирам това, че убийци и насилници имат права. Този извратен начин на мислене е причината за едно подобно съдебно решени, като не изключвам и натиск. Помните, че Хелзинския комитет го беше обявил за личност на годината. За съжаление това е реалността в България.\" \"Аз не отричам правото на БСП да издига Мая Манолова, както и на ГЕРБ да издигне Йорданка Фандъкова, тогава защо е проблем Ангел Джамбазки да е кандидат? В София живее 30% от населението на държавата. Не мога да отрека, че София се развива и, че тя като кмет направи нещо. Ние сме държава, която трябва да се управлява към интересите на българските граждани. На нас не ни харесва как започва кампанията- всеки се джафка\", каза още той.  \"Аз мисля, че по-добър кмет от Йорданка Фандъкова може да бъде Ангел Джамбазки. София има нужда от твърда ръка и от една малко по-смела промяна. Ако ме питате като политик и историк какви са моите убеждения - те са по-скоро десни, но в България това е много размито. Ние показваме една алтернатива. София не е само центъра\", заяви Каракачанов.  ", "date": "2019.09.22", "title": "Джамбазки: Ако ми се доверят софиянци, ще направим всичко възможно да няма гей-паради!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400035-%D1%80%D1%83%D0%BC%D0%B5%D0%BD-%D0%B3%D0%B5%D1%87%D0%B5%D0%B2-%D0%B2-%D0%B1%D1%81%D0%BF-%D0%B2%D1%8F%D1%80%D0%B2%D0%B0%D0%BC%D0%B5-%D0%B2%D1%8A%D0%B2-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0", "text": "  Какво по-логично и по-подходящо от това да е подкрепена от десни организации, те не подкрепят визията на БСП, казва депутатът социалист Тръбичката, която ще минава през България, ще докара през нея 17 млрд. кубически метра. Това разклонение от Турски поток ще замести тръбата, която и сега минава. Със създаването на този обиколен маршрут ще имаме повече от нищо, но това е трагично. Не мога да се гордея с това, че през страната щяха да минават 60 млрд. кубически метра, а сега ще стигнем до 17 млрд. и други за трети страни. Загубихме „Южен поток”. Това, което в момента е подписано, в следващите 10 години няма да получим една стотинка. Ние ще доплащаме към транзитните такси. Това заяви в предаването „Офанзива с Любо Огнянов” по \"Канал 3\" депутатът от БСП Румен Гечев относно изграждането на Балкански поток. Гечев отговори и на въпроси, свързани с реализацията на проекта АЕЦ \"Белене\". \"Въпроса е дали 1, 5 или 10 кандидати отговарят на условията. Китай като участва във Великобритания, ние ще се правим на по-големи католици от папата ли? Там се наливат милиарди паунда за нова централа\", каза Гечев по повод заявката и на китайска фирма за стратегически инвеститор и факта, че Китай инвестира в ядрената енергетика на Великобритания.  \"В момента не е имало и няма как да има губеща атомна централа в света. Всякакви твърдения, че точно нашата централа е губеща е безумно твърдение. Призовавам всички въпреки различията да довършим този проект в името на страната\", каза още той относно „АЕЦ Белене”. \"Мая Манолова е подкрепена от нас без никакви колебания. Какво по-логично и по-подходящо от това да е подкрепена от десни организации?! Те не подкрепят визията на БСП. Ние вярваме в нейните възможности\", заяви Гечев.      ", "date": "2019.09.22", "title": "Румен Гечев: В БСП вярваме във възможностите на Мая Манолова!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400031-111-%D0%B3%D0%BE%D0%B4%D0%B8%D0%BD%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "На 22 септември се навършват 111 години от обявяването на Независимостта на България. На този ден, през 1908 г. в църквата \"Св. Четиридесет мъченици\" във Велико Търново, с манифест, княз Фердинанд обявява Независимостта на България и се провъзгласява за цар на Царство България. Политическият акт е извършен от правителството на Александър Малинов. С него се отхвърля васалната зависимост на България от Османската империя, наложена ѝ от Берлинския договор от 1878 г. Условията за обявяване на независимостта на младата българска държава в началото на 20 в. били изключително благоприятни. През лятото на 1908 г. младотурска революция в Османската империя завършва с успех за реформистите. Австро-Унгария - една от Великите сили наложили Берлинският договор, се готвела да го наруши, като анексира двете от провинциите на империята - Босна и Херцеговина. Затова и българският княз Фердинанд се обърнал директно към император Франц-Йосиф, за да съгласуват действията си. Австро-Унгария обявява анексията на Босна и Херцеговина на 20 септември. Два дни по-късно в църквата \"Св. 40 мъченици\" княз Фердинанд прочита манифеста за обявяването на Независимостта и се отслужва молебен за благоденствието на българската държава. Независимото Българско царство е признато от Великите сили през пролетта на 1909 г. От Освобождението на България до обявяването на нейната независимост тя е трибутарно княжество спрямо Османската империя. С този акт на практика се отхвърлят последните васални връзки с Османската империя. Княжество България става независима държава начело с коронования цар Фердинанд. Високата порта (Турция), а след това и Великите сили признават официално българската независимост. Обявен за официален празник с решение на Народното събрание от 10 септември 1998 г. Дълго време значимостта на това събитие от новата история не се оценява, но на тази дата през 1908 г. България - една от най-старите държави в Европа, отново се появява на световната карта след петвековно османско владичество. Денят на Независимостта се отбелязва тържествено в различни краища на страната, но център на националното честване е Велико Търново.", "date": "2019.09.22", "title": "111 години независима българска държава"}
{"url": "http://www.classa.bg/%D1%81%D0%B2%D1%8F%D1%82/item/400027-%D0%B8%D1%80%D0%B0%D0%BD-%D0%BE%D1%82%D1%80%D0%B5%D1%87%D0%B5-%D0%B4%D0%B0-%D0%B5-%D0%B8%D0%BC%D0%B0%D0%BB%D0%BE-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B0", "text": "Иран отрече да е имало кибератака срещу негови петролни инсталации, предаде Франс прес. \"Противно на твърденията на западните медии, направените днес проверки установиха, че не е имало успешно кибернападение срещу петролни инсталации или други жизненоважни инфраструктури\", заяви правителствената служба по киберсигурност, без да посочва за какви информации става въпрос. Групата за защита на дигиталните права НетБлокс (NetBlocks) вчера написа в Туитър, че някои \"данни сочат периодични нарушения на интернет връзката в Иран\". Групата обаче уточни, че причината за тези нарушения е неизвестна и че отражението им е било ограничено, като са били засегнати само някои правителствени или промишлени интернет платформи. Иранският министър на информационните и комуникационните технологии Мохамад Джавад Азари Джахруми призна, че Иран е бил \"изправен пред кибертероризъм, както със Стъкснет (Stuxnet)\", прочутият американо-израелски вирус, проникнал през 2010 година в компютър на иранския ядрен комплекс, довел до големи смущения във функционирането на парка от центрофуги, използвани за обогатяване на уран.", "date": "2019.09.22", "title": "Иран отрече да е имало кибератака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400028-%D0%BA%D0%B0%D0%BA%D0%B2%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%BD%D0%B5%D1%81-%D0%B5-%D1%80%D0%BE%D0%B1%D1%81%D0%BA%D0%B0-%D1%81%D1%82%D1%80%D0%B0%D0%BD%D0%B0", "text": "Никога не са ни размахвали за всяко нещо пръст, както правят днес всякакви европейски институции — дори султанът не се е месил толкова в живота на раята, както те! Никога чужди посланици не са излизали по улиците да ни напътстват за всичко като се почне от това да възприемем педерастията им чрез гей парадите и се стигне до указанията на г-н Пардю към студентите от СУ как да свалят правителството и с коя държава да сключим един или друг договор! А какво да кажем за френския посланик, а за Уорлик пак от САЩ…     1300 години в България не е имало чуждестранни бази!  Днес има такива бази и то като в колониална страна, получени от външната сила безплатно!   Никога преди последния четвърт век българите не са служили като наемни войници на войните за чужди сили! През последните десетилетия българската армия е като колониалните войници на Англия, рекрутирани от колониалните й територии през ХІХ и първата половина на ХХ век! Обслужва войните на чужди държави с парите на физически изчезващия българин. Никога оцеляването на българина не е зависило толкова много от мащаба на експлоатацията от чуждестранни сили — като се почне от чуждите корпорации, овладели Софийски вода, мине се през чуждите ЕРП-та и американските тецове, през моловете, пълни с чужди продукти, убили българското производство и се стигне до разрешенията дали да имаме и от къде да получаваме газ, петрол и какво ли не, а там отиват парите на днешните роби — към чуждестранните господари!   Фарсово, смешно, неадекватно звучи патосът на речи и празнословията на политици на тема «независимост»! България днес е робска страна!  Нужна ни е нова битка за независимост!    ", "date": "2019.09.22", "title": "Каква независимост?! България днес е РОБСКА СТРАНА!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400029-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1499 - Между Австрия и Швейцария е сключен мирен договор, с което се слага край на Австрийско-швейцарската война и е призната независимостта на Швейцария.   1792 - Франция е обявена за република.   1862 - Ото фон Бисмарк става канцлер на Прусия.   1862 - Американският президент Ейбрахам Линкълн обявява всички роби в разбунтувалите се щати за свободни от 1 януари 1863 г.   1872 - Извършен е Арабаконашкият обир.   1887 - Основан е град Акрън, окръг Уошингтън, щата Колорадо, САЩ.   1908 - Обявена е Независимостта на България, с което страната отхвърля васалната си зависимост от Османската империя, наложена ѝ от Берлинския договор. (стар стил)   1923 - Съставено е четиридесет и третото правителство на България, начело с Александър Цанков.   1934 - В резултат на взрив и последвал пожар в мина в Уелс загиват 260 миньори.   1944 - Военният министър Дамян Велчев издава заповед за назначаване на политически заместник командири в Българската армия.   1949 - Английското, канадското и американското правителство обявяват, че наскоро са регистрирали атомна експлозия в Съветския съюз, която Москва първоначално отрича, но по-късно става ясно, че опита е извършен на 29 август.   1959 - Открита е телефонна връзка между САЩ и Европа.   1960 - Мали получава независимост от Франция.   1973 - България скъсва дипломатически отношения с Чили, като протест срещу военния преврат на генерал Пиночет от 11 септември, който сваля от власт президента-социалист Салвадор Алиенде.   1974 - ООН признава Организацията за освобождение на Палестина и нейния лидер Ясер Арафат като официални пълномощници на палестинското население.   1975 - Извършва се неуспешен опит за убийство на президента на САЩ Джералд Форд в Сан Франциско.   1980 - Ирак напада Иран и започва Ирано-иракската война продължила 8 години.   1981 - Открит е Паметникът на незнайния войн в София.   2003 - Сливат се проектите Fedora и Red Hat.  ", "date": "2019.09.22", "title": "22 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400030-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B9%D0%BE%D0%BD%D0%B0,-%D1%81%D0%B8%D0%BD-%D0%BD%D0%B0-%D0%BC%D0%B0%D0%BD%D0%B0%D1%81%D0%B8%D1%8F", "text": "  Около 800 години преди Рождество Христово живял между израилтяните един човек на име Йона. Преданието говори, че той бил син на сарептската вдовица, у която   живял през време на глада. Него пророкът възкресил от мъртвите със силна молитва към Бога ( ). Той получил от Бога дара на пророчеството. В онова време жителите на големия град Ниневия  прогневили Бога със своя беззаконен живот. И Бог заповядал на Йона да отиде в тоя град и да проповядва покаяние. Но Йона се уплашил, защото знаел, че ниневийците са свирепи хора. Казал си: - Ами ако жителите на Ниневия не повярват на моите думи и започнат да ме мъчат? В страха си Йоана забравил, че трябва да изпълнява безпрекословно заповедите на Господа, каквато и опасност да го застрашава. Силно смутен и развълнуван, той се качил на кораб и тръгнал в друга посока. Но Бог скоро го наказал за малодушието и непослушанието. Страшна буря се надигнала в морето. Корабът бил в голяма опасност. Езичниците, които се намирали в него изплашени почнали да призовават своите богове да ги спасят от смърт. Но бурята ставала все по-силна. Моряците почнали да изхвърлят в морето целия товар, та по тоя начин да облекчат кораба.     В това време Йона спял спокойно на дъното на кораба. Няколко от езичниците отишли при него, събудили го и му казали: - Защо спиш? Не виждаш ли, че загиваме? Стани и моли своя Бог да ни спаси! Изправени пред голямата опасност да потънат заедно с кораба на дъното на морето, пътниците почнали да си говорят помежду си: - Навярно това бедствие ни е пратено за наказание на някого от нас. Да хвърлим жребие, за да узнаем кой между нас е грешният човек, който прогневил Бога! Сторили това. И жребият, по Божие определение, се паднал на Йона. Те заобиколили Йона и го запитали строго и гневно: - Кой си ти? Откъде си? Йона отговорил: - Аз съм служител Господен. Почитам Небесния Бог, Който сътворил небето и земята. Съгреших пред Него и сега бягам от лицето Му. Вземете ме и ме хвърлете в морето. Тъй ще утихне вълнението. Защото заради мене е пратена тая буря! Моряците се убедили, че не е възможно да се справят с бурята. Затова хванали Йона и го хвърлили сред вълните. Морето утихнало. Попаднал сред вълните, Йона бил погълнат от грамаден кит. По Божия воля той останал жив във вътрешността на кита три дни и три нощи. Изплашен, със сърдечни съкрушения извикал към Бога да го помилва и спаси. Господ се съжалил над него. След три дни китът го изхвърлил жив на брега. Видял се спасен, Йона започнал да се моли, да слави Бога и да Му благодари. И чул отново гласа на Господа: - Иди в Ниневия . И там проповядвай, което ти заповядах. Възвести на жителите Моята воля! Йона се отправил незабавно за Ниневия. Като пристигнал там, тръгнал из улиците и гръмогласно говорел на жителите, че след четиридесет дни Ниневия ще бъде разрушена, ако те не се покаят. Ниневийците повярвали на думите на пророка. Уплашили се и започнали да се каят за греховете си. Обявили пост. Възрастни и деца се облекли във вретища. Сам царят слязъл от престола си. Съблякъл разкошното си царско облекло. Облякъл се в прости дрехи и наложил на себе си и на всички жители строг пост: никой нищо не трябва да яде. Цели три дни всички се молели със съкрушение и смирение. Каели се за греховете си. Обещавали да се изправят. Бог видял тяхната скръб и тяхното покаяние. Смилил се над тях и по неизказаната Си благост ги простил. Йона прекарал три дни в Ниневия. Излязъл от града. Заселил се на една височина, близо до града, и оттам очаквал да види какво ще стане с града. Изтекъл предсказаният от него срок. Ниневия не била разрушена. Той се натъжил. Страхувал се, че ниневийци ще го сметнат за лъжлив пророк, и си позволил да роптае против Бога: - Не поради туй ли, Боже, аз се страхувах да възвестявам Твоята воля? Аз знаех, че ти си щедър, дълготърпелив, многомилостив, че при покаяние прощаваш греховете и отвръщаш гнева Си. Сега вземи душата ми: по-добре е да умра, отколкото да живея. Мястото, гдето се намирал Йона, било открито. Слънцето силно го напичало. Бог заповядал в една нощ да израсте за него растение, което го предпазвало със своята сянка от слънчевите лъчи. Йона си отдъхнал на сянка. Но в една нощ червей подял растението и то изсъхнало. Йона се огорчил отново. Тогава Господ казал: - Жал ти е за растението, за което не си се трудил и което не си отгледал, което в една нощ израстна и в една нощ пропадна. Аз ли да не пожаля Ниневия, тоя голям град, в който има повече от сто и двайсет хиляди души, които не могат да различат дясна ръка от лява – и много добитък? Йона се върнал в отечеството си. Но след това отишъл пак в Асирия, гдето и умрял. За пророк Йона се споменава често в църковните песни. Тридневното му прекарване в утробата на кита служи за предобраз на тридневното пребъдване на Господа Иисуса Христа в гроба. Сам Спасителят посочил това, като говорил на учениците си за юдеите: \"Лукав и прелюбодеен род иска личби; но личба няма да му се даде, освен личбата на пророк Йона; защото както Йона беше в утробата китова три дни и три нощи, тъй и Син Човечески ще бъде в сърцето на земята три дни и три нощи. Ниневийци ще се изправят на съд с тоя род и ще го осъдят, защото те се покаяха от проповедта на Йона; а ето, тука има повече от Йона\" ( ).", "date": "2019.09.22", "title": "Св. пророк Йона, син на Манасия"}
{"url": "http://www.classa.bg/%D1%81%D0%B2%D1%8F%D1%82/item/400022-%D0%B7%D0%B0%D1%89%D0%BE-%D0%BD%D0%B0%D1%82%D0%BE-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%BD%D0%B0%D0%BF%D0%B0%D0%B4%D0%BD%D0%B5-%D0%BA%D0%B0%D0%BB%D0%B8%D0%BD%D0%B8%D0%BD%D0%B3%D1%80%D0%B0%D0%B4", "text": "Един от руските региони се превърна в обект на агресивни планове от НАТО - Алиансът призна, че разработват планове за атака срещу Калининградска област. Защо американските генерали разглеждат Калининград като военна цел и в какво състояние се намира руската военна групировка в региона? Военновъздушните сили на САЩ са подготвили план за неутрализиране на противовъздушната отбрана на района на Калининград. Факт е, че руските зенитни, противокорабни и наземни ракети, базирани в района на Калининград, могат да застрашат по-голямата част от територията на страните от НАТО. Това изявление направи в петък командирът на ВВС на САЩ генерал Джефри Хариган.     “Ако ни се наложи да направим това, например, да унищожим IADS (интегрираната система за ПВО), нека няма съмнение, че имаме план как да направим това”, заяви американският генерал. “Ние се подготвяме за това, непрекъснато обмисляме тези планове и ... ще сме готови за тяхното изпълнение, ако някога се наложи да го направим”. Хариган не разкрива подробностите на плана. Според Breaking Defense в този случай ще бъде извършена цялостна офанзива, включително атака от въздух, суша, море, от космоса, както и нападения в киберпространството и електронна война. Може да се отбележи, че самото съществуване на подобни планове не е изненадващо - те са разработвани от военните на всяка страна. Освен това би било странно, ако НАТО нямаха такива планове за агресия срещу Калининград. Но публичното им обявяване, при това толкова подробно, е наистина изключително събитие. Руското външно министерство определи изявленията на Хариган като безотговорни заплахи и глупост. „Умните, далновидни хора, които наистина изразяват интересите на народите, които ги назначават или избират, никога няма да направят такива изявления, осъзнавайки, че нанасят вреда на държавата, която представляват“, заяви прессекретарят на на външното министерство Мария Захарова. Западните политици и висшите военни служители постоянно говорят за „руската заплаха“, която уж идва от Калининградска област. В допълнение, експертите от американския изследователски център РАНД през 2016 г. препоръчаха на Пентагона да оцени способностите на НАТО за потискането и неутрализиране на оръжията, намиращи се в този регион. В действителност обаче всичко е точно обратното. Балтийските държави и техните колеги от НАТО не забелязват хронично намалението на руските войски в Калининград, което се случва през последните десетилетия. Нашите военни части в тази област са незначителни и дори теоретично не могат да представляват заплаха за най-големия военно-политически съюз в света. В същото време Русия, поради разрушителните действия на НАТО, е принудена да защитава своя аванпост на Запад с помощта на ракетните системи „Искандер“, както беше обсъдено през 2016 г. от руския външен министър Сергей Лавров. А през март 2019 г. противовъздушната отбрана на района на Калининград беше подсилена от полкови комплект на зенитно-ракетната система с дълъг обсег S-400 “Триумф”. В отговор на изявление на представителя на НАТО, Министерството на отбраната на Русия подчерта, че районът на Калининград е надеждно защитен от всякакви агресивни „планове“, разработвани от американски генерали в Европа. „Възможностите на системата за противовъздушна отбрана в Калининградска област да открива, проследява и, ако е необходимо, да гарантира неутрализирането на всякакви въздушни цели в зоната на отговорност, са добре известни на всички пилоти на НАТО, приближаващи въздушните граници на Руската федерация в Балтийския регион”, увериха от военното ведомство. Но наистина ли Русия има капацитета надеждно да затвори небето на Калининград от въздушната атака на предполагаемия враг? Според генерал-лейтенант, бивш заместник-главнокомандващ на руските военновъздушни сили по въпросите на Обединената система за противовъздушна отбрана на страните-членки на ОНД, Айтех Бижев, плановете на Хариган не могат да бъдат осъществени. „Ако говорим за оборудването на силите за противовъздушна отбрана на Калининградска област, трябва да се отбележи, че районът е “покрит” от усилената противовъздушна отбрана на Балтийския флот. В допълнение, цял дивизион противовъздушна отбрана защитава региона по суша”, заяви Бижев. “Това е граничен регион и в тези райони винаги са били разгръщани най-модерните оръжия и се обръща специално внимание на обучението на персонала. САЩ не са в състояние да се противопоставят на противовъздушната отбрана на Калининград”, допълни той. Струва си да припомним обаче, че според ситуацията на съвременната военна наука, противовъздушната отбрана с всякаква плътност в крайна сметка се унищожава от нападателя - всичко зависи от екипировката, отредена на тази сила. Освен това, въпреки мощната противовъздушна отбрана близо до Калининград, тя има свои слабости. По-специално, няма втори и трети ешелон на противовъздушната отбрана (каквито има изградени в централните райони на страната), не е сигурно, че в случай на истински конфликт унищожените системи ще бъдат обновени и ремонтирани, а изразходваните боеприпаси ще бъдат възстановени. Независимо от това, експертите са сигурни, че системата за ПВО в Калининградска област трябва да издържи поне първото мащабно въздушно нападение . Според откритите данни системите С-300 и С-400, разположени в региона, могат едновременно да направят залп от стотици зенитни ракети. И тогава сухопътните средства за поразяване, като ракетите \"Искандер\", трябва да влязат в действие. Тяхната задача ще бъде да унищожат вражеските оръжия, заплашващи Калининград - ракетните пускови установки, летищата, щабовете, складовете за оръжие и другите подобни обекти. Военният експерт Александър Голц обясни защо Пентагонът и НАТО са загрижени за плътната концентрация на руските системи за противовъздушна отбрана в района на Калининград. „В случай на военен конфликт тази мощна система за противовъздушна отбрана може да предотврати прехвърлянето на резервите на НАТО в балтийските държави по въздух. Първото и основно средство за унищожаване на руската ПВО в Калининград са крилатите ракети на морска основа. В случай на военен конфликт, Щатите буквално ще запълнят Балтийско море с надводни кораби и подводници с крилати ракети на борда, за да отприщят цялата им сила в Калининградска област”, заяви Голц. Според Голц другите възможности за потушаване на противовъздушната отбрана в района на Калининград са по-малко реалистични. “Теоретично регионът може да се простреля от съседните територии с обикновена артилерия, но опитите за сподавянето на противовъздушната отбрана по този начин са рисковани, тъй като западните самоходни оръдия ще бъдат унищожени на позициите си от нашето оръжие”, добави експертът. На свой ред Русия, според Голц, ще отговори на евентуална атака на НАТО главно с помощта на крайбрежните отбранителни комплекси “Бал” и “Бастион”. „Освен това оперативно-тактическите ракетни системи “Искандер-М”, разположени в района на Калининград, ще бъдат използвани за унищожаване на командните пунктове и съоръжения на НАТО на сушата“, заяви анализаторът, съгласен с мнението, че Русия може да отблъсне първата вълна на атака срещу Калининград. Говорейки за сценария за по-нататъшното развитие на събитията, експертът изрази надежда, че дискусиите на американските военни за военния конфликт с Русия няма да станат навик. „Надявам се наистина да обсъждаме немислимото. Защото евентуален конфликт между САЩ и Русия ще унищожи живота на планетата Земя, не само противовъздушната отбрана на Калининградска област “, обобщава Голц.  ", "date": "2019.09.22", "title": "Защо НАТО заплашва да нападне Калининград"}
{"url": "http://www.classa.bg/%D1%81%D0%B2%D1%8F%D1%82/item/400023-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B2%D1%82%D0%B5%D1%87%D0%BD%D0%B5%D0%BD-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7", "text": "На фона на засилените опити на САЩ да противодействат на доставките на тръбопроводен газ за Европа от Русия, руските компании навлизат на пазарите на други видове енергийни ресурси. Това се отнася предимно за доставките на втечнен природен газ (ВПГ), които през последните месеци се увеличиха значително, включително за страни, които декларират намерението си да намалят зависимостта си от енергийни доставки от Руската федерация. Специална роля тук принадлежи на Литва. Онзи ден беше обявено, че Вилнюс е решил за първи път да закупи голяма партида руски ВПГ. Партида от проекта за втечнен природен газ “НОВАТЕК” на “Ямал ВПГ” беше претоварена във френския град Монтуар на кораба Stena Clean Sky и на 12 септември беше изпратен до литовското пристанище Клайпеда. Продавачът е френската компания “Тотал”, работеща с “НОВАТЕК” въз основа на дългосрочен договор, а купувачът е една от литовските компании.     Литва традиционно получава ВПГ от норвежката компания Equinor, а през 2018 г. обемът на доставките възлиза на 0,6 милиона тона. Тази година Вилнюс увеличи покупките на втечнен природен газ със 70% (от януари-август) и все по-значима роля в структурата на покупките играе руският ВПГ от среднотонажния проект на “НОВАТЕК” във Висоцк. Настоящата покупка на голямо количество руски ВПГ е първият подобен опит. Прави впечатление, че терминалът за втечнен природен газ в Клайпеда е пуснат в експлоатация през 2014 г., за да се намали зависимостта на Литва от доставките на газопроводен газ от Русия. Доставката на “Газпром” наистина намаляха през 2018 г. до около 60% от общото потребление на газ в Литва (1,3 милиарда кубически метра в сравнение с 2,2 милиарда кубически метра, консумирани в страната), но декларираният капацитет на терминала от почти 4 милиарда кубически метра годишно (след регазификация) пак се оказа на руски газ. Подобни сделки с прехвърляне на втечнения природен газ и многото препродажби на първоначалната стока са нова реалност на пазара, казва Вячеслав Мищенко, изпълнителен директор на енергийния център в Сколково. Въпреки че подобни сделки сами по себе си означават, че интересите на продавача и купувача съвпадат, те свидетелстват и за нарастващата роля на руския ВПГ в Европа. Анализатори от Центъра за стратегически и международни изследвания (Вашингтон) посочват, че до 2028 г. на световния пазар на газ ще останат само трима основни производители - Катар, САЩ и Русия. Според Никос Цафос, експерт в програмата за енергийна и национална сигурност, производството на втечнен природен газ в Русия почти ще се утрои за посочения период - от 25 до 68 милиарда изчислено в кубически метри (около 50 милиона тона втечнен природен газ). Към 2018 г. в света има шест големи производители на втечнен природен газ, които представляват над 60% от световния износ. Освен Катар, САЩ и Русия, това са Австралия, Норвегия и Канада. Последните три страни обаче нямат дългосрочни възможности за конкуренция с Русия, тъй като те имат само краткосрочен потенциал за растеж на доставките и по същество осигуряват само един регион - Азия, Европа или Северна Америка. Русия има големи планове за разширяване на капацитета и може да доставя втечнен газ в няколко региона едновременно, посочва Никос Цафос. Според тези оценки през следващото десетилетие Русия също ще запази първото място в света по общ износ на газ, увеличавайки износа с поне 50% - от 248 милиарда кубически метра през 2018 г. до 372 милиарда кубически метра през 2028 година. Ако до крайния срок бъдат въведени всички планирани проекти за доставка по тръбопроводи на втечнен газ, експортният потенциал на Русия може да нарасне още повече - с около 168 милиарда кубически метра, заключва американският експерт. Леонид Михелсон, председател и съсобственик на “НОВАТЕК”, подчертава, че „само ресурсната база на Ямал и Гидан ще позволи производство на 140 милиона тона ВПГ годишно“. Според Михелсон това ще осигури на Русия до 20% от световния пазар на ВПГ. Компанията планира да доведе производството до 70 милиона тона годишно до 2030 година. Според прогнозата на ръководителя на руското министерство на енергетиката Александър Новак, след пускането на “Арктик СПГ-2”, делът на Русия в световния пазар на втечнен природен газ може да нарасне от 9 на 14%. В неотдавнашна реч на Източния икономически форум Новак заяви, че в бъдеще Русия ще може да произвежда 120-140 милиона тона втечнен природен газ. В същото време до 2035 г., според прогнозите на Министерството на енергетиката, глобалното търсене на втечнен природен газ ще се удвои до 600 милиона тона. Това ще означава, че делът на Русия ще заеме дори повече от 20% от световния пазар на втечнен природен газ. Прогнозата на центъра във Вашингтон може да се счита за доста консервативна, коментира Сергей Капитонов, газов анализатор в Центъра за енергетика в Московската школа по мениджмънт в Сколково. Според неговата оценка проучването взема предвид само съществуващия капацитет на проекта „Сахалин-2“, както и проектите за втечнен природен газ в Ямал, “Арктик СПГ-2” и още две централи с малък капацитет. Проектите на „Газпром“ и „РусГаздобыча“ в пристанище Уст-Луга (капацитет 13 милиона тона), втечненият природен газ по проекта „Сахалин-1“ с капацитет 6,2 милиона тона... към този списък трябва да се добави третият етап на „Сахалин-2“. ”(Капацитет 5,4 милиона тона), както и другия голям завод на “НОВАТЕК” на Ямал, “Арктик ВПГ-3” (19,5 милиона тона) и неговият малък проект “Об ВПГ”(4,8 милиона тона). Общо тези проекти, които трябва да бъдат пуснати в експлоатация преди 2028 г., ще произведат допълнителни почти 50 милиона тона ВПГ годишно (или 66,5 милиарда кубически метра след превръщането им отново в газ), което ще увеличи производството на втечнен природен газ в Русия до 100 милиона тона. Ако е така, Русия през следващото десетилетие ще задмине САЩ и ще стане втората в списъка на водещите световни производители на втечнен природен газ.    ", "date": "2019.09.22", "title": "Перспективите на руския втечнен природен газ"}
{"url": "http://www.classa.bg/%D1%81%D0%B2%D1%8F%D1%82/item/400024-%D0%B8%D0%BC%D0%BF%D0%B5%D1%80%D0%B0%D1%82%D0%B8%D0%B2%D1%8A%D1%82-%D0%BD%D0%B0-%D0%BF%D0%B5%D0%BA%D0%B8%D0%BD", "text": "Кажете истината за Китай!“ се превърна в сплотяващ рефрен за протестиращите в Хонконг. Точно това казваха демонстрантите на площада Тянанмън в Пекин преди 30 години, когато много от днешните протестиращи не са били родени. Истината е, че при целия икономически напредък на Китай, той си остава все същата брутална тирания, в която управляващата Комунистическа партия по-скоро би унищожила хората, отколкото да им даде истинско право на мнение за тяхното управление, пише за Wall Street Journal Клодиа Роузет, международен сътрудник в Независимия женски форум.  Бях в Пекин през 1989 г. Бях свидетел на бунта на Тянанмън и през дългата нощ на 3 срещу 4 юни видях войници от Народната освободителна армия да откриват огън по своите сънародници. До зори площадът бе прочистен от протестиращите, които го бяха окупирали за седмици наред. Танковете бяха заменили статуята на тяхната демокрация. Прекарах също така седмици в Хонконг това лято, отразявайки протестите и открих, че паралелите са смразяващи. Да, Хонконг е различно място в различно време при различни обстоятелства. Но в жизненоважни аспекти става въпрос за същата конфронтация. Китайската диктатура отново губи контрола над голям град от хората, чийто обединяващ вик е свободата. Вместо да отстъпи пред законните им искания, Комунистическата партия зарежда оръжията си. Каквото и да последва, милионите протестиращи в Хонконг дават на света героичен пример. Подобно на своите предшественици от Тянанмън, те излагат бруталността на режима в Пекин. От единственото място под китайското знаме, където може да се говори открито, те извикват истината, ден и нощ, на улиците и от прозорците - докато все още могат.     По време на повече от 13 поредни седмици на протести хората поискаха правата и свободите - включително свободни избори - които Китай, в договор с Великобритания, гарантира на Хонконг за 50 години след предаването му през 1997 г. На пресконференция миналата седмица, проведена от Хонконгския граждански фронт за правата на човека, който организира едни от най-големите мирни протести, говорителката Бони Ленг отбеляза, че ако властите просто спазят тези обещания, „цялото движение ще бъде преустановено незабавно“.     Вместо това президентът Си Дзинпин и неговата марионетка, управителката на Хонконг Кари Лам, прибягнаха до заплахи, пропаганда и сила. Администрацията на Лам използва сили за борба с безредиците, сълзотворен газ, гумени куршуми и водни оръдия. Офицерите извършиха над хиляда ареста. Китай оказва натиск на хонконгски компании, включително Cathay Pacific Airways, да уволнят служители, които се присъединяват към протестите. Скандирайки „Бъдете с нас! Борете се за свобода!” протестиращите отказаха да отстъпят. Някои ми казаха, че са готови да умрат заради своята кауза. Много от техните предшественици загинаха на Тянанмън.       Полицията в Хонконг започна да произвежда предупредителни изстрели с истински патрони. Този уикенд полицията беше заснета да бие до кръв невъоръжени цивилни в метрото. Китай показно струпва войските на своята Народна въоръжена полиция до границата, а миналата седмица изпрати свежи армейски сили в гарнизона си в Хонконг, като нарече това рутинна ротация, за да се осигури „просперитет и стабилност“. Самият Китай е единствената заплаха за просперитета и стабилността на Хонконг. Тези протести започнаха със законопроект, който би позволил екстрадиция на заподозрени в континенталната част. Според жителите на Хонконг такъв закон ще ги изложи на Китайската комунистическа партия, която използва закона като инструмент на диктатурата, а не на справедливостта. През юни, за да се противопоставят на законопроекта, те проведоха най-големите протести, които Хонконг някога е виждал - първо едномилионни, а после двумилионни. Лам спря законопроекта, но отказа публичните искания да го оттегли окончателно. Без свободни избори хората в Хонконг нямат институционална помощ. През 2014 г. Китай наложи фалшифицирана система, в която Пекин, а не Хонконг, на практика \"избира\" управителят на Хонконг, който работи с подобно фалшифицирано про-пекинско мнозинство в Законодателния съвет. Жителите на Хонконг няма как да се отърват от Лам и няма как да й се противопоставят - или на нейните шефове в Пекин - освен като говорят и излизат на улицата. Многократните конфликти, които Китай лесно би могъл да избегне, превърнаха процъфтяващия център на световната търговия в зона на протести. Бизнесът е засегнат. Огромен брой мирни протестиращи маршируват седмица след седмица в жега и дъжд. Други вилнеят, атакувайки точките и символите на властта. Властите обграждат офисите им с огромни, пълни с вода пластмасови валове. От тези крепости те ескалират страха и насилието. В Пекин това се смята за патриотично. При Си Дзинпин китайският комунизъм завършва своята еволюция в икономически по-ефективна тоталитарна система на технологично наблюдение, промиване на мозъци и инженерство на човешкото поведение чрез  , подкрепена от отрядите за сигурност, оръжията и лагерите за задържане. За Си, който преди две години се провъзгласи за доживотен президент, това представлява „модернизация“. С голяма смелост и при сериозен риск хората от Хонконг дадоха урок на всеки, който се занимава с Китай. За този режим, който се стреми към световно господство, най-важното не е икономическото развитие или международните договори, да не говорим за свобода или демокрация. Както на Тянанмън, императивът е абсолютната власт, каквото и да изисква тя.  ", "date": "2019.09.22", "title": "Императивът на Пекин"}
{"url": "http://www.classa.bg/%D1%81%D0%B2%D1%8F%D1%82/item/400025-%D0%BF%D1%80%D0%BE%D1%82%D0%B5%D0%BA%D1%86%D0%B8%D0%BE%D0%BD%D0%B8%D0%B7%D0%BC%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF", "text": "Търговските гръмотевици на президента Тръмп удрят толкова често, че обществеността среща трудности да разбере какво наистина се случва. След повече от две години на опити и много грешки, Конгресът и страната трябва да отстъпят и да погледнат общата картина, пише за Wall Street Journal Робърт Зелик, бивш президент на Световната банка, бивш търговски представител на САЩ и бивш заместник държавен секретар. Търговската политика на президента представлява фундаментално отклонение от тази от последните 85 години. Това е повече от въпрос на агресивна тактика на преговори. От Хърбърт Хувър насам САЩ не са имали президент, който така открито да е прегръщал търговския протекционизъм. В своето встъпително обръщение Тръмп гордо се обяви за протекционист. Сега вече можем да му вярваме. Твърдението му, че той е „човек на митата“, трябва да убеди всички преговарящи. Президентът също харесва непредсказуемостта, създавайки такава, която обърква бизнес планирането и инвестициите. Например, след подписването на споразумението между САЩ, Мексико и Канада - USMCA (новото споразумение за свободна търговия в Северна Америка на мястото на NAFTA), той потъпка собствената си сделка, като заплаши да повиши митата за Мексико, защото се ядоса на латиноамериканците, които търсят убежище в Америка.  Той няма да се промени. Търговията - като стената с Мексико и враждебността към имиграцията - е основен въпрос за електората на президента. Той трябва да го поддържа горещ. Какви са последиците от завръщането на Тръмп към протекционизма? Първо, САЩ загубиха пазари за износ, защото се отказаха от сделки като Транс-Тихоокеанското партньорство (TPP). То понижи търговските бариери в Азия за други, но не и за САЩ, благодарение на Тръмп. Европейският съюз получи преференциален достъп до Япония и други пазари. Китай понижи средните си мита за други страни до 6,7%. Второ, митата предизвикаха ответна реакция в световен мащаб, засягайки най-продуктивните американски бизнеси и земеделските производители. Китай повиши средните си мита за щатски стоки до 21,8%. Сега Конгресът отпуска десетки милиарди долари на американските фермери, за да компенсира загубените продажби. Американските износители ще плащат цената години наред поради промяната във веригите за доставки. Трето, протекционизмът на президента коства много на американския бизнес и домакинствата. Администрацията повиши данъците върху 15% от вноса в САЩ дори преди предстоящото повишение на митата за почти всички китайски стоки. Тръмп започна с повишаване на митата за междинни стоки - например алуминият, въпреки че 97% от американските работни места в сектора на междинанната преработка го използват като суровина. Институтът за международна икономика Питърсън изчисли, че разходите, плащани от потребителите на стомана за всяко добавено работно място в сектора са около 650 000 долара. Тъй като американските фирми започнаха да плащат повече за своите суровини, някои със съжаление преместват операциите си в чужбина, за да останат конкурентоспособни. За две години президентът увеличи средните мита за китайските стоки от 3% на 24%. Американците в крайна сметка ще ги плащат под формата на по-високи цени. Четвърто, с нарасналите разходи и несигурността относно правенето на бизнес в САЩ, преките чуждестранни инвестиции намаляват. Това потиска растежа на работните места и заплатите и нарушава международните вериги за доставки.       Пето, търговската политика на президента Тръмп игнорира факта, че преди САЩ използваха споразуменията за свободна търговия за приемане на про-американски правила за авангардни сектори като медицинските и финансовите услуги, правата на интелектуална собственост, и достъпа и сигурността на данните. Търговските споразумения също така позволяват на САЩ да установят най-добрите практики по отношение на антикорупционните закони, граничните процедури и прозрачността. Тъй като американските бизнеси бяха лидери в иновациите, предишните американски преговарящи бяха в ариегарда на създаването на международните правила. Този президент презира правилата. Той действа така, сякаш правителствата контролират покупките като в старомодния меркантилизъм. Тръмп контрира, че тези разходи са цената, която американците трябва да платят за неговите сделки. Но постиженията му са жалки. Администрацията му предоговори търговските отношения с Южна Корея, добавяйки квота за стоманата, която вреди на американските потребители, повишавайки квотите за американските автомобили, които компаниите и без това не успяваха да изпълнят, и прилагайки 25-процентно мито върху камионите. USMCA е в най-добрия случай спорно. Тo отслабва защитата на инвеститорите в Мексико в момент, когато правителството на тази страна прави инвеститорите нервни. Сделката обезсилва ангажиментите на правителствата да позволят на чуждестранните компании да наддават за договори за обществени поръчки, като по този начин повишава разходите за държавни покупки. Новата NAFTA дори има срок на годност и подлежи на преглед на всеки шест години, което е рецепта за несигурност. В същността си предоговарянето е лабиринт от нови изисквания за това как компаниите трябва да прозивеждат автомобили. Това ще направи индустрията в Северна Америка по-малко конкурентоспособна в световен мащаб. По ирония на съдбата полезните актуализации на споразумението идват от ТРР, което Тръмп загърби. Но USMCA може никога да не се превърне в закон. Демократите в Конгреса искат промени и времето за действие изтича Преговорите с ЕС са в застой. Индия и САЩ си поставят взаимни бариери. Тръмп дори се затруднява да постигне малка сделка с Япония, за да възстанови част от достъпа, който страната му загуби, като се оттегли от ТРР. Той пропусна възможностите за извличане на полза от необходимостта Китай да се либерализира. Ответната реакция на Китай внимателно изключи почти една трета от американския износ, тъй като Пекин осъзнава, за разлика от Тръмп, че по-високите данъци върху суровините вредят на глобалната конкурентоспособност на една страна. Апологетите на президента се отдадоха на спорове за това коя страна е пострадала повече - сигурен признак за търговско пораженство. Тръмп дори заплаши, че ще напусне Световната търговска организация (СТО). Администрациите на Рейгън, Буш-младши и Клинтън се бориха за създаването на СТО, включително нейните процедури за уреждане на спорове, защото знаеха, че американците могат да се конкурират успешно чрез справедливи, приложими правила. За разлика от тях сегашният президент блокира назначенията в органа по обжалванията на СТО, за да се опита да я изкара от играта до края на годината. САЩ саботират или пренебрегват усилията на други държави - дори на Китай - за затягане на правилата за държавните предприятия и развиващите се икономики. Удивително е, че дори на фона на толкова много провали миналия месец Washington Post посочи „смесения успех“ на администрацията в търговията. Какъв успех? Дори според собствената мярка на президента - американският търговски дефицит, той губи. Ако САЩ изпаднат в рецесия, неговите политики ще влошат условията. Конгресът трябва да се събуди и да даде заден ход. Бизнес ръководителите трябва да го подкрепят преди разрушаването на търговията да доведе до икономически срив.    ", "date": "2019.09.22", "title": "Протекционизмът на Тръмп"}
{"url": "http://www.classa.bg/%D1%81%D0%B2%D1%8F%D1%82/item/400026-%D1%80%D0%BE%D0%B1%D1%8A%D1%80%D1%82-%D0%BA%D0%B5%D0%BD%D0%B5%D0%B4%D0%B8,-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B2-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0-%D0%B7%D0%B0-%D1%81%D0%B5%D0%BD%D0%B0%D1%82%D0%B0", "text": "Американският конгресмен Джо Кенеди се включи днес в предизборната надпревара за Сената, предаде БТА, цитирана от Новини.бг.     Демократът от Масачузетс официално обяви кандидатурата си в имейл преди проява в Бостън.    Джо Кенеди е внук на Робърт Кенеди и праплеменник на някогашния президент на САЩ Джон Кенеди. Той е първият член на най-известната политическа династия в Америка, който се кандидатира за Сената, откакто неговият прачичо Едуард Кенеди направи това през 1962 г.    Джо Кенеди ще се изправи срещу настоящия сенатор Едуард Марки на първичните избори догодина.", "date": "2019.09.22", "title": "Робърт Кенеди, се включи в предизборната надпревара за Сената"}
{"url": "http://www.classa.bg/%D1%81%D0%B2%D1%8F%D1%82/item/400021-%D0%BA%D0%B8%D1%82%D0%B0%D0%B9-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%BF%D0%B0%D1%80%D0%B8-%D1%81%D1%82%D1%80%D0%B0%D1%85%D1%8A%D1%82-%D0%B5-%D0%BD%D0%B5%D0%BE%D0%BF%D1%80%D0%B0%D0%B2%D0%B4%D0%B0%D0%BD", "text": "Новият китайски \"Път на коприната\" все още буди подозрение у Запада. Твърди се, че създавал зависимост от Китай и дори застрашавал суверенитета на държавите.  Но страните, участващи в проекта, извличат реални ползи.       Преди точно шест години китайският държавен и партиен ръководител Си Цзинпин обяви инициативата \"Един пояс, един път\", придобила гражданственост под името \"Нов път на коприната\". Тя си поставя за цел да свърже икономиката на Китай по-тясно със страните от Централна Азия, Европа и Африка. Оттогава насам за инвестиционния проект, възлизащ на 1000 милиарда долара, се изписа много, като в повечето случаи преобладаваше загрижеността: страните-участнички щели да задлъжнеят, да станат зависими от Китай, да изгубят суверенитета си. В Европа китайските пари разрушавали европейското сътрудничество, а в Африка се връщал неоколониализмът. Китайските инвестиции са полезни Две нови западни проучвания показват обаче една доста по-диференцирана картина: според едното, в което участват и разследващи журналисти от берлинския \"Тагесшпигел\", до момента няма доказателства за това, че „Пътят на коприната\" създава икономическа вреда или екстремни зависимости  от Китай. Точно обратното: инвестициите засега оказвали само положително въздействие над местната икономика и трудовия пазар. Много фирми, които частично или изцяло са били поети от китайски инвеститори, днес са в по-добро състояние от преди.     Рюдигер Луц, представител на Германския синдикат на работещите в металургията, отбелязва: „в повечето случаи инвеститорите се придържат към законите и тарифните договори\". А Франк Щилер, чиято фирма е поета от китайски инвеститори, казва: \"Днес инвестираме два пъти повече, отколкото преди години, когато имахме англосаксонски инвеститори\". Китай е заинтересован от това да има стабилност в държавите, участващи в проекта - ако са задлъжнели, биха застрашили и целия проект. До момента Китай е реализирал над 3000инвестиционни проекта - от  петролопровода в Мианмар до жп-линията в Кения. Западът все още дава повече пари Проучване на германската фондация \"Бертелсман\" стига до изненадващия резултат, че в много държави от \"Пътя на коприната\" се вливат повече пари от Запада, отколкото от Китай. Учените са сравнили китайските финансови потоци с тези от Европейските фондове за развитие, от Световната банка, както и от Организацията за икономическо сътрудничество и развитие, предназначени за общо 25 страни. Между 2013 и 2017 тези държави са получили 290 милиарда долара от западни източници, докато от Китай са дошли 285 милиарда. Твърдението, че Китай се опитва да измести Запада, не може да бъде доказано с факти. В изследвания период Китай е бил най-важен партньор само за пет от държавите.     Все пак, и това никак не е маловажно, Китай много по-умело от Запада извлича политически капитал от инвестициите, които прави. Това се дължи на факта, че западните държави често имат големи проблеми да се координират помежду си. Китай полага и специални усилия да популяризира новия \"Път на коприната\" като цялостен проект - чрез големи международни конференции, за които в Пекин идват по 40 държавни ръководители. Има и още един предразсъдък, който е неоснователен: не Китай се опитва да разцепи Европа - това са преди всичко правителствата на онези държави, които се възползват от новия \"Път на коприната\", за да се освободят от „опеката\" на Брюксел. Правителството в Унгария, например, много гръмко обича да рекламира връзките си с Китай, а медиите услужливо го повтарят, макар езикът на цифрите да е съвсем категоричен: между 2013 и 2017 Унгария е получила над 12 милиарда долара от Запада, а от Китай - по-малко от един милиард. Само от ЕС са получени пари, които представляват 5,6 процента от унгарския държавен бюджет. И двете изследвания стигат до извода, че Китай използва своите инвестиции като средство, чрез което да се утвърди като световна сила, да разпространи юана като платежно средство, да въведе китайските бизнес-практики и да наложи своите технологични стандарти. Но така правят и другите държави. Независимо дали става дума за Китай, Европа или САЩ: който влага пари, печели и влияние. А ценностите на Запада се различават от тези на Китай. За Китай, например, стабилността е много по-важна от демокрацията. Защо китайските инвестиции пораждат подозрителност Най-големият проблем на новия \"Път на коприната\" е неговата непрозрачност. Често е неясно при какви условия се отпускат кредитите. Китай взима решенията според случая и според държавата и смята, че двустранните договори, които сключва с държави от ЕС, засягат само двете страни по договора, но не и Общността. Цялата тази тайнственост обаче поражда у западните държави и фирми голяма подозрителност. Докато Китай отпуска кредити главно, за да умножава вложените пари, западните държави гледат на това средство предимно като на инструмент за развитие, заключава фондация \"Бертелсман\". Което означава: Китай инвестира, за да печели пари, докато Западът помага. Фактът, че светът говори предимно за китайските пари, а не толкова за европейските, се дължи на факта, че Западът не е едно хомогенно цяло, а множество държави с различни политики. Нерядко Западът говори за новия „Път на коприната\" като за проект, който застрашава света. Но от гледна точка на страните, които получават китайски кредити, нещата изглеждат доста по-различно. За тях новият „Път на коприната\" носи надеждата, че ще успеят да догонят най-развитите и заможни региони в света.", "date": "2019.09.22", "title": "Китай и неговите пари: страхът е неоправдан"}
{"url": "http://www.classa.bg/%D1%81%D0%B2%D1%8F%D1%82/item/400017-128-000-%D0%B2%D0%BE%D0%B9%D0%BD%D0%B8%D1%86%D0%B8-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%BC%D0%B0%D1%81%D0%BE%D0%B2%D0%B8%D1%82%D0%B5-%D1%83%D1%87%D0%B5%D0%BD%D0%B8%D1%8F-%D1%86%D0%B5%D0%BD%D1%82%D1%8A%D1%80-2019-%D0%BD%D0%B0-%D1%80%D1%83%D1%81%D0%B8%D1%8F,-%D0%BA%D0%B8%D1%82%D0%B0%D0%B9-%D0%B8-%D0%B8%D0%BD%D0%B4%D0%B8%D1%8F", "text": "Русия започна, заедно с Китай и Индия, мащабни военни игри с маневри от Каспийско море до Централна Азия. В съвместните стратегически учения „Център-2019\", които започнаха в понеделник, участват около 128 000 войници и повече от 20 000 единици военна техника. Те включват 600 самолета, 15 военни кораба, 250 танка и 20 000 превозни средства и други военни системи. Освен руската, китайската и индийската армия, в тези масови учения участват войски и командири от четири страни в Централна Азия: Казахстан, Таджикистан, Киргизстан и Узбекистан. В рамките на Център-2019 войници от специалните части (Спецназ) на Централния военен окръг на Руската армия проведоха обучение в района на Оренбург, в което симулираха атака срещу вражески команден пункт. По време на обучение в района на Астрахан в югозападна Русия, проведено в рамките на военните учения, руските военновъздушни сили отблъснаха \"атаката\" на симулиран враг. В маневрите участваха системите за противовъздушна отбрана С-300 Фаворит, С400-Триумф и Панцир-С, докато изтребителите МиГ-31, Су-27 и Су-35С предоставиха огнева подкрепа от въздуха. По време на друг етап от ученията, ракетно-тактически-оперативен комплекс \"Искандер\" показа за първи път в Казахстан способностите на това руско въоръжение, стреляйки от изпитателния полигон Сари-Шаган. Руските части изстреляха своите ракети срещу симулиран терористичен лагер, разположен на няколкостотин километра от техните позиции. От своя страна системите за противовъздушна отбрана Панцир-С създадоха щит за тези части, за да ги предпазят от евентуални авиационни атаки и крилати ракети. Силно впечатление направи стрелбата на батарея, въоръжена с ракетите Солнцепьок, чиято огнена сила, определяна като „чудовищна\", се превъзхожда само от ядрените боеприпаси. Термобарните ракети със запалима течност, генерират пламтяща зона с температура 2000 градуса, като обхватът им не надвишава шест километра. Резултатите от съвместното тактическо учение показват, че въоръжените сили на Русия и Казахстан успешно са постигнали целите си, докато противовъздушните отбранителни системи са гарантирали успешно покриване на първоначалните им позиции. Пекин участва с над 1600 войници, стратегически танкове и бомбардировачи. Ню Делхи изпрати стотици войници на учението, което се провежда на фона на подновеното напрежение между Индия и Пакистан заради спора в Кашмир. Руският президент Владимир Путин оцени положително стратегическите учения „Център-2019\", след като в петък посети военна база на границата с Киргизия, където той наблюдава част от големите учения в руския регион Оренбург, в която участваха изтребители, хеликоптери, сухопътни превозни средства и сухопътни войски.", "date": "2019.09.22", "title": "128 000 войници участват в масовите учения Център-2019 на Русия, Китай и Индия"}
{"url": "http://www.classa.bg/%D1%81%D0%B2%D1%8F%D1%82/item/400018-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%89%D0%B5-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D1%81%D0%BB%D0%B5%D0%B4-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0%D0%B4-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%82%D0%B5-%D0%BF%D0%B5%D1%82%D1%80%D0%BE%D0%BB%D0%BD%D0%B8-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F", "text": "Президентът на САЩ Доналд Тръмп одобри разполагането на американските сили в Близкия изток, за да защити Саудитска Арабия след атаката над нейните петролни съоръжения миналия уикенд. Според Пентагона мобилизацията ще бъде отбранителна и ще се фокусира основно върху въздушната и противоракетната отбрана. \"Съединените щати не търсят война с Иран, но имат много военни варианти\", заяви американският министър на отбраната Марк Еспер. Политикът отново обвини Техеран за атентата на 14 септември, като го нарече \"драматична ескалация на иранската агресия\" в региона. В отговор на искания за съдействие от Саудитска Арабия и Обединените арабски емирства, Еспер обяви, че Вашингтон ще ускори доставките на оръжие и ще изпрати повече войски и техника в Персийския залив, главно активи за противовъздушна отбрана и ракети. Точните подробности за разполагането все още се решават, заяви генерал Джоузеф Дънфорд, президент на Съвместния началник на щабовете на САЩ, като добави, че не става въпрос за „хиляди\" войници. Според Еспер разполагането има три цели: да спомогне за укрепването на защитата на Саудитска Арабия и Емиратствата, гарантиране на свободния поток на търговията в Персийския залив и защита на международния ред, основан на правилата, които Иран уж оспорва. Отношенията между Вашингтон и Техеран се влошиха още повече на 14 септември, когато рафинериите на основната саудитска петролна компания претърпяха пожар след атака с дронове, за която САЩ и Саудитска Арабия обвиняват Иран. Ислямската република отхвърля тези обвинения, наричайки ги „максимална измама\". Техеран настоява, че зад акцията стоят бунтовниците Хути от Йемен, които се бият срещу водена от Саудитска Арабия военна коалиция в Йемен и поеха отговорност за нападението.", "date": "2019.09.22", "title": "Пентагонът ще разположи войски в Близкия Изток след нападението над саудитските петролни съоръжения"}
{"url": "http://www.classa.bg/%D1%81%D0%B2%D1%8F%D1%82/item/400019-%D0%BB%D0%B8%D0%BC%D1%83%D0%B7%D0%B8%D0%BD%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%BF%D0%BE%D1%81%D1%82%D1%81%D1%8A%D0%B2%D0%B5%D1%82%D1%81%D0%BA%D0%B8-%D0%BB%D1%83%D0%BA%D1%81,-%D0%BC%D0%B0%D1%80%D0%BA%D0%B0-%D0%B0%D1%83%D1%80%D1%83%D1%81", "text": "Русия пуска първата постсъветска луксозна лимузина, марка Аурус. Тя беше използвана от Владимир Путин при встъпването му в длъжност миналата година. Но могат ли руснаците да пробият  на пазара на луксозните коли?       Лимузината на Путин, Аурус „Сенат\" е луксозен автомобил руско производство, който много напомня на Ролс-Ройс, макар официално да не използва за база нито един съществуващ модел. Колата обаче е съвместна разработка - плод е на сътрудничеството с германските компании Porsche Engineering и Bosch, които са били привлечени като съветници. Аурус „Сенат\" достига 7,5 метра на дължина и струва 18 милиона рубли (242 000 евро). С подобна цена той се прицелва в богатите клиенти от Близкия изток или Китай. Изпълнителният директор на компанията-производител Адил Ширинов уточнява, че потенциалните клиенти не са само държавни служители, а и бизнесмени. Вложени са много пари Руската държава е инвестирала много в проекта - не само финансово, а и по отношение на надеждността на марката. Министърът на промишлеността и търговията Денис Мантуров обяви, че от 2013 година насам в проекта са вложени 12,4 милиарда рубли. \"Вярваме, че ще достигнем до широк кръг от клиенти\", каза Мантуров пред репортери.     Миниванът и SUV-вариантът, наречен \"Комендант\", все още се изпробват, а хибридният или изцяло електрическият Аурус трябва да се появят до 2024-2025 година. \"Надявам се да ги видим на Московския международен автомобилен салон през 2020 г.\", посочи Мантуров. Серията ще бъде разширена и с два нови двигателя, съответно 12-цилиндров с мощност от 800 конски сили и един с по-скромните 255 конски сили и 2,2 литра работен обем. Автомобилът е разработен от Научно-изследователския автомобилен институт НАМИ в сътрудничество с руския автомобилен производител Sollers. Апетитен пазарен сегмент Очаква се глобалният пазар на луксозни автомобили да се разраства: от 101 милиарда долара през 2018 година на 246 милиарда долара пред 2026 - заради нарастващите доходи, твърдят от Databridge. Други обаче са доста по-предпазливи в оценките си. Продажбите на автомобили от високия клас вероятно са достигнали пика си. А това застрашава най-вече бизнес-модела на производителите на луксозни автомобили от Германия, твърди анализаторът Филип Хучойс, управляващ директор на Jefferies Group. Намаляват и продажбите на Jaguar Land Rover - във Великобритания те са спаднали с 4,6%, а на китайския пазар нещата също не вървят гладко.     \"Производителите на луксозни автомобили трябва да преосмислят стратегията си, убеден е Хучойс. \"Ако съм прав, търсенето е достигнало своя връх. А това налага реорганизация в сегмента на високия клас автомобили\", казва наблюдателят. Според него електрификацията и допълнителните разходи на концерните, свързани с новите изисквания за вредните емисии, сериозно са увредили досегашния им бизнес-модел.", "date": "2019.09.22", "title": "Лимузината на Путин - постсъветски лукс, марка Аурус"}
{"url": "http://www.classa.bg/%D1%81%D0%B2%D1%8F%D1%82/item/400020-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0%D0%B2%D0%B0-54-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B7%D0%B0-%D0%BF%D0%BE-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%B6%D0%B8%D0%B2%D0%BE%D1%82", "text": "Германия отделя 54 милиарда евро, за да стимулира по-екологичен начин на живот: например за покупката на електромобили, за подмяна на остарели отоплителни инсталации, за пътуване с влак, вместо със самолет.       Самолетните билети в Германия ще поскъпнат, но пък пътуването с влак ще стане по-евтино. Купувачите на електромобили ще се ползват с финансови облекчения. Цените на бензина и на дизела ще се увеличат, токът ще поевтинее. Собствениците на жилища ще бъдат насърчени да ползват по-екологични горива вместо нафта за отопление.     Германското правителство одобри цял пакет с мерки, насочени към намаляване на парниковите газове, които водят до глобалното затопляне на планетата. В съответствие с поетите международни ангажименти, до 2030 година Германия трябва да намали емисиите от въглероден двуокис с 55 процента в сравнение с нивата от 90-те години на миналия век. Във всички сфери на германската икономика емисиите на CO2 днес са по-ниски, отколкото преди десетилетия. Единственото изключение е транспортът. Той изхвърля 160 милиона тона въглероден двуокис годишно, от които 60 процента се дължат на автомобилите. За да достигне до 2030 собствените си климатични цели, Германия трябва да намали парниковите газове, изхвърляни от транспорта, до 95 милиона тона.   Дотации и данъчни облекчения за електромобилите   Предвидени са премии за закупуването на електромобили   Германското правителство залага на електромобилите: според одобрения план до 2030 година по пътищата на страната трябва да се движат от седем до десет милиона електрически и хибридни коли, а и всеки втори градски автобус трябва да се движи с електромотор. В момента в Германия има 31 хиляди електромобили и почти 103 хиляди хибридни коли. За да стимулира германските шофьори да се преориентират към електромобилите, през 2021 и 2022 година държавата ще им отпуска по 4000 евро при покупката на кола до 40 000 евро, а след 2022 година - по 3000. Субсидиите за закупуването на по-скъпи автомобили ще бъдат значително по-ниски. По този начин правителство разчита да насърчи производството и продажбата на по-малките икономични електромобили. Освен това двойно се намалява годишният данък за ползването на служебен автомобил за лични нужди - с 0,5 до 0,25 процента от първоначалната му цена. Полетите поскъпват Пътуванията с влак ще поевтинеят, а полетите ще поскъпнат. Заради това правителството възнамерява да намали ДДС на билетите за влак от 19 на 7 процента и да въведе специални \"наказателни\" такси върху самолетните билети, продавани от нискотарифните компаниите на дъмпингови цени (В момента, например, Райън Ер предлага билети от Берлин до Аликанте по 12,99 евро).   Билетите за нискотарифните авиокомпании ще поскъпнат   В резултат на тези мерки самолетните билети за кратки разстояния - например за доста от вътрешните полети в Германия - ще поскъпнат двойно. Тези промени искат да накарат германците поне из страната да пътуват с влак, а не със самолет. Освен това министерството на транспорта е решило да вложи милиарди евро в модернизацията на железопътната мрежа в Германия, за да се спазват максимално точно разписанията, а и да се намалят интервалите в движението на влаковете. Край на остаремите котли за отопление По данни на германското Министерство на икономиката и енергетиката, в момента 35 процента от произвежданата енергия се изразходва за отопление на жилищните и административните сгради. При това се отделя въглероден двуокис, който представлява около една трета от общото количество, изхвърляно в атмосферата на Германия. Вредните емисии са особено високи при използването на котли, работещи с мазут, а такива отоплителни инсталации има в 5,8 милиона от германските домове. При това едва четвърт от тези котли е на повече от 25 години. Германският институт за отоплителна техника отбелязва, че половината от тези котли още сега могат да бъдат заменени с газови, а още 510 000 жилища могат да бъдат свързани с централната топлофикация. \"Дори и само тази мярка би позволила да се намалят годишните емисии от въглероден двуокис с 14 милиона тона\", казва председателят на Федералния съюз на предприятията от енергетиката и водоснабдяването Щефан Капферер. А ако всички котли на мазут в Германия бъдат заменени с по-екологични, емисиите CO2 биха намалели с 30 милиона тона. За да ускори процесът на модернизиране, правителството е решило да стимулира финансово собствениците на жилища, които заменят старите си котли с по-екологични. Премията ще възлиза на 40 процента от разходите за подмяната на инсталацията.  А от 2026 година нататък вече няма да е възможно да се монтират отоплителни системи, работещи с мазут. Колко струва тон въглероден двуокис в Германия? Това обаче съвсем не са всички финансови стимули за намаляване на вредните емисии. Сред мерките е и тази: да се установи динамично растяща цена на емисиите въглероден двуокис. За тях ще трябва да се плаща от началото на 2021 година. Първоначално цената ще бъде умерена - 10 евро за тон. През 2025-а тя ще нарасне на 35 евро, а след това ще се движи между 35 и 60 евро в зависимост от търсенето и предлагането на сертификати, даващи правото на определен обем емисии на CO2. Търговията с тези сертификати ще се извършва не от крайните потребители, а от предприятията, доставящи на пазара въглеводородни суровини. От това ще поскъпнат бензинът и дизелът, газът и мазутът за отоплителните инсталации. От направените от правителството разчети излиза, че ако тон CO2 струва 35 евро, цената на мазута за отопление ще нарасне с 9 до12 цента за литър. Сегашната му цена в Германия е от 1,20 до 1,27 евро за литър.    ", "date": "2019.09.22", "title": "В защита на климата: Германия дава 54 млрд. евро за по-екологичен живот"}
{"url": "http://www.classa.bg/%D1%81%D0%B2%D1%8F%D1%82/item/400013-%D0%BC%D0%BB%D0%B0%D0%B4-%D0%BC%D1%8A%D0%B6-%D1%81-%D0%B1%D0%B5%D0%BB%D0%B8-%D0%B4%D1%80%D0%BE%D0%B1%D0%BE%D0%B2%D0%B5,-%D0%BF%D1%8A%D0%BB%D0%BD%D0%B8-%D1%81-%D0%B2%D1%82%D0%B2%D1%8A%D1%80%D0%B4%D0%B5%D0%BD%D0%BE-%D0%BC%D0%B0%D1%81%D0%BB%D0%BE-%D0%BE%D1%82-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%86%D0%B8%D0%B3%D0%B0%D1%80%D0%B8", "text": "Антъни Майо, 19-годишен от град Ери (Пенсилвания, САЩ), се разболя сериозно миналата седмица, като изпита тежки проблеми с дишането. Когато лекарите заподозрели бронхит и възможна пневмония, направил преглед с рентген и открили, че дробовете му са пълни с втвърдено масло. Антъни, който пушел електронни цигари два или три пъти на ден през последните две години, сега има бели дробове като на 60-годишен пушач на две кутии дневно, разказва баща му Кийт Майо. Младият мъж използвал за пушене с електронна цигара пълнители с масла и аромати, като те постоянно се втвърдявали в дробовете му. Отначало младежът получил силна кашлица и на 8 септември лекарите му предписали антибиотици за лечение на предполагаем бронхит, но той не се почувствал по-добре и два дни по-късно се върнал в болницата. Този път му била поставена диагноза възможна пневмония и му предписали повече антибиотици и стероиди. Тогава личният му лекар дори добавил и инхалатор към лечението, но състоянието му продължавало да се влошава. В понеделник младият мъж се върнал в спешното отделение и тестовете показаха, че нивото му на кислород е 36%, доста под 90%, считани за минимално приемливи, под които възникват хипоксемия и опасни рискове за здравето. Лекарите му поставили кислород при 100% насищане, за да може той да диша и да помогне на тялото си да изхвърли част от маслото. Сега Антъни се подлага на лечение, което се състои в нагряване на смес от кислород и малко хидратиране, така че да втечни втвърденото масло в белите му дробове и да причини откашлянето му. Случаят на Антъни е първият такъв вид, регистриран в Пенсилвания и се добавя към други случаи на белодробни патологии, свързани с vaping (пушене на електронни цигари) наскоро открити в САЩ, където използването на електронни цигари вече е причинило осем смъртни случая.", "date": "2019.09.22", "title": "Млад мъж с бели дробове, пълни с втвърдено масло от електронни цигари"}
{"url": "http://www.classa.bg/%D1%81%D0%B2%D1%8F%D1%82/item/400014-%D0%BA%D0%BE%D1%8F-%D0%B5-%D0%B6%D0%B5%D0%BD%D0%B0%D1%82%D0%B0,-%D0%B4%D0%B0%D0%B2%D0%B0%D0%BB%D0%B0-%D0%BD%D0%B0-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%80%D0%BE%D0%BD%D0%B0%D0%BB%D0%B4%D0%BE-%D0%B1%D1%83%D1%80%D0%B3%D0%B5%D1%80%D0%B8,-%D0%BA%D0%BE%D0%B3%D0%B0%D1%82%D0%BE-%D1%82%D0%BE%D0%B9-%D0%BD%D1%8F%D0%BC%D0%B0%D1%88%D0%B5-%D0%BF%D0%B0%D1%80%D0%B8", "text": "Нападателят на Ювентус Кристиано Роналдо разкри миналия вторник неизвестни подробности от детството си пред британската телевизионна мрежа ITV. Там, като звезден гост, футболната звезда призна някои невзгоди, през които е преминал, докато започвал кариерата си в Спортинг Лисабон в родната си страна. \"Бях на 12 години и останах без пари. Освен това живеех с други играчи на моята възраст от други части на Португалия. Спомням си, че до пансиона беше Макдоналдс, където молихме за изостанали бургери, а дама на име Една и две други момичетата винаги ни даваха по няколко\", каза европейският голмайстор, който добави, че се надява„ да ги намери, за да ги възнагради. \"Искам да ги поканя на вечеря в Торино или Лисабон и да им върна това, което направиха за мен. Никога не го забравих\", каза бившият нападател на Реал Мадрид. След шокиращите изявления на капитана на \"Ювентус\", португалските медии започнаха да издирват жените, помагали на Роналдо. Така в четвъртък местното радио \"Renacimiento\" успя да намери една от тях: Паула Лека, която интервюира в студиото и тя потвърди конкретната история на един от най-добрите играчи на всички времена. \"Те се появяваха пред ресторанта и когато оставаха много хамбургери, нашата шефка Една ни даде разрешение да им ги даваме. Едно от момчетата беше Кристиано Роналдо, който беше може би най-срамежливият от всички\", каза интервюираната и увери, че ситуацията се е повтаряла \"почти всяка нощ през седмицата. \" \"Все още се смея на всичко това. Вече казах на сина си, но той реши, че е лъжа, защото не може да си представи, че майка му дава бургер на Роналдо. Съпругът ми вече знаеше, защото понякога той идваше вечер да ме вземе от работа и също го видя\", каза бившата служителка на Макдоналдс. Относно поканата за среща с португалския национален отбор, Лека заяви, че ще приеме без проблеми: \"Ако ме покани на вечеря, ще приема и по време на храненето ще имаме време да си спомним тези моменти.\"  Що се отнася до останалите жени, които се появяват в историята на играча, Паула заяви, че е загубила връзка с шефката си - Една и бившите си колеги. Очаква се обаче през следващите да се свържат с тях, за да чуят и тяхната версия на историята.", "date": "2019.09.22", "title": "Коя е жената, давала на Кристиано Роналдо бургери, когато той нямаше пари?"}
{"url": "http://www.classa.bg/%D1%81%D0%B2%D1%8F%D1%82/item/400015-%D0%BA%D0%B0%D0%BD%D0%B0%D0%B4%D0%B0-%D1%80%D0%B0%D0%B7%D0%B3%D0%B0%D0%B4%D0%B0-%D0%BD%D0%B5%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B2-%D0%BA%D1%83%D0%B1%D0%B0", "text": "Пръскането срещу комари, а не „звукови атаки\" са причината за мистериозното неразположение, което засегна десетки американски и канадски дипломати в Куба. Това е заключението, достигнато от група учени, към университета в Далхоузи и здравните органи на щата Нова Скотия (Канада). Многократните оплаквания на дипломатическия персонал на двете страни в Северна Америка са регистрирани между 2016 и 2018 г. „Синдромът на Хавана\" се проявява под формата на замаяност, замъглено зрение, загуба на паметта и затруднена концентрация. Администрацията на Тръмп държи Куба отговорна за тези ефекти и се възползва от ситуацията, за да намали персонала на своя дипломатически щаб през 2017 г., твърдейки, че здравето на работещите е в опасност. Според агенция Ройтерс канадските изследователи са подлагали сънародници, които твърдят, че са жертви на предполагаеми „акустични атаки\", на различни видове тестове и дори са изследвали мозъка на куче, което е живяло в посолството, след като е умряло в Канада. След като открили различни нива на мозъчно увреждане в област, която причинява симптоми като съобщените и която е податлива на невротоксични вещества, като тези, разпръснати по време на фумигация (опушване против комари), експертите разкрили, че ключов ензим за функционирането на нервната система – холинестераза - е бил блокиран при тези пациенти. \" Диагнозата откри клинични доказателства в образната и биохимичната дейност, съответстващи на хипотезата за прекомерно излагане на инхибитори на холинестеразата като причина за мозъчно нараняване\", обясни професор Алон Фридман в съобщение, изпратено до Ройтерс. Той също така посочи, че както кубинската, така и канадската стани извършват фумигация. Сега изследователят планира да извърши допълнително съвместно проучване с кубински учени. В момента не е ясно дали местното население страда от същите здравословни проблеми. Между 2016 и 2018 г., когато дипломатите получили подобни симптоми, обичайното опушване срещу комари в Куба се засилило поради епидемията Зика в Карибите. Използваните химични съединения оказват невропаралитичен ефект върху насекомите.", "date": "2019.09.22", "title": "Канада разгада неразположението на американски дипломати в Куба"}
{"url": "http://www.classa.bg/%D1%81%D0%B2%D1%8F%D1%82/item/400016-%D1%82%D1%80%D1%8A%D0%BC%D0%BF-%D0%BD%D0%B0%D1%80%D0%B8%D1%87%D0%B0-%D0%BA%D0%B8%D1%82%D0%B0%D0%B9-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%81%D0%B2%D0%B5%D1%82%D0%B0-,-%D0%B7%D0%B0%D1%80%D0%B0%D0%B4%D0%B8-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D0%BC%D1%83-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5", "text": "Президентът на САЩ Доналд Тръмп заяви в петък, че \"в известен смисъл Китай представлява заплаха за света\", като намекна за неговото военно укрепване.   \"Очевидно Китай е заплаха за света, в известен смисъл, защото те изграждат въоръжените си сили по-бързо от всеки\", предупреди Тръмп по време на съвместна пресконференция с австралийския премиер Скот Морисън. „И, честно казано, те използват американски пари\", добави президентът, който обвини предшествениците си, че са позволили на Китай „да изтегля от САЩ 500 милиарда долара годишно, както и да открадне правата им на интелектуална собственост\". В същото време президентът призна в изявления пред пресата, че САЩ и Китай постигат „голям напредък\" в преговорите за разрешаване на продължителния си търговски спор. От друга страна, Тръмп заяви, че Вашингтон получава \"милиарди долари\" благодарение на митата, наложени на китайския внос.", "date": "2019.09.22", "title": "Тръмп нарича Китай \"заплаха за света\", заради военното му укрепване"}
