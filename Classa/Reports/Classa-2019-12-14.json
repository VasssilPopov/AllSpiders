{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403457-%D0%BF%D0%B5%D1%82%D1%8A%D1%80-%D0%BC%D0%BB%D0%B0%D0%B4%D0%B5%D0%BD%D0%BE%D0%B2-%D0%BF%D1%80%D0%B5%D0%B4%D0%B8-30-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%B4%D0%BE%D0%B1%D1%80%D0%B5-%D1%82%D0%B0%D0%BD%D0%BA%D0%BE%D0%B2%D0%B5%D1%82%D0%B5-%D0%B4%D0%B0-%D0%B4%D0%BE%D0%B9%D0%B4%D0%B0%D1%82-%D0%B8-%D1%82%D0%B0%D0%BD%D0%BA%D0%BE%D0%B2%D0%B5%D1%82%D0%B5-%D0%B1%D1%8F%D1%85%D0%B0-%D0%B3%D0%BE%D1%82%D0%BE%D0%B2%D0%B8", "text": "Вече 30 години няма еднозначен отговор дали най-дългогодишният външен министър на България е произнесъл скандалната реплика за танковете.   30 години от началото на Прехода Преди 30 години точно на този ден - 14 декември 1989 година - се случва историческо събитие,  белязано от два особено важни факта:  - Многохилядна жива верига обгражда депутатите в Народното събрание с искане да отпадне чл. 1 от Конституцията; -  Петър Младенов произнася знаменитата си реплика за танковете, която коства президенското му кресло. На 14 декември 1989 г. в 15 часа започва 12-ата сесия на Деветото народно събрание.  Председателят Станко Тодоров съобщава, че има внесен законопроект  ) за отмяна на ал. 2 и 3 от конституцията  ), но тъй като е нужен едномесечен срок за промяната, въпросът ще се реши през януари 1990 г. Новината, че чл. 1 ще просъществува още месец се разпространява мълниеносно и за няколко часа събира хиляди столичани пред парламента в студения следобед. Хората скандират \"Мафия\", \"Долу БКП\" и \"Всички вън\". В 16 часа на площада се появяват членовете на Координационния съвет на СДС.  Съюзът е сформиран седмица по-рано. Председател е станал д-р Желю Желев, секретар - Петър Берон. По-късно за говорители са избрани Георги Спасов и Румен Воденичаров. СДС още не е структуриран. Де факто организацията още не действа, тя няма пряко и официално отношение към организирането на събитията на 14 декември.  разказва Петко Симеонов. Това е дало основание на неговите членове, включително и на Желев, да се разграничат в следващите дни от гражданите, събрани пред Народното събрание. Събитията пред парламента на 14-и обаче се подготвят дълго от лидерите на неформалните организации  - същите, които са сформирали СДС. Съществува група по подготовката на мероприятието. Основните участници са студентите, водени от Емил Кошлуков.  Те организират митинг рано следобед на 14-и. Кошлуков се договаря с останалите лидери митингът на младежите да се включи привечер в голямата проява - жива верига около парламента. Ивайло Трифонов призовава гражданите от името на председателя Желю Желев да направят жива верига.  Това става светкавично в 17 ч. , като се подема и песента \"Хубава си, моя горо\". Народът напира към сградата на парламента. Хората скандират \"Долу член 1\". Край парламента прииждат още и още хора. \"  спомня си Петко Симеонов. Ескалацията на напрежението достига връх привечер. Основната маса се групира пред официалния вход на Народното събрание пред паметника на Цар Освободител. Любомир Собаджиев предлага да се действа радикално - да се щурмува сградата. На противното мнение е д-р Желев.  С много условности Собаджиев се съгласява с мнението на лидера на СДС и спира призивите за атака. \"Имаше воля за атака\" казва по-късно Любомир Собаджиев. А в книгата си \"Голямата промяна\" Петко Симеонов  обяснява, че между трите позиции - да се влиза в Народното събрание и да се взема властта; да се застане начело на множеството и да се спрат хората от прибързани действия, или разграничаване от \"улицата\", СДС избира, макар и на следващия ден, втората позиция. Този избор е бил логичен на позицията от вечерта на митинга, когато лидерите на СДС е трябвало да укротят страстите. В същото време на площада на 14-ти имаше и провокатори, казва Петко Симеонов, който е убеден, че службите са искали да омаскарят младата коалиция, като й припишат желание за кървави разправи. Щурмът на парламента обаче зрее. Обръчът около сградата все повече се стяга.  Когато става напечено, Желев тръгва с мегафон сред хората, успокоява ги, призовава да не се нападат полицаи. Думите му стигат до малцина, затова в 19.16 ч. той се качва на един от балконите на Студентския дом , където пак призовава народа към спокойствие.  казва Желев. След него за необходимостта от мирна и нежна революция говорят Петко Симеонов и Ивайло Трифонов. Трифонов предлага на гражданите да се разотидат \"мирно, без ексцесии, защото между нас има майки с деца\". Заа да успокоят хората пред сградата на парламента се появява председателят на Народното събрание Станко Тодоров, придружен от депутаатите Нешка Робева, Цветана Манева, акад. Благовест Сендов, които призовават гражданите към спокойствие. Не успяват.  Тогава пред парламента излиза генералният секретар на ЦК на БКП и председател на Държавния съвет Петър Младенов, заедно с няколко министри от правителството на Андрей Луканов и неколцина червени депутати. На Младенов не му е осигурен мощен мегафон,  а само кола с малка уредба. Думите на държавния глава са заглушени от постоянни и мощни освирквания \"У-у-у-у-у.\" Афектиран, генералният секретар на ЦК на БКП се отказва да говори и си тръгва,  плътно обграден от охраната си от УБО.  До него е министърът на отбраната Добри Джуров. Младенов е толкова афектиран от виковете срещу него, че при опитаси да влезе обратно в парламента, казва знаменитата си реплика   Това успява да улови камерата на журналиста от БНТ Евгений Михайлов, който в суматохата се оказва изтикан зад Младенов и така прави един от най-скандалните записи в новата ни история. \"Той приключи речта си, тръгна към входа на парламента и просто каза на себе си, нещо като монолог:    разказва  Симеон Русанов, бивш служител на УБО.  Той се спря пред входа на Народното събрание, на около един метър от мен, а всички камери бяха от другата страна. Точно в този момент, обръщайки се към министъра на отбраната Добри Джуров, афектирано произнесе:  , разказва по-късно Михайлов.  \"  заявява и Петко Симеонов.  Той обаче е убеден, че Младенов не е имал намерение да използва сила срещу хората.  Думите на Младенов (за кръвта) действат като катализатор на недоволството. Желанието за мъст отново е овладяно от д-р Желев. Лидерите на опозицията призовават хората да се разотидат. Петко Симеонов остава на площад \"Народно събрание\" за да се увери, че всички революционно настроени ще си тръгнат. В следващите два дни СДС се превърна в организация, подкрепяна от огромни маси народ. \"Улицата\" търсеше своята \"организация\" и седмица след учредяването на СДС я намери\", казва Петко Симеонов. Тъй като записът не е много ясен, в годините се водят спорове дали Младенов не е казал   (Станко Тодоров, председател на парламента - б.р.). Други пък подозират, че може да е казал  ”. Твърди се дори, че записът е манипулиран, но фактите говорят друго.  В началото Евгений Михайлов казва за репликата само на няколко души, на които има доверие, но не може да излъчи видеото, защото единствената по това време телевизия е цензурирана от управляващата партия.  Записът излиза на бял свят половин година по-късно - по време на предизборната кампания през юни 1990 г. за първите демократични избори, когато бе избрано 7-то Велико Народно събрание. Евгений Михайлов предлага скандалният запис да бъде излъчен в предизборната хроника на СДС между първия и втория тур на изборите между 10 и 17 юни, спечелени за разочарование на младата опозиция от социалистите. Сините лидери са били против. Михайлов обаче заедно с режисьорката Малина Петрова решават да включат видеото в телевизионното предизборно студио на СДС на 14 юни - между първия и втория тур на изборите.  Веднага след излъчването му избухва страхотен скандал  и започват масови протести с искания за оставка на Петър Младенов, който два месеца преди това, на 3 април 1990 г., е избран от Народното събрание за председател (президент) на републиката. Младенов категорично отрича да е произнасял подобна фраза, твърдейки, че кадрите и звукът са монтирани. Според участници в драматичните събития от края на 89-та и началото на 90-те Андрей Луканов е знаел за записа още от самото начало.  Освен това премиерът е бил информиран, че компрометиращата Младенов реплика ще бъде пусната от СДС в разгара на предизборната кампания и може да обърне вота през юни . Нещо повече, Луканов умишлено е скрил истината от своите другари и най-вече от Петър Младенов. Известен факт е, че именно Луканов още на следващия ден търси среща с Желев, опасявайки се от по-нататъшна ескалация на гражданското недоволство.  В разговора си с него той бърза да се разграничи от Младенов, твърдейки, че действително става дума за човек, който е способен да изведе танковете.  За да не се случи това, Луканов предлага на Желев договорката за възможно най-бърза отмяна на член 1 от Конституцията срещу съдействие за успокояване на протестиращите граждани, готвещи се за нова акция. По стечение на обстоятелствата именно на 14 декември умира акад. Андрей Сахаров – едно от знаковите имена на съветското и източноевропейското дисидентство. Поводът се оказва удачен новоучреденият Съюз на демократичните сили да обяви, че в негова памет временно спират протестните действия.  И докато навън бушуват гняв и недоволство, в сградата на парламента витае страх.  Блокираните вътре в залата народни избраници са сковани от идващите отвън скандирания за мъст. Писателят Николай Хайтов пише в дневника си: \" По-късно Петко Симеонов, член на ръководството на СДС, разказва, че е бил извикан от Петър Младенов,  който го е заплашил, че ако пуснат записа, ще оповести кои от сините са сътрудници на Държавна сигурност в редиците на СДС. Същата вечер след пускането на записа по телевизията е изчетено опровержение от Петър Младенов.  В него той твърди, че кадрите и звукът са монтаж. Веднага започва разследване, а Михайлов е подложен на 20-часов разпит. На 21 юни започналите стачка студенти настояват да бъде направена експертизата на записа. Тогава именно от протеста се ражда Градът на истината.  На 2 юли Евгений Михайлов се изправя пред студенти в зала 272 на Софийския университет и се заклева в децата си, че записът е автентичен.  Призовава и Младенов да направи същото. Той отказва. А студентите продължават да настояват с протести за оставката му.  След излъчването на записа Главно следствено управление, начело с началника му генерал-майор Леонид Кацамунски и заместника му Коста Богацевски, започва разследване, което се води от Бойко Рашков.  Сформирана е експертна комисия от звукорежисьори, режисьори, оператори, специалисти по жестомимичен превод. След дълги изследвания  резултатите от експертизата на записа са категорични - той е автентичен.  32 членове на комисията приемат, че Младенов казва „ “, само двама смятат, че думите му са “. Михайлов уточнява, че оригиналът е прехвърлен на всички възможни носители, но преди това е бил изгледан от комисията. После касетата е опакована и запечатана от председателя на комисията, а върху нея са поставени подписите на всички членове. В мемоарната си книга „Пожарът 90“ ген. Атанас Семерджиев също признава, че записът е автентичен,  но шефове от МВР и екипът на Младенов се наемат да \"докажат\", че е фалшификация. Семерджиев, който тогава е началник на Генералния щаб на армията, не крие също,  че вечерта на 14 декември е получил два пъти заповед от министъра на отбраната ген. Добри Джуров танковата бригада в Горна Баня да бъде приведена в повишена бойна готовност.  И двата пъти обаче той отказал да се подчини.  Малко преди да си отиде, ген. Семерджиев ми разкри фактите в интервю за в.\"Труд\" : Все пак разумът в тази драматична нощ надделява и до намесата на военните не се стига.  След като разследването показва, че записът е истински, Петър Младенов е принуден да се извини.  Лидерът на СДС Желю Желев и Виктор Вълков от БЗНС заявяват, че приемат извинението му и призовават да се прекратят стачните действия.   коментира след години Михайлов.  В крайна сметка, на 6 юли Петър Младенов подава оставка и слага край на политическата си кариера. На 1 август 1990 г. Велико Народно събрание избра за президент д-р Желю Желев с вицепрезидент Атанас Семерджиев. Години по-късно последният шеф на УБО ген. Георги Милушев ми разказа следното:  - Веднага след свалянето на Живков, въпреки нежеланието ми, ме изпратиха посланик във Виетнам. През месец юни 1990 година ме извикаха да се върна като свидетел по дело No1 срещу Живков. Обадиха ми се да отида при Петър Младенов. По това време в София гъмжеше от протести, плакати, митинги, в центъра на столицата го рят книги, Градът на истината... Влизам при Младенов, а той не ме чака да седна дори, и почна: „  Попитах го: „  „  отвръща ми Младенов. Ако е изпусната и 6 месеца се прави експертиза на тази касета, толкова ли трудно беше да се излезе и да се каже пред обществото „Да, казах я“? Все пак един държавен глава трябва открито и ясно да заяви това, което е изпуснал сам от своята уста. Защото човек първо трябва да го мисли и след това да го изговори. −  Искате да кажете, че Петър Младенов си е признал пред вас, че е казал онази фраза „Танковете, да дойдат танковете“. − Не, той казва:    Тогава попитах моя наследник Сава Джендов:    − беше отговорът на Сава Джендов, −  .“„Е, добре де, Сава − обръщам се към моя заместник − вие се познавате с Петър от Суворовското училище, той е поставен на тази висока длъжност, говорите си на „ти“ и по всяко време може да се чуете, защо не го посъветва да си каже истината? Пък какво ще е неговото решение, е друга работа, дали ще признае, или не, той ще го реши, но ти трябваше да му дадеш съвет!“... Вече 30 години няма еднозначен отговор дали най-дългогодишният външен министър на България е произнесъл скандалната реплика за танковете.  Тя обаче костваше политическата му кариера. След като подаде оставка на 6 юли 1990 г. Петър Младанов се оттегли от всички заемани постове и се пенсионира. Избягваше всякаква публичност. Почина 10 години по-късно – на 31 май 2000 г. и по разпореждане на тогавашния президент Петър Стоянов Младенов бе погребан с държавни почести като бивш държавен глава. През 2014 г. бившият председател на БАН и на Народното събрание акад. Благовест Сендов,  който в нощта на 14 декември 1989 г. се намира непосредствено до Петър Младенов, разкрива, че истинската реплика на президента е била:  . Други пък, които изследват касетата със записа твърдят, че точните думи били: „По-добре Станко да дойде”. Става дума за тогавашния парламентарен шеф Станко Тодоров. Трети внасят друг нюанс - че репликата е била \"Танковата касета\" беше най-проблемното ми разследване, признава Бойко Рашков и уверява, че събраните материали доказвали, че Петър Младенов е казал именно тази реплика, заради която напусна политиката, с което приключи процесът на перестройката в България.", "date": "2019.12.14", "title": "Петър Младенов преди 30 години: \"По-добре танковете да дойдат!\" И танковете бяха готови..."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403458-%D1%82%D0%B0%D1%81%D1%81-%E2%80%9E%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B1%D1%80%D0%B0%D1%82-%D0%B2%D0%B8%D0%BD%D0%B0%D0%B3%D0%B8-%D0%BF%D1%80%D0%BE%D1%89%D0%B0%D0%B2%D0%B0%E2%80%9C-%D0%B7%D0%B0%D1%89%D0%BE-%D1%80%D1%83%D1%81%D0%B8%D1%8F-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BA%D0%B0%D1%80%D0%B0%D1%82", "text": "През 2019 г. България се върна към политическа линия, която може само да предизвика раздразнение в Москва. От края на лятото неприятните инциденти следват един след друг с главозамайваща честота „Трудностите в строителството на тръбопровода „Балкански поток“, шпионски и хакерски скандали, спорове за съветската история, взаимно изгонване на дипломати, арест на проруски активист. 2019-та година беше трудна в отношенията между Москва и София.  Деловите контакти с Русия са изключително изгодни за България, но не намират разбиране в Европейския съюз. На балканската държава й се налага да маневрира.  Общественото мнение там е разделено между привържениците на самостоятелната политика и проевропейския курс, съгласуван с Брюксел. Но инициативата принадлежи на тези, които гледат на Русия скептично“, пише ТАСС в обширен обзорен материал за българо-руските отношения през 2019 година, представен от Агенция \"Фокус\" без редакторска намеса.  Българската бариера Ключовият проект за руските интереси в България е тръбопроводът „Балкански поток“, по който през 2021 година трябва да започнат доставки на газ за Южна Европа. Особеността на магистралата е, че тя ще бъде положена в обход на Украйна, което ще позволи да се избегнат транзитните преговори с Киев.  Русия се интересува от бързото завършване на проекта и се оплаква от закъснения:  имаше надежда „Потокът“ да започне работа от края на 2019 г., но датите за откриване бяха отложени за края на 2020 г.  Полагането на тръбите в България в срок бе възпрепятствано от съдебния спор около италианско-саудитския консорциум Arcad. През април компанията бе обявена за победител в търга за строителството им, но скоро това решение бе отменено по бюрократични причини: Arcad не представи навреме документацията пред местния газотранспортен оператор. Изгодният договор автоматично отиде при конкурентите от фирмата GDEB, което предизвика претенции от страна на Arcad.  Спорът бе разрешен едва през септември и правата на първоначалния победител бяха възстановени – но беше загубено време. Забавянето стана повод за студената размяна на мнения между София и Москва, принудена да продължи трудния пазарлък с украинците.  „Очевидно под натиск отстрани (в България) работят толкова бавно. Да видим как ще се реализира в бъдеще този проект на българска територия.  Ако българите не искат... е, не българите, а българското ръководство – ще намерим други пътища за реализация на нашите възможности в Европа“, заяви през декември Владимир Путин. От България отговориха студено:  „Всеки има право да търси алтернативни маршрути – ние търсим алтернативна диверсификация“, отбеляза премиерът Бойко Борисов , като се позова на трудностите, свързани с необходимостта да се спазват „процедурите на Европейския съюз“.  „Чисто политически на Русия не й харесва, че България е толкова лоялен и силен член на НАТО и ЕС“, смята Борисов, който реши да пренесе разговора на съвсем друго ниво.  София обаче не иска да се скара окончателно с Москва.  Владимир Путин получи покана от Борисов да инспектира работата лично и уверения, че тя вече е набрала скорост.  От гледна точка на Русия, забавянията изглеждат подозрителни, но не е задължително да става въпрос за недружелюбно отношение на българите, смята Екатерина Шумицкая, изследовател в отдела за европейски политически изследвания на ИМЕМО РАН, а по-скоро за тяхната политическа слабост. В много отношения България е заложник на обстоятелствата.  „Москва трябва да вземе предвид сложните отношения на България с ЕС и НАТО.  София не винаги има пълнотата на политическите възможности. България се опитва да развие своите интереси в рамките на Европейския съюз. Но това е трудно. Най-типичният пример е сривът на плановете за строителство на газопровода „Южен поток“. „България не успя да го отстои, а Германия, напротив, успешно осъществява своя„ Северен поток 2“ през всички необходими инстанции, тъй като политическата тежест на Берлин е несравнимо по-голяма“, отбелязва експертът.  За България това означава: тя е готова да бъде приятел с Русия, но само ако не е нужно да жертва нещо за това.  Повече няма да...  През пролетта на 2018 година изглеждаше, че София е готова да гради отношения с Москва и на други принципи.  „Когато правителството на Бойко Борисов се отказваше от „Южен поток“ то разчиташе на отстъпки от страна на Брюксел, на някаква значителна компенсация, но получи много малко. Допълнително изиграха своята роля проруските настроения в България.  Силно недружелюбната позиция към Русия започна да се отразява на Борисов и партията му – ГЕРБ. На президентските избори нейният представител претърпя поражение.  Премиерът Борисов, който така или иначе има повече пълномощия от държавния глава, не можеше да не отчете промените и беше принуден да направи отстъпки“, заяви пред ТАСС завеждащият сектора по етнополитически и междудържавни конфликти към Европейския институт на РАН Павел Кандел.  Последваха молби от България да се преиграе всичко: да се прокара през територията й нов газопровод вместо нереализирания „Южен поток“.  Москва отговори със съгласие и за да скрепи сближаването, България предприе най-приятелския от много години ход: отказа да изгони руски дипломати заради „случая Скрипал“.  В името на отношенията с Москва София жертва трансатлантическа солидарност.  Официалното помирение се състоя в Москва, където  премиерът Борисов се извини за провала на „Южен поток“, който струва на Газпром 800 милиона долара през 2014 г. „Аз нося вина за създаването на известно напрежение. Благодаря ви, че не ни се сърдите. Големият брат, винаги е голям и винаги прощава“,  каза тогава Борисов. На разговорите в Кремъл те се върнаха към друг изоставен в средата на десетилетието проект: изграждането на атомна електроцентрала в Белене, от който София се отказа, въпреки че атомните блокове за нея вече бяха произведени и доставени на получателя.  Но ситуацията отново се влоши  „Но ситуацията отново се влоши.  Към днешна дата перспективите за строителството на АЕЦ са много далечни. ЕС е против атомната енергетика;  нужни са връзки, за да се отстояват интересите в Брюксел, а София няма такива“, коментира пред ТАСС Шумицкая, споменавайки европейските фондове, които България черпи средно по 2% от своя БВП. В тази ситуация кавгите с Европейската комисия не са в интерес на премиера Борисов и неговия екип. Освен това остава задната мисъл: загубите, които възникват при скъсване на връзките с Русия, с късмет, могат да бъдат компенсирани от Брюксел.  През 2019 г. България се върна към политическа линия, която може само да предизвика раздразнение в Москва. От края на лятото неприятните инциденти следват един след друг с главозамайваща честота.  През септември София докосна чувствителна струна: тя призова руското посолство да не провежда изложба, посветена на освобождението на България през Втората световна война , поставяйки под съмнение причината за провеждането й.  „Съветската армия донесе на народите от Централна и Източна Европа половин век репресии, задушаване на гражданското съзнание, деформира икономическото развитие и ги изолацира от динамиката и процесите на развитите в европейски страни“, се казва в съобщението на българското външно министерство.  Само няколко дни по-късно последва арестът на обществения деятел Николай Малинов, който ръководи движението „Русофили“ - той беше обвинен в шпионаж,  след това пуснат под гаранция, но с ограничение на правата: процесът все още продължава.  През октомври София обяви залавянето на друг руски шпионин:  той беше служител на дипломатическата мисия, за когото се твърди, че се опитва да получава държавни тайни. Дипломатът беше изгонен от страната.  Откриха и „руски хакер“: оказа се, че е 20-годишен местен жител Кристиян Бойков.  Властите установиха, че той е използвал електронна поща, регистрирана на руски ресурс, и е извършил кибератака в навечерието на закупуването от София на партида военна техника от американска компания. „Политическите мотиви в този случай са напълно възможни. Така че можете да се досетите“, коментира случая на Бойков българският вътрешен министър Младен Маринов.  „Повечето българи обичат Русия“  Но настоящите разногласия все още не са най-ниската точка в руско-българските отношения.  „Преговорите за съвместни проекти в енергийния сектор между Москва и София са скърцащи, но фактът, че те продължават, е положителен сигнал“ , заяви пред ТАСС Юрий Квашнин, завеждащ сектора за изследвания на ЕС към ИМЕМО РАН.  „Преди няколко години липсваше и това. Българската страна все пак демонстрира интерес, обективно за нея е изгодно да получава ресурси по удобна схема в обход на Украйна“. Квашнин счита, че трудностите, които възникват между Русия и България, са проявление на по-обща тенденция.  „Европейската комисия оказва натиск върху България, както и върху други страни. И това се касае не само за отношенията с Русия, но и с Китай.  Това е въпрос на разпределяне на пълномощията. Брюксел настоява, че взаимодействието с големи трети страни трябва да се координира на общоевропейско ниво. Някои страни се опитват да заобиколят това изискване и се договарят отделно, но това не се получава при всички,“ отбелязва той.  Всички събеседници на ТАСС са съгласни, че България има запас от доброжелателно отношение към Русия,  дори и това да не намира отражение в настоящата политика. „Що се отнася до Русия, общественото мнение се разделя на около 50 до 50“, казва Шумицкая.  „Въпреки това разликите в поколенията също са очевидни: страната ни е много по-симпатична на възрастните хора, а мислите на младите хора са насочени към Европа“.  От Българската социалистическа партия (БСП) предложиха на ТАСС да не поставя знак за равенство между курса на властите и общественото мнение,  за което казват, че е „позитивно“ спрямо Русия.  „Повечето граждани на България смятат Русия за приятелска страна, свързана с нас не само исторически, културно и икономически, но и политически. Ние не сме променяли своето отношение: гледаме на вас, като на надежден партньор, а не враг или опонент и се обявяваме против изкривяването на миналото“, заяви пред руската агенция евродепутатът от БСП Петър Витанов.  Въпреки позицията на действащите власти, българските социалисти продължават да отбелязват деня на освобождението на България от съветската армия на 9 септември 1944 година.   \r\n  ", "date": "2019.12.14", "title": "ТАСС: „Големият брат винаги прощава“: Защо Русия и България се карат"}
{"url": "http://www.classa.bg/%D1%81%D0%B2%D1%8F%D1%82/item/403459-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D0%BD%D0%B5-%D1%81%D0%B1%D1%8A%D1%80%D0%BA%D0%B0-%D0%BB%D0%B8-%D0%B1%D0%B5%D1%80%D0%BB%D0%B8%D0%BD", "text": "\"Северен поток-2\" е политически проект на руското ръководство, който вреди на сигурността в Европа. А Берлин не трябваше да слуша германските мениджъри, които Путин награждава с ордени за приятелство, пише Р. Везер.        имат различни аспекти, които трябва да бъдат оценявани различно. Единият от тях е подходът на Вашингтон: по принципни съображения Германия и ЕС трябва да се бранят срещу подобна намеса в техните суверенни решения. Със съюзници не се постъпва по този начин. Санкциите са още един удар по европейско-американските отношения. Те задълбочават пукнатините в трансатлантическите отношения – при това във време, когато западните съюзници имат нужда да са единни предвид на глобалните предизвикателства. Политически проект на Кремъл В случая обаче САЩ имат право. \"Северен поток-2\" е политически проект на руското ръководство, който вреди на европейската сигурност. Изграждането на газопровода подкопава успешните усилия, които ЕС предприе след като в руско-украинския газов спор в края на 2005/2006 година Кремъл демонстрира как използва енергийните си ресурси като политическо оръжие. Газопроводът по дъното на Балтийско море  . За Киев въпросът не опира само до приходите от транзита на газ - става дума и за това, че икономическата зависимост на Русия от този газопровод е един вид гаранция за сигурността на Украйна. След срещата на върха на Нормандската четворка в началото на седмицата руският президент Владимир Путин даде ясно да се разбере, че няма интерес от политическо решение на конфликта, което да е приемливо за Украйна. Тях трябваше да чуе Берлин От второстепенно значение за   е дали със санкциите срещу \"Северен поток-2\" САЩ искат да подобрят шансовете си да продават на Европа американски втечнен газ, както твърдят редица наблюдатели. Европейската комисия и източноевропейските страни от ЕС, чиито интереси, свързани със сигурността, този проект застрашава, от години изразяват несъгласието си с него. И Берлин трябваше да послуша тях, а не германските мениджъри, които Путин награждава с ордени за приятелство. ", "date": "2019.12.14", "title": "\"Северен поток-2\": не сбърка ли Берлин?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403460-%D0%BD%D0%BE%D0%B2%D0%B8%D1%8F%D1%82-%D1%85%D0%B8%D0%BC%D0%BD-%D0%BD%D0%B0-%D0%BF%D0%B5%D1%80%D0%BD%D0%B8%D1%87%D0%B0%D0%BD%D0%B8-%D0%B5-%D1%84%D0%B0%D0%BA%D1%82-%E2%80%9E%D0%BF%D0%B5%D1%80%D0%BD%D0%B8%D0%BA-%D0%B2%D0%BE%D0%B4%D0%B0-%D0%BD%D0%B5%D0%BC%D0%B0%E2%80%9C-%E2%80%93-%D0%B2%D0%B8%D0%B4%D0%B5%D0%BE", "text": "Haвpъx фaтaлния пeтъĸ 13-ти пepнишĸaтa нapoднa пeвицa Ивa Дaвидoвa пycнa нoвaтa cи пeceн. \r\n B типичнo нapoдeн cтил глacoвитaтa Ивa Дaвидoвa възпявa нe ĸaĸвo дa e, a вoднaтa ĸpизa в Πepниĸ. \r\n Cпeциaлнo зa ZаРеrnіk.соm Ивa Дaвидoвa cпoдeли: \r\n „Haпиcax пeceнтa мнoгo ядocaнa пo нoщитe, cлeд пeт дни бeз вoдa в ĸв. Цъpĸвa\". \r\n Πeceнтa ce ĸaзвa „Πepниĸ нeмa вoдa\" и зaпoчвa yдapнo: \r\n Πepниĸ нeмa вoдa, мъĸa e гoлeмa. \r\n Boдa нeмa и дa имa в язoвиp „Cтyдeнa\" \r\n Πepничaни здpaви мнoгo ca ĸopaви \r\n и бeз вoдa мoгaт ĸъпaни дa oдaт. \r\n      ", "date": "2019.12.14", "title": "Новият химн на перничани е факт! „Перник вода нема“ – ВИДЕО"}
{"url": "http://www.classa.bg/%D1%81%D0%B2%D1%8F%D1%82/item/403461-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%BD%D0%B0%D1%80%D0%B5%D1%87%D0%B5-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5-%D0%B2-%D0%BF%D0%B0%D1%80%D0%B8%D0%B6", "text": "Според канцлера на Германия Ангела Меркел руският президент Владимир Путин e спечелил на срещата на високо равнище за разрешаване на ситуацията в Източна Украйна, която се проведе в Париж. „Днес вие сте победител“, заяви Меркел на Путин, когато участниците в срещата отидоха на пресконференция, за да обявят резултатите от преговорите. В сряда, 11 декември, прессекретарят на руския президент Дмитрий Песков обяви, че разговорите за \"кой е победител, кой е губещият на тази среща\" са неприемливи. Основният резултат от срещата е възобновяването на \"нормандския формат\", за да се намерят начини за разрешаване на конфликта в Донбас. Самият Зеленски смята, че преговорите са завършили наравно. Но партията на Петро Порошенко „Европейска солидарност „смята, че това е било „равенство в полза на Путин“. В заключителния документ на срещата се казва, че Киев се ангажира да постигне съгласие за специалния статут на Донбас на постоянна основа. Тоест, да се измени конституцията на Украйна, което ще доведе до федерализация на страната.", "date": "2019.12.14", "title": "Ангела Меркел нарече Владимир Путин победител на срещата на високо равнище в Париж"}
{"url": "http://www.classa.bg/%D1%81%D0%B2%D1%8F%D1%82/item/403462-%D1%80%D1%83%D1%81%D0%B8%D1%8F-%D1%89%D0%B5-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B2%D0%B0%D0%BD%D0%B4%D0%B0%D0%BB%D0%B8-%D0%B4%D0%B0-%D0%BE%D1%81%D1%8A%D0%B7%D0%BD%D0%B0%D1%8F%D1%82-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "Руското министерство на отбраната започва наказателно преследване на чуждeстранните вандали „  заяви руският министър на отбраната Сергей Шойгу на 11 декември в Кремъл.     Русия няма намерение да наблюдава отстрани какво се случва. Шойгу заяви: „  “ Министърът на отбраната на Руската федерация също говори за мерки, насочени към запазване на историческата памет. Министерството на отбраната е в разгара си към подготовката за 75-годишнината от Победата във Великата Отечествена война, Годината на паметта и славата.    ", "date": "2019.12.14", "title": "Русия ще помогне на европейските вандали да осъзнаят отговорността си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403463-%D1%80%D0%B0%D0%B7%D0%BC%D0%B8%D0%BD%D0%B0%D0%BB-%D1%81%D0%B5-%D1%81%D1%8A%D1%81-%D1%81%D0%BC%D1%8A%D1%80%D1%82%D1%82%D0%B0-%D1%81%D0%BF%D1%80%D1%8F-%D1%81%D0%B5%D0%BA%D1%81%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%B3", "text": "Бившата баскетболна звезда и съпруг на риалити звездата Клои Кардашиян - Ламар Одъм претърпя тотална промяна. Играчът на няколко пъти беше близо до смъртта след злоупотреба с алкохол и наркотици, но вече върви по правилния път, благодарение на новата жена в живота си - фитнес инструкторката Сабрина Пар. Тя разкри, че двамата все още не са правили секс, а в основата на това е Бог. \"Ламар има специално отношение към църквата. Опитва се да се пречисти и прави жертва, за да получи опрощение. Ще се въздържа от секс до сватбата. Това е част от сделката му с Бог и аз няма да му преча\", призна Сар.    ", "date": "2019.12.14", "title": "Разминал се със смъртта спря секса заради Бог"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403464-%D1%81%D1%82%D1%80%D0%B8%D0%BF%D1%82%D0%B8%D0%B7%D1%8C%D0%BE%D1%80%D0%BA%D0%B0-%D0%B7%D0%B0%D0%B2%D0%B8%D0%B6%D0%B4%D0%B0%D0%B9%D1%82%D0%B5,-%D1%81-%D1%82%D0%B5%D0%B7%D0%B8-%D0%BC%D1%80%D1%8A%D1%81%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D1%81%D0%B8-%D0%BA%D1%83%D0%BF%D0%B8%D1%85-%D0%BD%D0%BE%D0%B2%D0%BE-%D0%BB%D0%B0%D0%BC%D0%B1%D0%BE%D1%80%D0%B3%D0%B8%D0%BD%D0%B8", "text": "Отявлена моделка бе силно разкритикувана от обществото, след като се похвали, че си е купила ново Ламборгини за 200 000 британски лири, показвайки си \"шу*тата на непознати\". Челси Фъргюсън гордо публикува снимки на новото си Ламборгини Huracan, оборудвано с персонализиран регистрационен номер. Бившата стриптийзьорка дори използва снимките, за да насочи загорелите младежи към профилите си в социалните мрежи.  \r\n     \r\n   31-годишната, одумвана в миналото за гадже на певеца Хари Стайлс, сега взима по 15 британски лири на месец, за да я следват в AdmireMe.VIP. Милионерката, която сама е постигнала всичко в живота, се похвали: \"Всичко е от показване на моята шу*та на непознати\". \"Помогнете ми да заредя с гориво Ламбото\" и линк към платения ѝ профил. [null] Постът ѝ събра над 5000 харесвания, над 5000 коментара и бе споделен над 4 000 пъти. Повечето от коментарите обаче бяха доста негативни. \r\n \r\n \r\n", "date": "2019.12.14", "title": "Стриптизьорка: Завиждайте, с тези мръсни СНИМКИ си купих ново Ламборгини"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403465-%D0%B2%D0%B0%D0%B6%D0%BD%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8,-%D0%BA%D0%B0%D1%81%D0%B0%D0%B5%D1%89%D0%B8-%D0%B2%D1%81%D0%B8%D1%87%D0%BA%D0%B8-%D1%80%D0%B0%D0%B1%D0%BE%D1%82%D0%B5%D1%89%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Работниците вече нямат нужда да взимат бележки за получени доходи от всички фирми, в които са работили през годината. Дори да подават годишната си данъчна декларация на хартия, вече не е необходимо да прилагат бележките от работодателите, пише \"Труд\". Хората могат да ги поискат само за тяхна информация. А ако подадат годишната си данъчна декларация онлайн, всички данни за получените от тях доходи автоматично ще бъдат попълнени. Новият облекчен начин за подаване на данъчни декларации е възможен благодарение на направените промени в данъчните закони. Към декларациите няма да се прилагат и решения от ТЕЛК и справки за внесени суми за осигурителен стаж. Но ако хора имат доходи от наеми, получени от граждани, сами ще трябва да ги попълват. За да се зареждат автоматично данните за получените доходи в декларациите на хората, фирмите имат срок до 28 февруари да подадат справките за изплатени доходи. Новото е, че тези справки трябва да се подадат само онлайн, като в тях трябва да бъдат посочени и удържаните осигуровки и авансови данъци. За фирмите е дадена възможност до 30 септември да направят корекции в тези справки за изплатени доходи, като няма ограничение за броя на корекциите, които може да се направят. В справките за изплатени доходи няма да се посочват данни за награди до 100 лева. Хората, които дори един месец са били самоосигуряващи се през годината, ще трябва да подадат годишната си данъчна декларация само онлайн. Спортистите и треньорите ще плащат по-високи данъци от 2020 г., а техните договори със спортните клубове вече ще се считат за трудови. До сега те бяха на граждански договори и имаха право да ползват 25% нормативно признати разходи. От януари, дори да са на граждански договор, няма да ползват намалението от 25%. B електронните услуги на НАП Сменяме софтуера с последна версия Всички фирми и граждани, които искат да ползват електронните услуги на НАП, ще трябва да ползват новите версии на операционната система Windows, както и на интернет браузерите си. Това се отнася както за счетоводители, така и за хората с персонален идентификационен код (ПИК). От март 2020 г. ще се въведе допълнително изискване за сигурността при ползване на електронните услуги на НАП, което не се поддържа от Windows XP. В известна степен Widows 7 също ще бъде засегнат и част от функциите няма да работят. От 31 януари в търговските обекти ще може да се ползва само Софтуер за управление на продажбите (СУПТО), който е регистриран в НАП. А до 31 март всеки търговец трябва да регистрира в НАП използвания от него софтуер. Информацията се подава само онлайн с електронен подпис. В страната вече са регистрирани 456 различни софтуера за управления на продажбите. Подготвя се и наредба, която ще освободи онлайн търговците от даване на касова бележка при плащане с дебитна и кредитна карта. За целта те трябва да са регистрирали сайта си в НАП.  ", "date": "2019.12.14", "title": "Важни данъчни промени, касаещи всички работещи в България"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403466-%D0%B2%D0%B0%D0%BD%D1%8F-%D0%BC%D0%BE%D0%BD%D0%B5%D0%B2%D0%B0-%D1%82%D0%B2%D0%BE%D1%80%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%81%D1%82%D0%B0%D0%B2%D1%8F-%D1%81%D0%BB%D0%B5%D0%B4%D0%B8", "text": "    - Подготовката за този наш четвъртвековен юбилей върви интензивно. Този концерт е втория голям концерт за нас, с който отбелязваме 25-ата годишнина на творческия си път. Първият бе в рамките на 50 – ото издание на Международния музикален фестивал „Софийски музикални седмици\" през месец юни, а този е в рамките на големия Новогодишен музикален фестивал на НДК. Програмата ни е подбрана така, че да представи хора в целия му блясък. Освен песни от най-големите ни автори, обработили българските народни песни за хор, като: Филип Кутев, Коста Колев, Красимир Кюркчийски, Николай Кауфман, Стефан Мутафчиев и Иван Спасов ще изпълним пиеса, посветена на нашия хор от проф. Александър Текелиев. Ще представим и една виртуозна инструментална пиеса от световната класика с ксилофон, заедно с Иван Цонков, адаптирана за нашия хор от Димитър Христов. Публиката ще има възможност да се наслади и на ансамбловите ни изпълнения съвместно с Оркестъра за народна музика на БНР. Разбира се, нашият специален гост Мария Илиева присъства с интерпретация на шедьовъра на Верка Сидерова и Филип Кутев „Лале ли си\". Концертът ще бъде в две части. Всяка част ще носи динамиката, мащаба на звука и характерната стилистика на интерпретация на нашия хор.   - За всичко е виновен диригентът, както се казва. Въпрос на умение е да подбереш подходящи певци - според гласовите им възможности, да имаш точна идея за репертоарната политика, познание за гласовете и майсторството как да се работи с тях и не на последно място - умение, професионализъм, познание, естетически вкус и отношение към детайла, за да изградиш един колектив, който да звучи като съвършен ансамбъл.   - За мен основно и важно е спяването в хоровия колектив. Постигането на баланс между партиите – също. Трудността в народния хор се състои в това, че всяка певица има свой маниер на пеене, идва от различна фолклорна област, носейки спецификата и орнаментиката. Необходима е целенасочена, упорита и постоянна вокална работа, за да се изравнят като звук гласовете. Оттам насетне започва да се прави музиката. Аз обичам детайлите и се вглеждам в тях. Харесва ми да следвам логиката и драматургичното изграждане на пиесите. От изключително значение за мен е текстът. Той е неразривно свързан - и с музикалната фраза, и с изказа. Чувствителността в музицирането е нещо, което всеки изпълнител носи със своята индивидуалност. Намирам начин да внуша концепцията си и съвместно да я реализираме с моите момичета по най-красивия начин. А приемствеността при нас става много плавно. Започнахме преди 25 години с едни от най- изтъкнатите български народни певици: Надка Караджова и с нейния квартет „Славей\", Павлина Горчева, Бойка Присадова, Янка Танева, Стояна Лалова, Цветанка Варимезова, Марияна Павлова ... Сега възрастовият диапазон на хора е от 19 до 42 - годишни момичета. Много от певиците в нашия хор имаха уникалната възможност да пеят рамо до рамо с големите майстори на народната песен. Те поеха много от познанието им. В годините попълнението на нашия хор е от млади певци, които обучавам в стилистиката на моите изисквания към звук и интерпретаторско майсторство.     - Началото на нашия хор поставихме на 11.07.1994 г. Започнах репетиции с първите 11 певици и за няколко репетиции окомплектовахме хора, който достигна 24 изпълнителки. През втората половина на месец август на същата година записахме и издадохме първия си диск, който нарекохме „ИЗБОРЪТ\". С нас беше и Емил Минев като мениджър и нарекохме това наше начало „Космически гласове от България\". Вече 25 години вървим по нелекия път на хорово – изпълнителското изкуство и с днешна дата хорът носи името Хор „Ваня Монева\". - За мен фолклорът ни е корен, историческа и духовна памет, съкровищница, която няма съизмеримост в целия свят. Именно народната песен ни съхранява през вековете като народ, а танцът ни обединява със символиката на хващането за ръце. Забелязвате ли как в трудни периоди българинът се обръща към фолклора ни? Ето, свидетели сме в днешно време колко много школи се създадоха по народни танци, изучаване на фолклорни инструменти, изграждат се много автентични групи за народно пеене, има много индивидуални изпълнители от най-малките до най-големите. Фолклорът ни е сила и опора! Той ни дава самочувствие и утвърждава духовната ни принадлежност. - С българския фолклор трябва да се подхожда внимателно и с разбиране. Има примери на неговото пошло третиране. Препоръчително е да се опознае фолклорът ни и тогава да се ползва. Разчитаме все още на останалите, макар и малко, възрастни хора, които са негови носители и го предават на поколенията. Но след тях - какво остава? Остават звукозаписите и сборниците, от които може да се ползва. А това, че чужденци го експлоатират свободно и без мярка е друг въпрос. Само да не настъпи време да си го купуваме от тях, защото няма закон, който да определя рамки и граници. -Трудно ще ми бъде да изброя всички, но има знакови и запомнящи се моменти в нашата 25-годишна история. Концерти в Япония, Канада, Индия, Китай, Израел, Европа, Русия. Концерти на големите международни музикални фестивали: „Варненско лято\", „Мартенски музикални дни\", „Аполония\", „Дни на музиката в Балабановата къща\", „Софийски музикални седмици\", „Салон на изкуствата\" в НДК, „Новогодишен музикален фестивал\" в НДК, „Пасхален фестивал\" на Валерий Гергиев. Концертите в големите и по-малките градове в България. Ярък момент бе, когато японското правителство и Японския олимпийски комитет ни повериха да изпеем националния химн на Япония, аранжиран от японския композитор Джун Мияке за нас, при закриване на Олимпийските игри в Рио де Жанейро, когато Япония пое Олимпийския флаг като бъдещ домакин на игрите през 2020 г. Паметен момент бе да запишем музиката към филмовата продукция „Междузвездни войни\" в епизода SOLO. Спечелването на наградата \"ECHO\" - на немските музикални продуценти, които ни бе присъдена за диска „Българска душа\", в която пеем заедно с мецосопрана Веселина Кацарова. И още: спечелването на Първа награда на един от най-престижните хорови конкурси - „Нека пеят народите!\", организиран от Европейския съюз за радио и телевизия / EBU/. Ще добавя и концерта в гр. Арецо ( Италия), с който открихме Международния полифоничен хоров конкурс на името на Гвидо д'Арецо. Постижение, защото до този момент женски народен хор не е получавал такава престижна покана. Мога да изреждам още и още ... Много ценни са ни двете „Кристални лири\" на Съюза на българските музикални и танцови дейци, „Златното перо\" на FM Clasic, наградата „Класика в другите жанрове\" на предаването „Allegro vivace\" на БНР. - Необходимостта ми, като творец, да плуваме с хора в различни жанрови води e тази, която ме провокира да пеем църковни песнопения, филмова музика, да участваме и да създават за нас етно-джаз проекти /Теодосий Спасов, Милчо Левиев, Jun Miyake/, да имаме проект с перкусионен ансамбъл, с оперна певица, със струнен квартет и филхармоничен оркестър, с обой и т.н.   - Не, не съм се изкушавала, защото това не е моята сила. Обичам нещата, които правя да са професионално и красиво изпълнени.   - Много съм щастлива, че Националната музикална академия „Проф. Панчо Владигеров\" в София отвори врати за фолклорните специалности. Дълго време си мечтах за това, а убедеността ми, че е необходимост идваше от факта, че години наред получавах покани и изнасях лекции пред студентите на различни теми, сред които: „Що е женски народен хор\", „Как се създава и как се изгражда той\", „Специфични проблеми и трудности за преодоляване\", „Вокална работа с народните гласове за постигане на ансамблова звучност\", „Подбор на репертоар\" и т.н. Интересът, който предизвикваха бе сериозен. Сега се изучават народните инструменти кавал, гъдулка, тамбура и гайда. Има специалност „Народно пеене\". Аз преподавам „Камерни вокални ансамбли\", „Народен хор\" и „Дирижиране на народен хор\". Убедена съм, че студентите във фолклорните специалности ще получат една много сериозна подготовка в обучението си, съвместно с колегите си от класическите специалности.   - Мечтая да се разширява кръгът на композиторите - български и чужди, които да пишат за нашия хор, инспирирани от начина и от стила на нашето интерпретаторско майсторство. Мечтая си да пеем в най-прекрасните световни концертни зали, които имат брилянтна акустика - за пример ще дам зала „Чайковски\" в Москва, където усещането е невероятно, заради акустичната среда и атмосферата й. Мечтая си, с моите момичета, да завладяваме нови и нови музикални пространства - у нас и по света, за да не спира животът и въздействието на красивата ни народна песен.   - Пожелавам си да сме здрави, за да може в следващите 25 години да правим все повече и повече хора щастливи с песента си и да доказваме пред света стойността, уникалността, мъдростта, дълговечността и красотата на нашата народна песен!   - Няма специална формула. Има обич, отдаденост и посвещение, познание, професионални умения, търпение и вяра! А дълголетието се определя от стойността, която влагаш в това, което правиш. Нужно е да оставяш следи! Да имаш ярък почерк и присъствие! Да е разпознаваемо изкуството ти, сред множеството от подобни формации. Да се открояваш категорично с присъствието си и ако някой те следва, наподобява, имитира, значи си успял да бъдеш еталон за подражание.", "date": "2019.12.14", "title": "Ваня Монева: \"Творчеството ни трябва да оставя следи!\""}
{"url": "http://www.classa.bg/%D1%81%D0%B2%D1%8F%D1%82/item/403447-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BE%D1%82%D0%B4%D0%B5%D0%BB%D0%B8-%D1%81%D1%8A%D0%B7%D0%BD%D0%B0%D1%82%D0%B5%D0%BB%D0%BD%D0%BE", "text": "Всеки, който все още се съмнява, че САЩ икономически се отделят от останалия свят, трябва да разгледа предложението, което търговското министсерство представи в края на ноември. То би позволило на министър Уилбър Рос да предотврати вноса на всякакви нови технологии, считани за „заплаха за националната сигурност“. Широкото определение може да важи не само за чиповете на Huawei или китайските технологични компании като цяло, но и за европейски хардуер, софтуер и услуги за данни, ако се счита, че са свързани с „чужд противник“, пише Рена Форухар за Financial Times. Подобна връзка е много възможна сега, когато Европа бива привличана в технологичната орбита на Китай чрез 5G стандартите и технологиите, които са част от инициативата „Един пояс, един път”. Форухар посочва, че наскоро е разговаряла с висш ръководител на стратегически важна американска технологична компания, който е казал, че за него става законово трудно дори да говори с колегите си в Европа поради различните ограничения, които администрацията на Тръмп наложи. Това е плашещо, защото едно от най-важните неща, които САЩ биха могли да направят в момента, за да гарантират както националната сигурност, така и собствената си позиция в цифровата икономика на 21 век, е да работят със съюзниците по трансатлантическите стандарти за нововъзникващи технологии като 5G, изкуствен интелект и други, казва тя. Всъщност това е ключова препоръка в неотдавнашния доклад на работна група към Съвета по външни отношения (СВО), озаглавен „Иновации и национална сигурност: Да запазим предимството си.“ Заглавието показва, че отделянето на щатската икономика вече не е крайна идея. СВО традиционно е място за неолиберално икономическо мислене. Повечето от неговите членове са по-възрастни, заможни, бизнес и политически хора, които са формирали и са се възползвали от глобализацията - по-специално от свободното движение на капитали - през последните четири десетилетия. Фактът, че СВО сега признава, че се намираме в един по-фрагментиран свят - такъв, който няма да се върне към 90-те години на миналия век - и се застъпва за нещо, което може да се нарече индустриална политика на САЩ, е голяма промяна в мисленето. Съветът не е единствен. Форухар пише, че когато за първи път е предупредила, че елитите пропускат перспективата за деглобализация, идеята за икономическото отделяне на САЩ и Китай се въртеше главно в ексцентрични кръгове. Сега тя вече е обичайна, защитавана от на пръв поглед идеологически противоположни политици като кандидатката за президент от Демократическата пасртия Елизабет Уорън и  . Двупартийна комисия към конгреса разследва връзката между националната сигурност и технологиите с цел да помогне на Министерството на отбраната да поддържа техническото си предимство спрямо Китай и Русия. Коалицията за просперираща Америка - група, която иска да възстанови индустриалната база в САЩ и да гарантира веригите за доставки, наскоро спечели престижна награда от Националната асоциация за бизнес икономика за изследване, което показва, че постоянните мита за Китай ще бъдат от полза за икономиката на САЩ.       Може да се спори за ефикасността на митата, но все повече се приема за даденост, че САЩ се нуждаят от по-последователна национална икономическа стратегия в свят, в който държавният капитализъм е във възход. Въпросът е как тя да се постигне. И тук вътрешните противоречия в американската система на ненамеса в свободния пазар започват да се превръщат в проблем. Комисията към СВО, която изготви доклада за национална иновационна стратегия, се състои най-вече от представители на частния сектор от областта на финансите, технологиите и консултациите (включително топ служители в Alphabet, Apple, Facebook, както и Breyer Capital, Greylock и McKinsey). Има академични участници, като Лора Тайсън от Бъркли, ръководител на Икономическия съвет при Бил Клинтън, която отдавна настоява за индустриална политика, и генералът в пенсия Уилям Макрейвън, сега в Тексаския университет. В комисията няма, обаче, членове от публичния сектор, въпреки че докладът е най-вече за това какво трябва да прави правителството - препоръките включват повече федерална подкрепа за научноизследователска и развойна дейност, промени в имиграционната политика за привличане на квалифицирани мигранти и по-голям процент от разходите на федералните агенции и военните, насочени към технологична интеграция. Това отразява не само неспособността на настоящата американска администрация. То отразява разликата между това, което частният сектор иска от правителството, и това, което е готов да даде за подкрепа на публичния сектор. Ще спрат ли Apple, Alphabet и Facebook да изнасят печалбите си в чужбина? Ще вложат ли част от това, което репатрират в нещо различно от обратното изкупване на акции? Дали Силициевата долина и Уолстрийт ще преквалифицират безплатно милионите недозаети милениали? Как можем да преминем от 40-годишното мислене от гледна точка на страната на предлагането, което облагодетелства мултинационалните компании, към нещо, което по-добре подкрепя местните икономики и работниците? Това са големите въпроси без отговор. За да бъдем справедливи, някои фирми и търговски групи предоставиха ресурси за сближаване между публичния и частния сектор, и по-специално преподаватели и създатели на работни места (могат да се изтъкнат усилията на училищата P-tech на IBM и Кръглата бизнес маса относно професионалното обучение). Но ако Америка ще се конкурира с държавна икономика като Китай в дигиталната ера - такава, която изглежда поддържа динамиката на абсолютния победител – тя ще се нуждае от по-големи промени, движени от публичния сектор. За да ги постигне, ще има нужда и от промени в данъчната политика, които да позволят на правителството да обхване и пренасочи повече от богатството, създадено от частния сектор. Това е послание, което бизнесът не обича да чува. Но както и самото отделяне, то е на път.    ", "date": "2019.12.14", "title": "Американската икономика трябва да се отдели съзнателно"}
{"url": "http://www.classa.bg/%D1%81%D0%B2%D1%8F%D1%82/item/403448-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D1%82%D0%BB%D0%B0%D1%81%D0%BA%D0%B0-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%BA%D1%8A%D0%BC-%D1%80%D0%B0%D0%B7%D1%80%D0%B8%D0%B2-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0", "text": "В САЩ се обсъжда законопроект, според който Държавният департамент може да признае Русия като страна - спонсор на тероризма. Ако това се случи, тогава не само Москва, но и всички търговски партньори на Русия могат да попаднат под най-строги санкции. Защо е необходимо на противниците на Тръмп - е разбираемо. Дали администрацията на настоящия президент на САЩ ще вкара в черния списък нашата страна и как това ще се отрази на отношенията на двете ядрени сили? В очакване на момента, в който въпросът за импийчмънта срещу Тръмп отива за разглеждане в долната камара на Конгреса, където той ще бъде погребан, сенаторите не губят напразно време. Комитетът за външни отношения на Сената подкрепи законопроект, който задължава държавния секретар да разгледа въпроса „дали Русия е спонсор на тероризма и дали въоръжените групировки, спонсорирани от Русия, трябва да бъдат обявени за чуждестранни терористични организации“. Автор на документа „Предотвратяване на злонамерената дейност на Русия в областта на тероризма“ е сенаторът от Колорадо Кори Гарднър. Той обясни целта на новия закон в наскоро публикувана негова статия в The New York Times: След като законопроектът му беше подкрепен от сенатския комитет, Гарднър направи специално изявление, в което изброява основните грехове на Русия: „ . \" И следователно,  “, заключава Гарднър. В същото време сенаторът смята, че Русия заплашва не само Америка и нейните съюзници. Той пише пряко, че Владимир Путин  Тоест Русия е враг на цялото човечество, терорист и най-накрая трябва да я признаем като такъв на официално американско ниво. Това просто параноя ли е или елемент от вътрешнополитическата борба, поредният опит да се усложни установяването на контакти и отношения на Тръмп с Москва? В края на краищата всъщност няма шанс САЩ да признаят Русия като страна - спонсор на тероризма. Законопроектът на Гарднър ще бъде разгледан първо от Сената. Той може да го приеме, но това може да се случи и през тази, и през следващата година. Тогава документът ще отиде в Камарата на представителите, която ще го одобри, просто защото повечето демократи са там. Освен това законът ще трябва да бъде подписан от Тръмп. И той може просто да не го подпише (което се преодолява с нов вот на Конгреса), или може да сложи автографа си. След което Държавният департамент ще има три месеца. „ Така в рамките на три месеца Държавният департамент ще трябва да обясни на конгресмените защо смята Русия за спонсор на терористите или защо не я смята. Гарднър специално обясни в статията си в The New York Times: той разбира, че те могат да възразят, че „прилагането на „такъв токсичен етикет“ върху голяма световна сила, постоянен член на Съвета за сигурност на ООН, няма да я накара да отстъпи и може да нанесе още по-голяма вреда на американско-руските отношения, които и без това се намират на рекордно ниско равнище“. По-просто казано, обвинявайте сенатора, че се е опитал да влоши и без това лошите отношения между Москва и Вашингтон. На това той отговаря, че макар \" \", то: „ Всъщност Конгресът просто не може да обяви когото и да е за спонсор на тероризма. През годините на президентството на Тръмп той забележимо навлезе в сферата на правомощията на президента на Съединените щати и именно с цел блокиране на отношенията между САЩ и Русия. Списъкът на терористичните държави се поддържа от Държавния департамент, тоест от президентската власт. Междувременно Държавният департамент вече е формулирал своята позиция. Още през миналата седмица, на изслушване в Конгреса, заместник-държавният секретар на САЩ Дейвид Хейл отговори на подобен въпрос от сенатори. Хейл отбеляза, че Държавният департамент не вярва, че Русия е държавен спонсор на тероризма и трябва да бъде включвана в списъка: „ Просто няма шанс Държавният департамент, тоест Тръмп, да промени позицията си. И дори не защото твърдението „Русия е спонсор на тероризма“ не съответства на реалността - САЩ винаги са имали свои идеи за истината, а не за обективна реалност. Причината е друга. Признаването на Русия като „страна, спонсорираща тероризма“, е равносилно на разрушаване на отношенията с нашата страна. Не правно, а действително. Това не е обявяване на война, а стъпка в тази посока. Вече към пълно отхвърляне на контактите. Във Вашингтон сред настоящата администрация със сигурност няма лунатици, които да са готови да разрушат отношенията между двете страни. И не е ясно защо. Защото включването в списъка на страните, спонсориращи тероризма, не е само най-тежката форма на натиск върху чужда държава. Въпросът е не толкова в санкциите, които САЩ ще бъдат задължени да наложат на когото те признават за „спонсор на тероризма“, техният списък е почти неограничен и по същество слага край на дори двустранната търговия, а че подобно налагане на стигма означава крайна форма на обида за друга държава. Което се прилага, само когато или държавите са готови да прекратят всички отношения изобщо, или самата тази държава вече ги е прекъснала и сега Америка се опитва да прекъсне връзките ѝ с останалия свят. В случая с Русия нито първото, нито второто е възможно: Щатите няма да скъсат отношения с Русия, а опитите да изолират страната ни от външния свят се провалиха през 2014 г. Между другото, самият списък на държавите, спонсориращи тероризма, се появява в САЩ точно преди 40 години, на 29 декември 1979 г. Тогава беше съставен списък от четири държави. Той се променяше и за всички времена в него имаше само осем страни, а сега отново са останали четири. И само една държава е била в него през всички тези години. Без да знаем коя е, е невъзможно да се предположи. Това е Сирия, която в крайна сметка стана жертва на външни сили и терористи и почти изчезна от лицето на земята като единна държава. Въпреки това, Щатите я включват всяка година в своя списък. Списък на осъдените на смърт. Защото от първия списък на спонсориращите страни и четирите в крайна сметка бяха потопени в огън и смърт, унищожени и срутени: Сирия, Либия, Ирак и Южен Йемен. Сега, 40 години след като Щатите ги нарекоха „спонсори на тероризма“, във всички тези страни има война под една или друга форма, във всяка от тях американската армия е присъствала или присъства. Вярно е, че тези държави вече не са в списъка на Държавния департамент. Южен Йемен е изключен през 1990 г., след обединението си със Северен, Либия е „реабилитирана“ през 2006 г., а Ирак е окончателно отстранен през 2004 г., веднага след американската окупация (за първи път е изваден през 1982 г. в знак на подкрепа във войната с Иран). Но и четирите страни от първия списък са потопени в хаос. Следващите обвиняеми в списъка обаче се съпротивляваха, защото бяха по-силни и военно, и най-важното - по-силни по дух. Това е Куба, която беше в списъка от 1982 до 2015 година. Е, Кастро оцеля шест десетилетия и половина американска блокада и масовите американски атаки срещу него. Там е Иран, който беше включен през 1984 г., но който е в постоянна конфронтация със САЩ от 1979 г., тоест от Ислямската революция насам. И там е КНДР, която беше включена през 1988 г., изключена през 2008 г. и върната отново през 2017 година. Това, между другото, е единствената страна, внесена в списъка при Тръмп, но Ким с ядрените си оръжия не се страхува от никого в света. Судан се откроява, внесен в списъка най-скоро - през 1993 година. Той избяга от външната инвазия не заради силната си армия, а защото по време на гражданската война загуби южната си част, отделена от нея под контрола на „международната общност“. Сега в американския списък има четири държави - освен вечна Сирия и засегнатия Судан, това са непреклонните Иран и Северна Корея. Да се добави Русия към тях би било лудост за самите САЩ. Като се има предвид фактът, че Вашингтон дори няма дипломатически отношения с нито една от четирите страни в списъка, може да си представим каква ще бъде реакцията на Москва: прекъсване на дипломатическите отношения. Сенатор Гарднър може да си позволи да няма контакти и връзки с Русия, представяйки ни като изчадие адово и основен световен терорист. Но САЩ като държава не могат да си го позволят.    ", "date": "2019.12.14", "title": "Американски сенатор тласка САЩ и Русия към разрив на отношенията"}
{"url": "http://www.classa.bg/%D1%81%D0%B2%D1%8F%D1%82/item/403449-%D1%81%D0%B0%D1%89-%D0%B8-%D0%B5%D0%B2%D1%80%D0%BE%D0%BF%D0%B0-%D0%B6%D1%8A%D0%BD%D0%B0%D1%82-%D0%BF%D0%BB%D0%BE%D0%B4%D0%BE%D0%B2%D0%B5%D1%82%D0%B5-%D0%BE%D1%82-%D1%81%D0%B2%D0%BE%D0%B5%D1%82%D0%BE-%D0%BD%D0%B5%D0%B2%D0%B5%D0%B6%D0%B5%D1%81%D1%82%D0%B2%D0%BE", "text": "САЩ искаха да построят нова държава в Афганистан. Европа беше на път да «отвори сърцата» за мигрантите. И двата проекта се сринаха. Техните подходи към миграцията и ислямската заплаха бяха коренно различни, но също толкова неуспешни. И двата континента допуснаха една и съща грешка, пише експертът  по религии. САЩ искаше да изгради нова държава в Афганистан. Европа беше на път да «отвори сърцата» на мигрантите (цитат от реч на бившия шведски премиер Фредрик Райнфелд за ползите от миграцията, бел. ред.). И двата проекта претърпяха крах. И всичко това, защото политиците, пресата и управляващите не разбраха — или не искаха да разберат — същността на конфликта между западната и мюсюлманската култура. «Вашингтон пост» публикува подробно разследване за това, колко от американските пари са похарчени за възстановяване на Афганистан след краха на режима на талибаните през 2001 г. Разследването показа, че САЩ са похарчили общо 133 милиарда долара. Предвид инфлацията, това е дори повече от възстановяването на Западна Европа според следвоенния план Маршал. И това е само върхът на айсберга. Според политолога Neta Crawford от Браунския университет, съвкупността от операциите в Афганистан струва на хазната на САЩ почти трилион долара. Още по-прискърбно е, че помощта никога не е достигала адресата, тъй като е била разграбена от нечестни политици и корумпирани власти в Афганистан. И колкото повече пари се наливаха от Съединените щати, толкова повече се повишаваше корупцията — в крайна сметка тя стигна до афганистанското правителство. Тогава народът изгуби толкова много вярата си в демокрацията, закона и реда, че дори талибаните изглеждаха по-малкото зло. Последствията се оказаха повече от печални. Америка загуби почти 2,5 хиляди убити и 20 хиляди ранени. През 2015 г. Европейската комисия предложи да отпусне 2,1 милиарда долара за решаване на миграционната криза от другата страна на Средиземноморието. В допълнение към местната помощ, Европа предложи допълнителни помощи и облаги на всички, които пристигнаха. Днес в много европейски държави парите на данъкоплатците създадоха зони за отчуждение, където неевропейците, които живеят чрез европейските помощи, живеят компактно. Появиха се паралелни общества, в които имигрантите, които бяха готови да се интегрират, трябваше да се подложат на културния натиск на околната среда. От провала на масовата имиграция страдат европейците. На първо място, това е престъпността: вълна от изнасилвания, трафик на наркотици, грабежи. И, разбира се, тероризмът, защото той не само удря директно, но и сее страх. САЩ и Европа се опитаха да разрешат проблема по различни начини, но направиха една и съща логическа грешка. И двата континента пренебрегнаха предупреждението на професора от Харвард Самюел Хънтингтън, но той предупреди още през 90-те години, че цивилизацията на исляма е много по-различна от християнската, която приемаме за даденост и че ще бъде трудно да я „укротим“ на Запад, ако въобще е възможно това. Американските и европейските либерали решително отхвърлиха тази идея. Сега и двата континента жънат плодовете от своето невежество. Автор: Рони Бергрен — религиозен учен, блогър, журналист, водещ в American News Analysis, автор на «Срещата на Западния свят с войнствения ислям».    ", "date": "2019.12.14", "title": "САЩ и Европа жънат плодовете от своето невежество"}
{"url": "http://www.classa.bg/%D1%81%D0%B2%D1%8F%D1%82/item/403450-%D0%BF%D1%83%D1%82%D0%B8%D0%BD-%D1%80%D1%83%D1%81%D0%BA%D0%B8%D1%8F%D1%82-%D0%B3%D0%B0%D0%B7-%D1%89%D0%B5-%D0%B4%D0%BE%D0%BC%D0%B8%D0%BD%D0%B8%D1%80%D0%B0-%D0%B8-%D0%B2-%D0%B0%D0%B7%D0%B8%D1%8F,-%D0%BD%D0%BE-%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Стартирането на «Силата на Сибир» ще позволи на Русия да засили позициите си на китайския пазар на газ, но това не означава, че ще замени европейския пазар с азиатския, казва eкспертът Франсис Перен. Не забравяйте и за другите два мащабни проекта — «Северен поток-2» и «Турски поток». Русия и Китай наскоро откриха новия газопровод «Силата на Сибир», който ще позволи на руснаците да изнасят синьо гориво за азиатските си съседи. Как този тръбопровод променя ситуацията в енергийния сектор? Франсис Перин, старши сътрудник в Института за международни и стратегически изследвания (IRIS), изрази своето мнение по този въпрос. Става въпрос за изпълнението на първия договор за доставка на руски газ за Китай. Това е изключително важно събитие, като се има предвид тежестта на неговите участници. Русия е истински гигант в газовия сектор, вторият най-голям производител в света и първият износител на природен газ. Китай е първият световен потребител на всички енергийни ресурси. Освен това говорим за огромни обеми газ: 38 милиарда кубически метра ще се продават на Китай всяка година в продължение на 30 години, което е общо над трилион кубически метра. Сделката ще допринесе за икономическото, енергийното и отчасти стратегическото сближаване между двете страни, въпреки че има и някои нюанси. Въпреки че Русия утвърждава позицията си на китайския пазар на газ, който е много голям и показва бърз растеж, тя не иска да замени европейския пазар с азиатския. Русия и Газпром възнамеряват да останат основният доставчик на газ на европейския пазар, като същевременно развиват все по-често доставките за Азия. Русия се стреми да стане основен доставчик и на двата пазара. Точно такива бяха и са намеренията на Путин.    ", "date": "2019.12.14", "title": "Путин: Руският газ ще доминира и в Азия, но и в Европа!"}
{"url": "http://www.classa.bg/%D1%81%D0%B2%D1%8F%D1%82/item/403451-the-national-interest-%D0%BA%D0%B0%D0%BA-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D0%BD%D0%B0%D0%B7-%D0%B2-%D0%B7%D0%B0%D0%BF%D0%B0%D0%B4%D0%B5%D0%BD-%D0%B1%D0%B5%D1%80%D0%BB%D0%B8%D0%BD-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%B0%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D1%8A%D0%B2%D0%B5%D1%82%D0%B8%D1%82%D0%B5", "text": "Ако Студената война внезапно се превърне в \"гореща\", няма да има спасение за американския гарнизон в Западен Берлин. Позиционирани в центъра на комунистическа Източна Германия, американската Берлинска бригада, както и британските и френските гарнизони, със сигурност ще бъдат разбити от съветските и източногерманските сили. Тяхното присъствие помага да се запази свободата на половин Берлин от комунистическата власт. Всички обаче разбират, че това е задача за самоубийци. Но има уникално американско подразделение с още по-опасна мисия. Става дума за малък отряд, който от началото на войната трябва да провежда партизански акции срещу Съветите и техните марионетки. Тази фраза си струва да се повтори: в дълбините на Източна Германия, точно в средата на огромна съветска група войски и обширен апарат на тайната полиция, малък отряд от американски спецчасти трябва да взривява съветски складове за снабдяване и да ръководи дейността на местните групи за съпротива, пише  .   През годините на Студената война това подразделение променя името си повече от веднъж. Но, както пише ветеранът от отряда Джеймс Щейскал в страниците на книгата си \"Спецназ в Берлин. Тайните операции на елита на американската армия през 1956-1990 г.\" (Special Forces Berlin: Clandestine Cold War Operations of the US Army's Elite 1956-1990), цитиран от  , те винаги знаят какво правят.  Спецназът на сухопътните войски на САЩ се появява през 1952 г., а през 1956 г. в Берлин е изпратено подразделение на спецназа. То трябва да организира саботаж на жизненоважни съоръжения като станции за сортиране, мостове, системи за военно управление, свързочни центрове, складове за горива и смазочни материали, електростанции и вътрешни водни пътища. Щейскал пише: Това е изключително трудна задача за подразделение с малко над 100 души Парадоксално е, че задачата на спецназа е облекчена поради естеството на Берлинската стена. Тя е построена с цел да не пуска хората да бягат извън Източна Германия, а не в Източна Германия. Независимо от това, в случай на избухване на война, съветските и източногерманските войски ще започнат внезапно и мащабно нападение над Западен Берлин. Спецназът има много малко време да напусне казармата и да проникне в Източна Германия, преди съветската армия да започне да се движи на запад. Спецназовците от Западен Берлин противостоят не само на Съветската армия и КГБ. Те имат също толкова страшен враг в лицето на американското правителство. ЦРУ трябва да създаде подземни партизански групи в Източна Европа, а Зелените барети да ги обучават и ръководят. Шпионският отдел обаче няма много късмет в това начинание. Още по-важна е задачата, която спецчастите изпълняват и до днес: пряко участие в офанзивни операции като елитна щурмова пехота. До 1970-те години берлинският отряд все повече се подготвя за антитерористични мисии. През 70-те и 80-те години на миналия век вълна от тероризъм обхваща Европа. Появяват се фракцията \"Червена армия\", \"Червените бригади\" и Карлос Чакала и изкушението да се използват специални сили срещу тях е много голямо. Но разбиване на врати за спасяване на заложници - това е далеч от уменията, необходими за оцеляване в горите на Източна Германия. Във всеки случай, когато стената пада през 1989 г., Западен Берлин става единен Берлин. През август 1990 г. берлинското подразделение е разпуснато. \"Бивш войник от спецназа (който не служи в Берлин) веднъж ми каза, че съветите са имали снимки на всички членове на този отряд. Вярно или не, но документите, открити след обединението на Германия, сочат, че разузнаването на ГДР не знае нищо за това подразделение до 1975 година.\" Щейскал дори признава, че би било много трудно берлинският спецназ да изпълни мисията си по време на войната. Независимо дали командосите са се занимавали с преследване или са наблюдавали източногермански шпиони, които тайно влизат в Западен Берлин, работата им е била напрегната, но много вълнуваща и интересна. Берлинският спецназ обаче е на фронтовата линия, в най-известната гореща точка на Студената война, и почти никой не е знаел за неговото съществуване:", "date": "2019.12.14", "title": "The National Interest: Как американските спецназ в Западен Берлин провеждат акции срещу съветите"}
{"url": "http://www.classa.bg/%D1%81%D0%B2%D1%8F%D1%82/item/403452-%D1%83%D0%B4%D0%B0%D1%80-%D0%B7%D0%B0-%D1%82%D1%80%D1%8A%D0%BC%D0%BF-%D0%B4%D0%BE%D0%BA%D0%BB%D0%B0%D0%B4-%D1%80%D0%B0%D0%B7%D0%BA%D1%80%D0%B8-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%B8%D0%B2%D0%B0%D0%BD%D0%BA%D0%B0-%D0%B8-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8%D0%BD", "text": "Новината, че Кристофър Стийл познава Иванка Тръмп лично и е обсъждал съвместната работа по чуждестранни бизнес проекти, сериозно подкопава твърденията на американския президент и неговите поддръжници, че бившият офицер от МИ6 е мотивиран от злоба при съставянето на експлозивното му досие за \"Русиягейт\". От месеци се носят слухове за минали връзки между Стийл и лагера на Тръмп. Сега в доклад се появиха подробности, в които се разглежда какво предизвика разследвания относно намесата на Кремъл в президентските избори в САЩ. Докладът е разпореден от главния прокурор на САЩ Уилям Бар с изричната цел да се докажат опити за подобна намеса, водени от политически пристрастия. Документът от 476 страници от генералния инспектор на Министерството на правосъдието Майкъл Хоровиц отхвърли твърденията за пристрастност към ФБР, като заяви, че \"никакви политически пристрастия или неправилна мотивация не влияят върху решенията за започване на разследванията\". Това освободи Стийл от \"недобросъвестност\" при съставянето на досието му, но също така прие, че е имало \"липса на преценка\" от негова страна при представянето на някои от неговите заключения. Но докладът на Хоровиц също даде възможност на Стийл да отрече в показанията си, че е бил отмъстителен към семейството на Тръмп от самото начало. Идеята беше \"нелепа\", настоя бившият офицер на МИ6, подчертавайки, че ако не друго, той е \"благосклонно настроен към семейството на Тръмп, преди да започне изследванията си\". Той каза на служителите на Министерството на правосъдието, че се е срещал с \"член на семейството на Тръмп в Trump Tower и \"е бил приятел\" (с члена на семейството) от години\", като дори е дал на този човек \"семеен тартан\" (бел. ред.: шотландското каре). Те били достатъчно близки, за да обсъдят, при размяна на имейли през 2008 г., среща за вечеря в ресторант близо до Trump Tower в Ню Йорк. Документът на Министерството на правосъдието не посочва член на семейството на Тръмп. Самоличността беше предоставена от телевизионния оператор ABC, откъдето твърдят, че са видели имейли между Стийл и Иванка Тръмп. Стийл е съосновател на фирмата за бизнес проучване Orbis в Лондон. След като напусна MИ6, където оглавяваше бюрото за Русия, беше нает от противниците на Тръмп, за да проучи руските му връзки чрез американската компания Fusion GPS. Стийл каза на разследването на Хоровиц, че неговият доклад \"не е проектиран да бъде завършен и вместо това трябва да бъде обявен устно\". Документът му е \"предимно от един източник\", но включва \"основни проучвания и преценката му като разузнавач\". Привържениците на Тръмп редовно твърдят, че докладът на Стийл е довел до разследванията на американските органи за сигурност. Всъщност началото на разследванията бе свързано с информация, предадена на тогавашния върховен комисар на Австралия в Лондон, Александър Даунер, от Джордж Пападопулос, външнополитически съветник за кампанията на Тръмп, през май 2016 г. Тази информация беше предадена на ФБР от австралийската Централна разузнавателна организация (CIO). Въпреки това Стийл се превърна в редовна мишена на нападки от лагера на Тръмп. Говорейки за него, американският президент го нарече по различни начини от „неуспешен шпионин\", \"измамник\", „славата на измаменото досие\" и \"връзка с Кривата Хилари\". Няма доказателства, че Иванка Тръмп и Стийл са влезли в бизнес отношения. Името й обаче изплува многократно по време на разследването на Тръмп и връзката с Русия от специалния адвокат Робърт Мюлер и други. Твърди се, че тя и брат й Доналд-младши получават редовни актуализации от личния адвокат на Доналд Тръмп Майкъл Коен (който вече е в затвора, арестуван при разследването на Мюлер), за проект на организацията на Тръмп - Moscow Tower, в руската столица. Иванка Тръмп заяви, че \"участва само в минимална степен\". А Тръмп-младши каза на съдебната комисия на Камарата, че не е много запознат в показания, дадени през септември 2017 г. Приблизително по същото време се появиха подробности за участието на Феликс Сатер, приятел на Коен от детството, в семейството на Тръмп. Сатер, роден Феликс Шеферовски в Русия, веднъж бе вкаран в затвора за намушкване на мъж в шията и лицето със столчето на счупена коктейлна чаша (от маргарита) и отново беше преследван през 1998 г. за ролята си в инвестиционна измама на руската и американската организирана престъпност спрямо възрастни хора. Той избегна затвора и потенциална присъда от 20 години, като стана информатор на ФБР и плати гаранция от 25 000 долара. Според документи на прокуратурата той се превърнал в източник на информация, включително за мафията и Ал Кайда. По-късно Сатер влезе в бизнес с Тръмп и стана партньор на бъдещия президент чрез компания, наречена Bayrock, във връзка с изграждането на хотел Trump SoHo. Двамата се появиха на церемонии по рязане на ленти за съвместни проекти и заедно бяха в командировки. Сатер се похвали, че е толкова близък със семейството на Тръмп, че Доналд го помолил да заведе сина и дъщеря му на екскурзия до Москва. Като човек с очевидни връзки, той уредил по време на пътуването Иванка да седне на креслото на Путин в президентския кабинет в Кремъл. Иванка Тръмп припомни, че пътуването й до Москва включва \"кратка обиколка на Червения площад и Кремъл\" и това може да е свързано със седене на бюрото на Путин. Тя обаче не можеше да си спомни добре дали го е направила.  ", "date": "2019.12.14", "title": "Удар за Тръмп - доклад разкри връзка между Иванка и британски шпионин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403453-%D0%B1%D0%BE%D1%80%D0%B8%D1%81%D0%BE%D0%B2-%D1%83%D1%81%D0%BF%D1%8F%D1%85%D0%BC%D0%B5-%D0%B4%D0%B0-%D0%BF%D1%80%D0%B8%D0%B2%D0%BB%D0%B5%D1%87%D0%B5%D0%BC-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BA%D1%8A%D0%BC-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Днес се провежда Годишния форум за устойчивост на Западните Балкани. На събитието присъства и министър-председателят на България Бойко Борисов. Събитието е организирано от Международния републикански институт на САЩ (IRI) и се провежда в София от 12-14 декември. То е с подкрепата на Бюрото за конфликти и стабилизиращи операции към Държавния департамент на САЩ и в сътрудничество с българското Министерство на вътрешните работи. „Страните от Балканския полуостров успяхме да направим така, че да ни обърнат внимание. Повече от 10-15 години Балканите не предизвикваха интерес. Радвам се, че със започването на нашето председателство поставихме темата „Западни Балкани многото процеси\" в центъра на вниманието и на европейските колеги и на САЩ. Надявам се Северна Македония да покаже разликата в развитието си и в същото време очаквам останалите държави, които искат да се присъединят към ЕС, внимателно да си премерват поведението и стъпките. Разкрачената поза не е полезна за никого - или си в НАТО или не си\", каза Борисов.", "date": "2019.12.14", "title": "Борисов: Успяхме да привлечем вниманието към Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403454-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D1%82%D0%B0%D0%BD%D0%B5%D0%B2%D0%B0-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5-%D0%B2%D1%81%D0%B5-%D0%BE%D1%89%D0%B5-%D0%BD%D0%B5-%D0%B5-%D0%BE%D1%82%D0%BC%D0%B8%D0%BD%D0%B0%D0%BB%D0%B0", "text": "\"Последната половин година за мен е най-тежката в професионален план. Но това не трябва да е оценка за това каква година изпраща българското земеделие\", каза в студиото на \"Денят започва с Георги Любенов\" министърът на земеделието Десислава Танева. В сектора на зърнопроизводството изпращаме една добра година. Въпреки сушата достигаме рекорди добив на пшеница. Министърът не пропусна обаче да отбележи като събитие за 2019 година кризата с африканската чума по свинете.   Африканската чума по свинете все още не е отминала, каза министърът. Предстоят още предизвикателства, но Танева очаква през 2020 година да сме по-подготвени. При дивите свине продължава да се извършват отстрели всяка седмица. Около 2 300 свине се отстрелват всеки уикенд. Положителни проби за АФЧ има в цяла Източна България, до границите с Гърция и Турция. 137 000 свине у нас бяха убити през тази година. Щетата от миналата година подлежи на бързо възстановяване, увери Танева. Значително ще бъдат завишени мерките за биосигурност. Все още във всички проби не се установява наличие на антитела, което показва, че става въпрос за начален стадий на това заболяване. За началото на годината е подготвена нова информационна кампания за това как хората могат да се предпазят. Десислава Танева: Ако всички са стриктни щетите ще бъдат минимални.", "date": "2019.12.14", "title": "Десислава Танева: Африканската чума по свинете все още не е отминала"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403455-%D0%BC%D0%B0%D0%B9%D1%81%D1%82%D0%BE%D1%80%D1%8A%D1%82-%D0%B8-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B0-%D0%BD%D0%B0-%D0%B1%D1%83%D0%BB%D0%B3%D0%B0%D0%BA%D0%BE%D0%B2-%D1%81-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B0-%D0%B5%D0%BA%D1%80%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "Австралийският режисьор Баз Лурман възнамерява да екранизира романа „Майсторът и Маргарита\". Той вече се е свързал с притежателите на авторските права и е сключил споразумение за екранизацията на книгата, съобщава Дедлайн. Самият режисьор призна, че се възхищава на произведението „Майсторът и Маргарита\" от 20 години. Люрман каза, че дълго време не е могъл да открие притежателите на авторските права на тази книга, продуцентите Светлана Мигунова-Дали и Грейс Ло. Филмът ще бъде създаден от студио „Baz&Co\". Баз Люрман възнамерява да поеме ролята на продуцент и режисьор на лентата. Холивудският режисьор е създател на филмите „Великият Гетсби\" и „Мулен Руж\". За последния филм Лурман е номиниран за престижната награда „Оскар\". Що се отнася до романа, той многократно е екранизиран. Последната филмова адаптация е поредица, състояща се от 10 епизода, от 2005 г. Неин режисьор е Владимир Бортко. Михаил Булгаков започва работа върху романа в началото на 20-те години, която продължава до смъртта му през 1940 година. Първата версия на произведението не стига до читателите - Булгаков изгаря произведението си. Сегашният вариант на романа, известен в целия свят, събира буквално страница по страница от черновите записки неговата съпруга.    ", "date": "2019.12.14", "title": "\"Майсторът и Маргарита\" на Булгаков с холивудска екранизация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403456-%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%81%D0%BA%D0%B8-%D1%81%D0%B5%D0%B7%D0%BE%D0%BD%D0%B0-%D0%B2-%D0%B1%D0%B0%D0%BD%D1%81%D0%BA%D0%BE", "text": "Зимата дойде и любителите на зимните спортове с нетърпение чакат откриването на ски сезона. С безплатни лифтове вчера в Пампорово отварят частично ски зоната, а в Банско официалното откриване е днес. Ски легендата Марио Мат ще бъде там, за да даде старт на новия сезон.", "date": "2019.12.14", "title": "Откриват ски сезона в Банско"}
{"url": "http://www.classa.bg/%D1%81%D0%B2%D1%8F%D1%82/item/403436-%D1%88%D0%B2%D0%B5%D0%B4%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D1%80%D0%B5%D0%BC%D0%B0%D1%85%D0%BD%D0%B0-%D0%BE%D0%BB%D1%82%D0%B0%D1%80-%D1%81-%D0%BB%D0%B3%D0%B1%D1%82-%D1%82%D0%B5%D0%BC%D0%B0%D1%82%D0%B8%D0%BA%D0%B0-%D0%BD%D0%BE-%D0%BD%D0%B5-%D0%BF%D0%BE-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BE%D1%87%D0%B0%D0%BA%D0%B2%D0%B0%D1%82%D0%B5", "text": "След две седмици обсъждане църквата в Швеция реши, че новопридобитата картина, с ЛГБТ насоченост, е твърде проблематична, за да послужи за нейния олтар. Изобразяването на Адам и Ева като две еднополови двойки не беше проблем. Църквата \"Свети Павел\" в южния град на Малмьо прие картината като част от своя олтар преди две седмици. Произведението на шведския фотограф и художник Елизабет Олсън Уолин трябваше да символизира всеобхватност. Но то предсказуемо генерира много шум, като привлече онлайн както похвали, така и спорове. След като анализира обратната връзка, църквата реши да свали картината и да я премести на „друго място извън олтарната стая\", разкри пастор Пер Свенсън. Но не както се очакваше, не повторното представяне на библейската история за Адам и Ева като приказка за две голи еднополови двойки в Райската градина тласна църковните служители да преместят картината. „Тази част на картината е напълно непротиворечива\", каза Свенсън. Пасторът обаче имал проблем със змията, която изкушила Адам и Ева да опитат забранения плод. В картината тя е изобразена като транссексуална личност. „Змията традиционно символизира злото и превръщането му в трансджендър може да означава, че трансджендърът е зъл или е дяволът\", обясни Свенссон. Освен това картината съдържа ябълки, библейски символ на знанието, добави пасторът. Това поставя въпрос относно вида на знанието, което изобразява картината, заедно с „толкова много различни интерпретации\", които правят образите проблематични, каза Свенсън.", "date": "2019.12.14", "title": "Шведската църква премахна олтар с ЛГБТ тематика... но не по причината, която очаквате"}
{"url": "http://www.classa.bg/%D1%81%D0%B2%D1%8F%D1%82/item/403437-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%B8%D0%B7%D0%B8%D1%81%D0%BA%D0%B2%D0%B0%D1%82-%D0%BE%D1%82-%D0%B5%D1%81-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8", "text": "Полша, Унгария и Чешката република отправиха в четвъртък искания, които могат да блокират споразумението за новия тласък на ЕС към климатен неутралитет до 2050 г., заявявайки, че бедните не трябва да поемат разходите. На срещата на върха в Брюксел се очаква мнозинството от 27 лидери на ЕС да предложат на източните държави-членки финансови стимули, за да спечелят подкрепата им за основната цел – нетно нулеви емисии на парникови газове до средата на века, съобщава Reuters. „Не можем да позволим на брюкселските бюрократи да карат бедните хора и бедните страни да плащат разходите за борбата срещу изменението на климата\", заяви премиерът на Унгария Виктор Орбан преди срещата. „Трябва да получим ясни финансови гаранции и да договорим условията за това.\" Срещата на върха е първата, откакто германката Урсула фон дер Лейен встъпи в длъжност като нов ръководител на изпълнителната комисия на ЕС.", "date": "2019.12.14", "title": "Източноевропейските държави изискват от ЕС средства за решаване климатичните проблеми"}
{"url": "http://www.classa.bg/%D1%81%D0%B2%D1%8F%D1%82/item/403438-%D0%BB%D0%BE%D0%B7%D1%83%D0%BD%D0%B3%D1%8A%D1%82-%D0%BD%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%E2%80%9E%D0%BD%D0%B0%D0%BF%D1%80%D0%B0%D0%B2%D0%B5%D1%82%D0%B5-brexit%E2%80%9C-%D1%81%D0%B5-%D0%B8%D0%B7%D0%BF%D0%BB%D0%B0%D1%82%D0%B8-%D0%BF%D1%80%D0%B5%D0%B4-%D1%83%D1%80%D0%BD%D0%B8%D1%82%D0%B5", "text": "Обещанието на Борис Джонсън най-накрая да извърши Brexit доведе до победа в изборите, казаха анализаторите, отбелязвайки, че Лейбъристката партия не успя да признае, че това са избори само с един въпрос. Парламентарното влачене на напускането на ЕС задвижи торите да задминат политическите си съперници по време на предсрочните избори в четвъртък, аргументира се Аластър Доналд, асоцииран директор на Академията на идеите. Хората понесоха огромен натиск през последните три или четири години - или да отменят резултатите, или да проведат втори референдум. Те издържаха на този натиск и казаха „искаме да се направи Brexit\". Той посочи, че дори „демократично настроени остатъци\" са гласували за Джонсън на фона на нарастващия гняв към лейбъристите и либералдемократите, които се опитват да блокират Brexit. Лошият избор на политика от опозицията засили популярността на Джонсън пред урните, заяви журналистът Нийл Кларк. Лейбъристите направиха огромна грешка, като не подкрепиха сделката на Борис Джонсън за Brexit в Парламента, защото ако го бяха направили, изборите, които идват след това, нямаше да се отнасят за Brexit, защото Brexit щеше да бъде постигнат. Макар все още да не е приключило преброяването на гласовете, торите преминаха прага на мнозинството в петък сутринта.", "date": "2019.12.14", "title": "Лозунгът на Джонсън „Направете Brexit“ се изплати пред урните"}
{"url": "http://www.classa.bg/%D1%81%D0%B2%D1%8F%D1%82/item/403440-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D1%82-%D1%81%D0%BB%D0%B5%D0%B4-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D1%82%D1%83%D0%B8%D1%82%D0%BE%D0%B2%D0%B5-%D0%B8-%D1%81%D0%BB%D1%83%D1%85%D0%BE%D0%B2%D0%B5-%D0%B7%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%82%D0%B0-%D0%BF%D0%BE-%D0%BF%D1%80%D0%B8%D0%BD%D1%86%D0%B8%D0%BF-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%BA%D0%B8%D1%82%D0%B0%D0%B9", "text": "Американските пазари се радват на ръст, след като президентът на САЩ Доналд Тръмп намекна за предстояща търговска сделка с Китай, а медиите съобщават, че администрацията на САЩ е постигнала принципно споразумение с Пекин, позовавайки се на свои източници. Акциите скочиха в четвъртък преди края на търговията, след като Bloomberg съобщи, че преговарящите в САЩ са договорили условията на търговската сделка с Китай на първа фаза, която сега трябва да бъде одобрена от Тръмп. По-рано през деня самият президент разбуни духовете съобщавайки за предстоящата „МНОГО ГОЛЯМА\" сделка с Китай след бурната търговска война, която бушуваше месеци между двете страни.   Dow се повиши с 220 пункта до 28,132.05, показвайки ръст от 0,79 процента; Nasdaq Composite нарасна с 0,73, а S&P 500 - с 0,86 процента. И трите индекса достигнаха рекордни стойности през деня по време на търговската сесия. Съобщението за търговската сделка може да бъде направено много скоро, според съобщенията в медиите. САЩ и Китай се съгласиха още през октомври да сключат предварително търговско споразумение, но досега преговарящите не успяваха да подготвят взаимноприемлива сделка. Слухът за сделка по фаза едно идва в рамките само на дни преди новия срок за митата. Ако сделката действително не бъде постигната до събота, се очаква САЩ да наложат 15 процента мита върху китайски продукти на стойност 160 милиарда долара, включително на кива жизненоважни потребителски стоки като дрехи, смартфони и друга електроника. През октомври информационни течове около сделката с Китай разтърсиха пазара, но по-късно те се оказаха неверни.", "date": "2019.12.14", "title": "Акциите на САЩ се повишават след президентски туитове и слухове за постигната \"по принцип\" търговска сделка с Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403441-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D0%B3%D1%83%D0%B1%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%BE%D1%82-%D0%BE%D1%80%D1%8F%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%BA%D0%BE%D1%85%D0%B5%D0%B7%D0%B8%D0%BE%D0%BD%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "За първи път, въпреки потвърдените санкции срещу Русия, за нея вчера се говореше толкова добре, разказа министър-председателят България няма да загуби средства, въпреки орязването на парите за кохезионна политика в многогодишната финансова рамка на Европейския съюз за периода 2021-2027 година. Това заяви министър-председателят Бойко Борисов в Брюксел, където участва в срещата на върха на Европейския съвет, предаде БНР.  \"България, въпреки че Великобритания няма да внася вноска - вече е сигурно след изборите вчера - няма да загуби пари. Дори малко ще са повече! От кохезионната политика, около 80 милиона, мисля, че са ни по-малко, но ние така или иначе през бюджета компенсираме с нови инфраструктурни проекти. Имаме нови 250 милиона евро, които може да похарчим за слаборазвитите региони. Това е Северозапада, Родопите. Така че, ако успеем да си защитим този бюджет, аз мисля, че ще е добре за България,\" обясни премиерът.  За първи път, въпреки потвърдените санкции срещу Русия, за нея вчера се говореше толкова добре, каза Борисов.    ", "date": "2019.12.14", "title": "Премиерът: България няма да загуби средства от орязването на парите за кохезионна политика"}
{"url": "http://www.classa.bg/%D1%81%D0%B2%D1%8F%D1%82/item/403442-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BD%D0%BE%D0%B2%D0%BE%D1%82%D0%BE-%D1%82%D0%B0%D0%BA%D1%82%D0%B8%D1%87%D0%B5%D1%81%D0%BA%D0%BE-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0-%D0%B0%D1%81%D0%B8%D0%BC%D0%B5%D1%82%D1%80%D0%B8%D1%87%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%81%D0%B0%D1%89", "text": "Високопоставен служител на Министерството на отбраната каза, че Москва засилва настоящия си потенциал \" за бързо затваряне на пропастта с превъзхождащите неядрени сили на Вашингтон \". Русия разработва тактически ядрени оръжия, като крилатата ракета \"Буревестник\" и подводният дрон \"Посейдон\" - и двете с ядрена установка за задвижване - за да предизвика американските неядрени сили. Това е мнението на заместник-помощника на министъра на отбраната по ядрените въпроси Питър Фанта на среща с журналисти. \"Защо Русия укрепва своя съществуващ потенциал и обръща внимание на технологичното предизвикателство ... разработване на подводница с голям обсег, оборудвана с ядрена централа, хиперзвукови крилати ракети, крилати ракети с ядрено задвижване?\", попита висшият служител, цитиран от репортер, който присъства на срещата. И отговаряйки на собствения си въпрос, Фанта каза, че това е „предизвикателство и асиметрична заплаха за неядрените сили на САЩ\". Подсекретарят подчерта, че това е начин за \"бързо затваряне на пропастта с превъзхождащите неядрени сили на САЩ \". Той е „скъп и сложен, но и интелигентен\". Освен това той отбеляза необходимостта от модернизиране на американската ядрена триада, припомняйки, че стратегическият бомбардировач B-52, който все още е на служба в американската армия, е създаден в средата на 20 век. Миналата седмица помощник държавният секретар на САЩ за международна сигурност и неразпространение, Кристофър Форд, заяви, че Русия разработва нови системи за доставяне на ядрено оръжие и че САЩ нямат подобни оръжия. Като пример той посочи ракетната система Сармат, както и хиперзвуковите оръжия Посейдон и Буревестник.", "date": "2019.12.14", "title": "Пентагонът: \"Новото тактическо ядрено оръжие на Русия представлява асиметрична заплаха за САЩ\""}
{"url": "http://www.classa.bg/%D1%81%D0%B2%D1%8F%D1%82/item/403443-%D0%B4%D0%B6%D0%BE%D0%BD%D1%81%D1%8A%D0%BD-%D1%81%D0%BF%D0%B5%D1%87%D0%B5%D0%BB%D0%B8,-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D0%B3%D1%83%D0%B1%D0%B8", "text": "Моментът наистина е исторически: резултатът от тези избори ще определи за години напред съдбата на Обединеното кралство. Но какво губи Великобритания, когато печели Джонсън?         Последният път, когато британските консерватори постигнаха подобна съкрушителна победа, беше на изборите през 1987 година. Тогава премиер беше Маргарет Тачър, която се заканваше на ЕС, размахвайки енергично чантичката си, че ще си поискат парите обратно.  Сега британският гняв се изразява в тези три думи: „Да приключим с Брекзит“ (Get Brexit done). Само че приключване засега няма и не се очертава да има в обозримо бъдеще.  Живеем във времена на откровени лъжи, неизпълнени обещания и на  . Образование, престъпност, бездомници и една загиваща Национална здравна служба – всичко е впрегнато в пропагандната машина за печелене на гласове. Борис Джонсън усвои почти всички трикове от каталога на Доналд Тръмп. И никой не се стряска от това. Джонсън ще продължи да залъгва Великобритания, че излизането от ЕС ще е лесно и меко, и че още в края на преходния период през декември 2020 година ще има търговска сделка с Общността. Само да припомним: на ЕС и Канада им трябваха цели 10 години, за да финализират търговското си споразумение.  Провалът на лейбъристите  Къде сбъркаха лейбъристите? Много просто: грешката им беше Джереми Корбин. Имало ли е изобщо друг по-недолюбван и колеблив лейбъристки лидер? И наистина ли той си вярваше, че още веднъж ще успее да попречи на торите да спечелят мнозинство - както през 2017 година с   начело?  Корбин няма друг избор, освен да си подаде оставката и така да направи една последна услуга на своята партия. Той вече заяви, че няма да се кандидатира за следващите избори – нещо, което всъщност трябваше да направи още преди сегашните. Голям удар за лейбъристите е това, че те не успяха да спечелят в избирателните региони, които са смятани за тяхна крепост - т. нар. „червена стена“. Става въпрос за обширни райони в постиндустриална Северна Англия, където политиката на икономии на консерваторите осакати обществото и икономиката и направи бедните дори още по-бедни. Партията на Корбин се оправдава за катастрофалния си резултат на тези избори с това, че хората били уморени да се занимават с проточилия се Брекзит. Това е твърде елементарно обяснение. Да не говорим, че още по-малко помогна двойнственото отношение на Корбин по въпроса за Брекзит. Много по-сложно е обяснението защо лейбъристите се провалиха на тези избори срещу една партия, чието некадърно управление в продължение на години съсипва страната - социално и икономически. Лейбъристката партия е в дълбока криза и губи все повече значението си, подобно на социалдемократите в Германия. Тези избори бяха по-скоро състезание за приемане на по-малкото зло.   Едва ли. Но избирателите бяха разтревожени повече от обещанията на Корбин.  Най-болезнена е непоправимата вреда, която този резултат ще нанесе върху и бездруго дълбоко разделената и поляризирана страна. Разединеното кралство?  Шотландия изглежда ще се вслуша в призива на Шотландската национална партия, която ще засили натиска си за провеждане на нов референдум за независимост. Разбира се, че правителството на консерваторите ще се противопостави на подобна стъпка. Предизвикателството обаче вече е хвърлено – шотландската министър-председателка Никола Стърджън заяви, че Борис Джонсън няма мандат, позволяващ му да извади страната ѝ от ЕС. Дали ирландските националисти, които за пръв път спечелиха много повече гласове от пробританските юнионисти, също ще настояват за  ? Резултатът от тези избори е важен и от друга гледна точка: той ще определи каква роля ще играе занапред Великобритания на световната сцена. И трябва да кажем, че ставаме свидетели на трансформация на британската политика, която ще сложи отпечатък върху страната за години напред.", "date": "2019.12.14", "title": "Джонсън спечели, Великобритания загуби"}
{"url": "http://www.classa.bg/%D1%81%D0%B2%D1%8F%D1%82/item/403444-%D1%81%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D1%81%D0%B0%D1%89-%D0%BF%D1%80%D0%B8%D0%B7%D0%BD%D0%B0-%D0%B0%D1%80%D0%BC%D0%B5%D0%BD%D1%81%D0%BA%D0%B8%D1%8F-%D0%B3%D0%B5%D0%BD%D0%BE%D1%86%D0%B8%D0%B4,-%D0%B8%D0%B3%D0%BD%D0%BE%D1%80%D0%B8%D1%80%D0%B0%D0%B9%D0%BA%D0%B8-%D0%B2%D1%8A%D0%B7%D1%80%D0%B0%D0%B6%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D1%82%D1%83%D1%80%D1%86%D0%B8%D1%8F", "text": "Сенатът на САЩ единодушно прие резолюция, признаваща за геноцид масовото убийство на арменци в епохата на Османската империя. Този ход вероятно ще задълбочи още развала на връзките на САЩ с Анкара, която се противопоставя на тази дефиниция от десетилетия.   Резолюцията беше приета от Сената в четвъртък. Това беше четвъртият опит за приемането й, тъй като предишните усилия бяха блокирани от трима сенатори на GOP. „Току-що приехме резолюцията за арменския геноцид ... и е уместно Сенатът да застане от правилната страна на историята. Тя е възпоменание на истината за арменския геноцид \", заяви вносителят на резолюцията, сенатор Боб Менендес (D-N.J.). Признаването на масовото убийство на 1,5 милиона арменци по време на Първата световна война като „геноцид\" беше категорично противопоставяно от администрацията на Тръмп, която твърди, че подобен ход ще развали още повече напрегнатите отношения с Турция. От своя страна Анкара отдавна отрича да са се случвали масови убийства, настоявайки, че десетки хиляди и турци, и арменци са били убити в резултат на войната. Подобна резолюция беше приета от Камарата на представителите още през октомври с огромно мнозинство. Този ход хвърли Турция в бяс, като министърът на външните работи на страната Мевлют Чавушоглу нарече решението „нищожно, срамно и дребнаво отмъщение, заради независимата външна политика на Турция.\" Решението на Сената вероятно ще предизвика същата реакция, още повече, че резолюцията беше приета ден след като Сенатският комитет по външни отношения прие законопроекта за санкциите срещу Турция заради настъплението й в Североизточна Сирия и закупуването на руските противовъздушни системи С-400. Законодателството е последният опит за притискане на американския президент Доналд Тръмп да заеме по-строга позиция по отношение на Турция, която неговите вносители определиха като предназначена да \"промени поведението на Анкара \". Анкара обаче вече отхвърли инициативата, сигнализирайки, че нейното „поведение\" ще остане същото. „Тези инициативи нямат друга функция освен да навредят на турско-американските отношения\", се казва в изявление на турското министерство в отговор на законопроекта.", "date": "2019.12.14", "title": "Сенатът на САЩ призна арменския геноцид, игнорирайки възраженията на Тръмп и Турция"}
{"url": "http://www.classa.bg/%D1%81%D0%B2%D1%8F%D1%82/item/403445-%D1%81%D0%B0%D1%89-%D0%BE%D1%81%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8%D1%8F-%D0%B5-%D0%B8%D0%B7%D0%B2%D1%8A%D1%80%D1%88%D0%B8%D0%BB%D0%B0-%D0%B3%D0%B5%D0%BD%D0%BE%D1%86%D0%B8%D0%B4", "text": "Решението е историческо: и двете камари на американския Конгрес приеха резолюция, с която официално обявиха за геноцид избиването на арменците в Османската империя. Турция, съвсем очаквано, реагира остро.       Американският Конгрес официално обяви за геноцид избиването на арменците в Османската империя. Сенатът гласува единодушно съответната резолюция, която още през октомври бе приета от Камарата на представителите. В текста се казва, че САЩ признават извършеното срещу арменците за геноцид и осъждат избиването на 1,5 милиона арменци в Османската империя. Още след гласуването през октомври Турция, като наследница на Османската империя, заяви, че правителството и народът ѝ смятат резолюцията за „нищожна и невалидна\". \"Без никакво значение\" Правителството в Анкара признава, че по време на войната са били убити между 300 000 и 500 000 арменци, но категорично отхвърля обвиненията в геноцид. По време на Първата световна война арменците са подложени на систематични преследвания, а много от тях са прокудени в сирийската пустиня и практически обречени на смърт. За броя на загиналите има различни тълкувания: някои историци говорят за стотици хиляди, други - за 1,5 милиона жертви.     След като в края на октомври Камарата на представителите прие резолюцията, Ердоган я нарече  , а турското външно министерство заяви, че тя не почивала върху „никакви исторически основи\". Според министерството, този документ нямал обвързваща юридическа сила и представлявал просто „политическа стъпка без никакво значение\", насочена към „арменското лоби и антитурските групи\". Всички те вече са обявили зверствата за геноцид Франция беше първата голяма европейска страна, която през 2001 година обяви избиването на арменците в Османската империя за геноцид. През 2016 година и  . Русия, Швейцария, Нидерландия и още над десет други държави също обявяват избиването на арменците за геноцид. Южнокавказката република Армения от много време насам призовава Турция да признае зверствата за геноцид.", "date": "2019.12.14", "title": "САЩ: Османската империя е извършила геноцид"}
{"url": "http://www.classa.bg/%D1%81%D0%B2%D1%8F%D1%82/item/403446-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D1%89%D0%B5-%D0%BF%D0%BE%D0%B4%D0%BF%D0%B8%D1%88%D0%B0%D1%82-%D0%BF%D1%8A%D1%80%D0%B2%D0%B0%D1%82%D0%B0-%D1%84%D0%B0%D0%B7%D0%B0-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D1%81%D0%B8-%D1%81%D0%B4%D0%B5%D0%BB%D0%BA%D0%B0-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8", "text": "САЩ и Китай се надяват да подпишат първата фаза на търговската си сделка през първата седмица на януари, близо две години след като президентът Доналд Тръмп започна търговската война, съобщи търговският представител на САЩ Робърт Лайтайзър, цитиран от CNBC. Лайтайзър, който е един от водещите преговарящи с Китай, каза още пред репортери, че все още съществува скептицизъм дали Китай ще изпълни някои ангажименти. Той също така заяви, че няма да бъдат налагани нови мита, докато Китай проявява добра воля в преговорите. Според Лайтайзър споразумението ще бъде подписано във Вашингтон по време на среща на ниво министри, на която няма да присъстват Тръмп и китайският му колега Си Дзинпин. Администрацията на Тръмп не е обещавала отмяна на мита в бъдеще, каза Лайтайзър. По-рано днес американският президент и китайски официални представители обявиха, че двете страни са се договорили по първата фаза от търговското им споразумение. Китай се е съгласил да купува американски селскостопански стоки на стойност милиарди долари, а Тръмп заяви, че няма да пристъпи към въвеждането на нов кръг от мита в неделя. Службата на постоянния търговски представител на САЩ съобщи, че страната ще запази мита от 25% върху китайски вносни стоки на стойност около 250 млрд. долара. САЩ са се съгласили също така да намалят митата върху продукти на стойност 120 млрд. долара на 7,5% спрямо сегашните 15%. Понижението ще влезе в сила 30 дни след подписването на споразумението, каза Лайтайзър. Тръмп спомена равнището на митата в туит от днес, в който съобщи също, че втората фаза от преговорите ще започне незабавно. Лайтайзър също заяви, че преговорите по следващата фаза от потенциално обхватно споразумение няма да останат за след президентските избори в САЩ през 2020 г. Търговският представител на САЩ съобщи пред репортери, че Китай е обещал да купи селскостопански стоки на обща стойност 40 млрд. долара, въпреки че администрацията на Тръмп щяла да направи всичко възможно да осигури покупки на стойност 50 млрд. долара, както настоява американският президент. Споразумението от първа фаза беше обявено за първи път през октомври. Лайтайзър заяви, че двете страни са работили през последните няколко месеца по конкретиката на споразумението. Той допълни, че разговорите са продължили до тази сутрин, когато Тръмп се е обадил, за да даде одобрението си. При първия залп от търговската си война на 22 януари 2018 г. американският президент наложи мита върху китайски вносни стоки, вариращи от перални до слънчеви панели.  ", "date": "2019.12.14", "title": "САЩ и Китай ще подпишат първата фаза на търговската си сделка през януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403427-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Трябва да преодолеете мързела и да се захванете с работа. Нещо повече, че сами се оплаквате от ниската заплата. Ако някой от вашите приятели ви предложи интересна работа, първо попитайте за заплащането. По природа сте ентусиасти, но в този случай само с ентусиазъм далеч няма да стигнете. Време е, да направите кариера. Днес ще се къпите в комплименти и собствените си фантазии. Това е приятно, но отвлича вниманието от важните задачи и води до лекомислие. Ако вътрешно сте готови за нещо ново, тогава бъдете по-смели. Не трябва да гледате парите на другите хора, по-добре спечелете свои. Успешно ще премине пътуване, което сте планирали в предишен ден. Днес ще сте в мрачно настроение, което може да се отрази както на работата, така и на личния ви живот. Опитайте се да се уедините, затоплете се със спомени и си задайте енергичен ритъм. В противен случай, ще потънете в рутина и ще зациклите. Ако имате свой собствен бизнес, тогава трябва да инвестирате в него максимум усилия и желание за успех.   Трябва така да се захванете с работата си, че никой да не ви придиря или обвинява в некомпетентност. Безкрайността не е приоритет, затова бъдете изключително отговорни и честни. Има възможност, да се срещнете с интересни хора. Въпреки че при необвързаните, комуникацията няма да се ограничи само до приятелство. Днес не само ще се съмнявате в собствените си сили, но ще попаднете и в лапите на самоизмамата. Много от надеждите ви няма да се сбъднат, така че бъдете реалисти. Ако в работата се появят проблеми, разрешете ги на място. Но в сферата на любовта, благодарение на експериментите и щипка романтика, отношенията с партньора ще бъдат укрепени за дълго време. Няма да е излишно, малко да разтърсите нещата и да преразгледате работния си график. Имате твърде много свободно време и от тука мързел, апатия и нежелание да правите нещо. Денят е добър за самореализация и творчество. Ако упорито се заемете с решаването на финансовите проблеми, на следващата сутрин ще се събудите богати. Препоръчително е да прекарате този ден, в състояние на еуфория и мечти. Това ви е позволено, защото работите върху себе си сериозно. Основното е, че мислите и се движите в правилната посока. Козметичните процедури и лечението на хронични заболявания, днес ще дадат добър ефект. Една вечерна разходка, ще ви освободи от тревогите.   Трябва да се заемете с личния си живот. В преследване на кариера и пари, напълно забравяте за любимия си човек. Във финансовия сектор, ще са ви необходими практичност и способност за маневриране. Ако не може да се измъкнете от изкушенията, тогава всички покупки ще бъдат неудачни. Вечерта ви чака, спешен ремонт на колата или на домакински уреди.   Очаква ви един ден на вдъхновение и надежда. Може да не се изпълнят всичките ви желания, но късмета няма да ви остави. Особено след като в работата, сте авторитет. Ще ви бъде интересно да поговорите с приятел, с когото не сте виждали от дълго време. Ако се занимавате с творчество, тогава проектите не само ще ви носят пари, но и ще ви помогнат да намерите духовна хармония. Трябва да използвате своите таланти на максимум. Никой не ви забранява, да работите активно, да бъдете инициативни и да диктувате правилата си. Приходите ще покрият всичките ви разходи, което вече е добре. Основното нещо е, след като получите пари да не бързате да ги изхарчите в магазина. От пътуване при лошо време, е по-добре да се откажете. Препоръчително е да използвате натрупания си потенциал в правилната посока. Въпреки това, няма да ви е лесно да определите кое е „добро“ и кое води до проблеми. Не е необходимо да споделяте лични преживявания с другите, защото в отговор може да получите само съжаление, а не разбиране. Неприятна ситуация е възможно да се случи, във финансовия сектор. Днес ще си сложите такава маска, че дори и приятелите ви, няма да познаят кой се крие под нея. Възможно е да преигравате, бъдете внимателни. Фантазията си може да приложите в любимото си хоби, както и в любовта. Вечерта, ще трябва да решавате проблеми, свързани с финансите. Но не вашите собствени, а на близки роднини.", "date": "2019.12.14", "title": "Дневен хороскоп 14 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403428-%D0%B7%D0%B0%D1%89%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%B8%D0%B7%D0%BD%D0%B5%D1%80%D0%B2%D0%B5%D0%BD", "text": "Бойко Борисов е видимо ядосан на президента Румен Радев. Но раздразнението на премиера има по-дълбоки корени. И те не са в сградата срещу Министерския съвет, а извън България.         Въпреки че е майстор на бойните изкуства, напоследък премиерът Борисов все по-често изпуска нервите си. В най-острите си реплики по адрес на държавния глава Борисов нарече Радев двуличен човек, изпълнен със злоба и омраза. И заяви, че не го харесвал още докато бил командир на ВВС. Явно отношението му не е еволюирало оттогава. Каква е причината? Но на какво се дължи тази повишена изнервеност на Борисов, която явно маркира нова, още по-критична фаза в и без това проблематичните отношения между президент и премиер? От една страна във вътрешнополитически план пасиансът на Борисов и ГЕРБ се подреди много добре. Въпреки „Апартаментгейт” и останалите шумни скандали, уж опозиционната БСП не съумя да направи нищо съществено срещу управляващите на европейските и местните избори. Вместо това левицата унизително колаборира с ГЕРБ по въпроса за партийните субсидии и  . И макар България да си остава най-бедната страна в ЕС, стандартът на живот се покачва - безработицата е ниска, а правителството на няколко пъти увеличи пенсиите и заплатите в бюджетната сфера. На този фон Борисов вероятно иска най-после да си отдъхне. Да се порадва на направеното. И да се подготви спокойно за следващите редовни парламентарни избори през 2021 година. Но вместо това Радев му говори за „паралелна власт” в държавата, критикува съдебната система и иска промени в Конституцията. Венецианската комисия категорично не приема юридическите приумици на правосъдния министър Кирилов. Оттам ясно подчертават, че е нонсенс специалният прокурор, който ще може да разследва главния, да се избира от последния - какъвто е замисълът на кабинета. Освен това от Венецианската комисия посочват, че в името на повече контрол върху главния прокурор, който, според комисията, е по-могъщ от редица монарси, трябва да бъде променен чл. 126, ал. 2 от Конституцията. Съгласно този текст, главният прокурор осъществява методическо ръководство върху всички прокурори. Оттук нататък За дефектите в съдебната система, огромните размери на корупцията и услужливата медийна среда заговориха и от САЩ. На Борисов много му се иска да покаже колко го ценят в Белия дом. Вместо това обаче критики се чуват и от Вашингтон, а на всичко отгоре нападките на президента се оказват в синхрон с тези авторитетни външни гласове. Именно това обяснява сегашното раздразнение на премиера.     Раздразнението на премиера има обаче по-дълбоки корени. И те не са в сградата срещу Министерския съвет, а извън България. На обвиненията на държавния глава, който върна на поправителен изпит единствения кандидат за главен прокурор Иван Гешев, за първи път пригласят толкова много и силни гласове от чужбина. Борисов и ГЕРБ ще трябва да се съобразят с критиките. Да, това не означава, че „паралелната власт\", за която говори президентът Радев, изведнъж ще изчезне. Или че като с магическа пръчица ще бъдат заличени всички дефекти в съдебната система и в медийната среда. Но поне еднопартийният модел лекичко ще се смекчи.", "date": "2019.12.14", "title": "Защо Борисов е толкова изнервен?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403429-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%82%D0%B8%D1%80%D1%81,-%D0%BB%D0%B5%D0%B2%D0%BA%D0%B8%D0%B9,-%D1%84%D0%B8%D0%BB%D0%B8%D0%BC%D0%BE%D0%BD,-%D0%B0%D0%BF%D0%BE%D0%BB%D0%BE%D0%BD%D0%B8%D0%B9,-%D0%B0%D1%80%D0%B8%D0%B0%D0%BD-%D0%B8-%D0%BA%D0%B0%D0%BB%D0%B8%D0%BD%D0%B8%D0%BA-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D1%81-%D1%82%D1%8F%D1%85", "text": "Страдание на светите мъченици Тирс, Левкий, Калиник,Филимон, Аполоний и другите с тях Светите мъченици Тирс, Левкий и Калиник били родени във Витинската област, но израснали в град Кесария. Те пострадали заради Христа при царуването на император Деций (управлявал от 249 до 251 г. сл. Р. Хр., бел.ред.). Един от областните управители на име Кумврикий пристигнал в Кесария от Никомидия и ревностно утвърждавал тук идолопоклонството, грижейки се усърдно за идолските капища и жертви и за всичко онова, което е приятно на врага на човешкия род - дявола. Той принуждавал към същото и местните жители, като привличал едни с ласкателства, а други - със заплахи. Сред кесарийските граждани имало един човек на име Левкий, мъж честен, разумен, учен и благороден. Като видял какви беззакония се вършат, той силно скърбял в душата си и се разпалвал с все по-голяма ревност по Бога. Той нямал повече сили да таи пламъка на ревността в душата си и не пожелал да крие истинската вяра, която изповядвал, затова неочаквано се явил при управника и казал: - Кумврикий, защо се въоръжаваш против собствената си душа, като почиташ безчувствените и глухи идоли и увличаш в това печално заблуждение много други? Хора като тебе са по-безчувствени от камъните и дърветата, защото не искат да познаят своя истински Бог и Спасител и не желаят да живеят в светлина, оставяйки мрака на заблудите. Безумният управник не понесъл истината, изпаднал в ярост и заповядал веднага, без разпит, Левкий да бъде бит. Но доброволно приемайки страданията, мъченикът благодарял на Бога и така още повече разярил властника. За това бил подложен на изтезания, докато мъчителите му не останали без сили. Тялото му изнемогнало, съкрушено от побоите, и той се молел да бъде напълно освободен от него и да се представи на Господа. Да се изпълни желанието му способствал и самият мъчител, който заповядал свети Левкий да бъде изведен извън града и да бъде отсечена главата му. Светият тръгнал без страх и смущение, без болка и мъка на лицето си. Той сияел от радост и блаженство, като че го водели не за наказание, а за венчание. Далеч от града отсекли главата му и той преминал на небесата, за да приеме нетленен венец за подвига си. Слухът за жестокостта на Кумврикий скоро се разпространил по всички съседни страни и християните започнали да се крият от страх пред свирепия му нрав. Но блаженият Тирс, макар още да не бил кръстен, а пребивавал сред оглашените, се въоръжил с ревност по Бога, явил се при мъчителя и казал: - Бъди здрав, светлейши властнико! И когато Кумврикий му отговорил с приветствие, той продължил: - Може ли всеки човек да каже пред вас, съдиите, това, което иска, или трябва да чака заповедта ви и преди да я получи да не издава нито звук? Властникът, сякаш забравил как бил постъпил с Левкий, отвърнал: - Може, пък и до днес свободата на словото не е отнемана от никого, особено ако става въпрос за обща полза. Тогава Тирс казал: - Какво по-полезно може да се каже от това, което е полезно за душата? А аз виждам, че ти притесняваш мнозина и ги лишаваш от спасение, като ги отвличаш от истинската вяра и по своята злоба ги принуждаваш да служат на идолите. Така ти разпалваш цялата огнена геена за душата си. Затова реших смело и свободно да говоря с тебе и да науча защо си поставил за закон хората да оставят Създателя на небето и земята и на всички човеци и да се покланят на делото на човешки ръце, сякаш казват на дървото: “ти си мой баща”, и на камъка: “ти ме роди”, както изобличава идолопоклонниците свети пророк Иеремия (Иер. 2:27). Цялата ти грижа е да убедиш всички хора, ако е възможно, да споделят твоя пагубен начин на мислене. Кумврикий отвърнал: - Твоите несвоевременни и неуместни думи показват, че си заразен от християнството. Впрочем остави тези суетни въпроси и лъжливите им отговори на онези хора, които се занимават в школите и не се грижат за народните дела. Сега се подчини на императорския указ и принеси жертва на боговете. Ако не изпълниш това, ще получиш възмездие за думите си с приготвените за теб мъчения. - Тъй като вие сте разумни Божии създания - отвърнал светият, - не бива да вършите нищо неразумно без внимателно да го разгледате. Но щом искаш да се подчиняваш на безумната заповед на твоя цар, прави това, което ти е наредено. Управникът казал: - Мисля, че нашата снизходителност те прави толкова високомерен. Но виждам и че си разсъдителен и умен човек, затова те съветвам да покажеш послушание и да избегнеш мъченията. Иди при жертвеника и въздай дължимото на боговете, така ще бъде простена предишната ти вина, ще станеш приятел на великия цар и ще прекараш остатъка от живота си с големи почести. - Много размишлявах за това - отвърнал блаженият, - не мисли, че ме намираш неподготвен и че не съм премислил всичко това предварително. Отначало дълго размишлявах сам в себе си и след внимателно изследване се убедих, че вашите богове са бездушни идоли и храмовете им са нечисти. И аз им се присмях и избрах чистата и истинска християнска вяра. Затова не отлагай изпълнението на онова, което ти е заповядано за нас, християните. Тези думи изпълнили мъчителя с ярост и той веднага заповядал на неколцина силни слуги да бият светеца с юмруци, а после да го вържат с ремъци за нозете и ръцете и да го разпъват с всички сили на различни страни. Когато това било изпълнено, членовете на тялото му започнали да излизат от ставите и да се разкъсват, но мъченикът понасял всичко търпеливо и със светъл взор. Мъчителят заповядал да избодат очите му с гвоздеи, да прекършат членовете му и да избият зъбите му с чукове. А светият се смеел над мъчителя и с това го разярявал още повече. Кумврикий заповядал да разтопят олово, да приготвят желязна решетка и да положат върху нея мъченика с лицето надолу. Освен това призовал своите влъхви и жреци, за да го прелъстят със слово. Те започнали да уговарят светеца поне за малко и привидно да се подчини на управителя. - Така ти ще се избавиш от страшни мъчения - казвали те - и ще получиш много блага, а твоят Бог ще ти прости, като познава немощта на човешката природа. Той няма да се гневи, защото сме чували, че е благ и многомилостив. Мъченикът отговорил: - Точно затова понасям мъки заради моя Бог, защото е благ и милостив. Щом вие, макар и да знаете, че ви очакват безкрайни мъки, не се обръщате от заблудата към истинния път, защо аз да не претърпя мъжествено временните страдания, въздаяние за които ще ми бъде царството Небесно. След тези негови думи започнали да го поливат с врящо олово. Но то веднага се разляло като поток, изгорило и погубило много езичници, които стоели наоколо. А светият се изправил от железния одър невредим и напълно здрав, а очите му виждали, както и преди. При това чудо присъстващите изпаднали в ужас и самият управник бил изумен. Но макар да можел да познае Онзи, Който сторил чудото, предпочел да остане заслепен и над него се изпълнили думите на Писанието: “Ти си видял много, ала не си забелязвал; ушите ти са били отворени, ала не си слушал” (Ис. 42:20). Той се разгневил още повече на мъченика, нарекъл го влъхва и чародей и го подложил на още по-големи страдания. Но светият претърпявал мъжествено всичко и свише се чул някакъв укрепяващ подвижника глас, който изпълнил със страх езичниците, а вярващите утвърдил във вярата. Управителят се побоял да продължи мъченията, които само го посрамвали, и заповядал да хвърлят свързания мъченик в тъмница. Сам той се отправил към дома си, размишлявайки на какви още по-жестоки изтезания да подложи Тирс. А светият в тъмницата усърдно се молел Бог да го сподоби със свето кръщение. И ето че внезапно, по Божията благодат, през нощта оковите му паднали и вратите се отворили от само себе си. Той излязъл от тъмницата и се отправил при кесарийския епископ, който се криел от гонението. Когато го видял, епископът паднал в нозете му, защото вече бил чувал за неговото мъжество и търпение и го почитал много. Но светият вдигнал епископа и сам паднал в нозете му с думите: - Не прави това, честни отче! Подобава аз да ти въздам поклонение, защото съм дошъл не да благословя, а да приема благословение. Епископът му казал: - Трябва ти да ни благословиш, защото яви голямата сила на добродетелта и се облече в светлата риза на Духа, като претърпя такива страшни мъки. - Точно затова съм тук - отговорил мъченикът, - за да се облека в ризата на нетлението, като се възродя с вода и Дух, защото още не съм се сподобил със светото кръщение. Моля те да изпълниш веднага моето желание и да ме кръстиш. Епископът кръстил Тирс, който излязъл от купела и възкликнал: - Господи Иисусе Христе, Боже мой, Който ме сподоби да се възродя с вода и Дух! Дай и на мен чрез страданието да се сподобя с кръщението, с което Ти си се кръстил, и като изпия чашата на Твоите страдания, да стана причастник на Твоята смърт. После той беседвал с епископа, простил се с него и се завърнал в тъмницата. При това Христовият страдалец бил съпътстван от чудна светлина, а след него вървели свети ангели, ясно видени от неколцина достойни хора. В тъмницата той прекарвал времето си в обичайните молитви. По това време един сановник на име Силван, родом от Персия, човек жесток и немилосърден, пожелал да се покаже благожелател и единомишленик на императора и го молел да му дарува власт да проследи дали наистина мъчителите, на които било наредено да погубват християните, изпълняват царските укази. Той получил такава власт и пристигнал в Никея и Кесария, като навсякъде принасял жертва на идолите и проливал много християнска кръв по езическите празници. Доложили му, че великият Тирс не може да бъде победен с никакви мъчения и в същото време изумява хората със знамения и чудеса. Силван веднага заповядал да го доведат, а сам отишъл да принесе жертва на главния езически бог Зевс. На следващия ден заедно с Кумврикий той седнал на съдийското място, призовал Тирс и заповядал пред всички да прочетат записа от предишния му разпит. После казал на мъченика: - Не мисли, че ще страдаш, както преди - ти ще понесеш още по-жестоки мъчения, ако продължаваш да упорстваш. Мъченикът отвърнал: - Моят Господ Иисус Христос, Който ми даде сили да понеса предишните мъки, и сега предстои пред мене и ме избавя от вашите ръце, защото само на Него служа и Него Единия признавам за Бог, а вашите езически идоли и богове смятам за заблуждение. Впрочем, ако желаеш да ме склониш да принеса жертва не с принуда и насилие, а с благоразумно слово, доброволно, кажи ми: на кого и как трябва да принеса жертва? Ако видя, че думите ти са справедливи, ще се покоря и няма напразно да се противя на истината. Тогава Силван взел светия за ръка и му казал: - Да идем в храма и там ще ти покажа на кого да принесеш жертва. Когато отишли в храма на Аполон, Силван посочил идола и казал: - Ето бога, когото почитаме, и ако му се помолиш и принесеш жертва, в негово лице ще придобиеш велик пазител и ще получиш благодат от останалите богове. Мъченикът казал: - Гледай каква жертва ще му принеса и как ще му се моля. И когато всички обърнали погледите си към него, той вдигнал ръце и очи към небето и призовал неизречената Божия сила. Изведнъж ударил гръм и идолът на Аполон паднал и се разсипал в прах. Светият мъченик се обърнал към присъстващите и казал: - Гледайте, вашите богове са само създание на човеци и не могат да понесат дори името на истинския Бог. Силван изпаднал в ярост и възкликнал: - Ще унищожа и изтребя докрай вълшебството ти. И заповядал веднага с остри железни остриета да разкъсват тялото на мъченика до кости. Плътта на светия падала на земята, а мъчителят говорел: - Къде е твоят помощник Бог, Когото почиташ и на Когото се надяваш? Мъченикът отвърнал: - Нима не виждаш действащата в мене Христова сила, която явно ме укрепява? Как земно и немощно тяло може да понесе такива мъки, ако не му се подава Божествена помощ свише? Тогава Силван заповядал да донесат огромен котел, да го напълнят с вода и да запалят под него огън. Когато водата кипнала, вързали мъченика и го пуснали в нея надолу с главата. Но светият призовал Христовото име, котелът се счупил и водата се разляла, а той останал невредим. Мъчителят бил посрамен и се разгневил, но тъй като имал и други обществени дела, отново заповядал да отведат мъченика в тъмница. Скоро Силван заедно с Кумврикий се отправил в град Апамея и взел със себе си светеца. Когато наближили града, той спрял, повикал мъченика и казал: - Тирсе, или дай тук обещание да принесеш жертва на боговете и ще останеш жив, или по най-жесток начин ще бъдеш лишен от живота. В отговор светецът му казал същото, както и преди, и в заключение добавил: - Скоро вашите души ще бъдат изтръгнати от вас. Мъчителите се разгневили, заповядали да влачат Тирс с побои към града и там заради вълшебствата му да го хвърлят в морето, за да загине в мъки и дори да не се удостои с погребение. Но не успели да влязат в града, когато започнало да се изпълнява пророчеството на мъченика: Силван внезапно се лишил от сили, а Кумврикий се разболял от треска и след четири дни двамата по жалък начин завършили живота си. Казват, че дори земята не приемала нечистите им тела, докато за това не се помолил светият мъченик. А той останал в Апамея двадесет и три дни, до идването на новия управител. Новият управител Вавда по характер и омраза към християните бил подобен на своите предшественици. Като разгледал делата на предишните управители и научил за мъченика Тирс, той го извикал на разпит. Светият бил непоколебим в християнската вяра и както преди, отказвал да изпълни нечестивите заповеди на езичниците. Вавда заповядал да го зашият вързан в един мях и да го хвърлят в морето на тридесет стадии от брега (около 6 км, бел.ред.). Но мехът внезапно се скъсал, връзките се развързали и се явили множество светоносни мъже, които ходели по водата. Те взели мъченика и го извели на сушата. Като видели това, слугите на управителя в страх изтичали при него и разказали за случилото се. Тогава той сам отишъл на брега, видял мъченика и му казал: - Наистина са удивителни вашите християнски вълшебства и магии, щом и самото море, както виждам, ви се подчинява и щом отнемате силата на природните закони. Но въпреки това вълшебствата няма да ви помогнат, а ще станат причина за още по-жестоки мъчения и смърт. Мъченикът отвърнал: - Дълго ли ще оставаш заслепен и подобно на боговете си няма да виждаш, макар да имаш очи? Кой може с вълшебства да подчини законите на природата? Кой от вашите влъхви и почитани богове, в които всичко е прелест и измама, е направил така, че хвърлен в морето човек да бъде взет от ръцете на ангели и здрав и невредим да ходи по морето като по сухо? Вавда заповядал да хванат мъченика, да го вържат и да го водят след него, а сам се отправил в Кесария. Когато жителите ѝ узнали, че пристига новият управител и води със себе си светия мъченик Тирс, всички излезли извън града, сякаш за да посрещнат новия властник, а всъщност да видят Христовия страдалец. Щом влезли в града, мъченикът веднага бил хвърлен в тъмница. Управителят дълго размишлявал на какво наказание да го подложи и накрая решил да го хвърли на зверовете, като смятал тази смърт за особено страшна. Той заповядал да доставят различни зверове и да ги държат гладни, за да се нахвърлят стремително и да разкъсат осъдения. За тридесет дни зверовете били подготвени, а мъчителят събрал народа при храма на Зевс, където принесъл тържествено жертвоприношение. После заповядал да доведат свети Тирс от тъмницата. Междувременно по тайна заповед на управителя при светия в тъмницата идвали много приятели и познати и го умолявали да се смили над себе си и да избегне страшната смърт, като изпълни онова, което се иска от него. - Така - казвали те - ще се избавиш от гибел, ще се удостоиш с почести и ще станеш угоден на царя. Но светият можел да каже за себе си с думите на Давид: “аз пък като глух не чувам и съм като ням, който не отваря устата си” (Пс. 37:14). Когато го довели, принасящият жертви Силван му казал: - Бяхме прекалено милостиви и ти дадохме доста време за размисъл. И така, ако искаш да имаш полза, сега, когато виждаш родината си да принася жертви на великия бог Зевс, пристъпи и ти и принеси жертва, за да се избавиш от гибел. Ако ли не сториш това, ноктите и зъбите на животните ще те разкъсат и никой няма да ти помогне и да те избави от беда. Мъченикът се престорил, че е съгласен и казал: - Вече отдавна реших да принеса жертва заедно със съгражданите си. Но да не би да разгневя Аполон, ако го подмина и принеса жертва само на Зевс. Управителят се зарадвал на тези думи и казал: - Принеси жертва само на Зевс, а аз ще ти бъда поръчител, че останалите богове няма да се разгневят против тебе. Пред очите на всички мъченикът се приближил към идола на Зевс и мислено се помолил на истинския Бог. Станало страшно земетресение и идолът паднал на земята. Езичниците се разбягали в страх и в храма останал само мъченикът. Изпълнен с ярост, мъчителят заповядал да го хвърлят на зверовете. За зрелището се събрало множество народ и когато пуснали зверовете, се виждало, че той стои сред тях заедно с някакви други трима мъже. И животните ходели около него и кротко се умилквали, като че отдавна го познавали. Светият вдигнал ръце към небето и възкликнал: - Благодаря ти, Господи Иисусе Христе, че в мен прослави Твоето Свято Име и ми яви милостта Си, като загради устата на зверовете, както някога пред Даниил, Твоя раб. Ти, Владико, както тогава, така и сега вършиш чудеса. Направи така, че тези диви зверове да идат в жилищата си, без да причинят вреда на никой тук! После казал на зверовете: - В името на истинския Бог, върнете се в пустинята, всеки в своето леговище, и не причинявайте на никого вреда. Вратите пред тях се разтворили сами и те веднага избягали. Всички присъстващи се разбягали в страх, защото се опасявали от освободените зверове, но те сами стремително побягнали към пустинята. Като видели това чудо, много езичници повярвали в Христа. Вавда не знаел какво да направи и заповядал да хвърлят светия отново в тъмница. Но след няколко дни, отивайки в близкия град Аполония, той заповядал да водят и Тирс с него. В храма на Аполон, пълен с идоли, той устроил всенароден празник. Завел там Тирс и заповядал да го бият силно с пръчки пред идолите. Но светият търпеливо понасял ударите, сякаш го биели не наяве, а насън, и се молел на Бога, пресушаващ бездни и събарящ планини. - Нека Твоята ръка бъде върху мене, Господи - казвал той, - аз Те призовах - не отнемай помощта Си от мене, но ме погледни и ме защити, за да не се посрамя.     Внезапно в града станало земетресение, управителят бил застигнат от болест, ръцете на мъчителите, които биели светеца, отслабнали и много идоли паднали на земята и се разбили на парчета. Тирс, преизпълнен с радост по Бога, се смеел над идолите и мъчителя и казвал: - Защо не помогнеш на боговете си, които в безчестие се търкалят по земята и те молят за помощ? Защо ги оставяш захвърлени пред очите на всички за посмешище на онези, които не са заслепени? Макар и да изпитвал голяма болка, управителят запазил цялата си злоба и затова казал: - Вълшебствата на мерзкия Тирс правят живота ми по-тежък от смъртта! По това време в Аполония живеел езическият жрец Калиник. Като видял от самото начало чудесата, които извършвал свети Тирс, той осъзнал безсилието на своите богове. Приел в сърцето си семената на истинската вяра, той размишлявал: - Боже на Тирс, Който вършиш дивни и славни чудеса! Приеми и мен като новоизбран воин и ме укрепи против онези, които въстават против Твоята истина! Така беседвайки тайно с Бога, той се явил пред управителя и хитроумно му се присмял. - Светлейши управителю - казал той, - този човек, макар да претърпява жестоки мъки, събори и унищожи великия бог Зевс, за трети път съкруши слънценосния Аполон и низвергна самия непобедим в битката Херкулес не с ръце, не с оръжие или меч, а само с една дума и с призоваване на претърпелия разпятие и смърт Христос. Ако на твоето могъщество е угодно, нека възстановим бог Херкулес, който помага на някои в беда, и да го помолим да си припомни предишното си мъжество и да побърза на помощ на силно оскърбения Зевс и на божествения Аполон, защото те самите, струва ми се, спят дълбоко. Управникът не доловил насмешката и казал: - Аз съм болен и затова иди сам, умолявай за нас боговете и ги повдигни по-скоро против вълшебника Тирс. Калиник продължил: - Но аз мисля, че е голяма силата на Бога, Който ги събори, и се страхувам, че нашите богове са безсилни да помогнат дори на самите себе си. Тогава управителят най-накрая разбрал истинския смисъл на думите му и казал: - Нима и ти си прелъстен от вълшебството на този магьосник? Калиник не пожелал да продължи започнатия разговор и да крие повече вярата си, затова веднага отишъл вкъщи, остригал косите и брадата си, свалил свещеническите одежди, а после донесъл всичко на управителя и го хвърлил в краката му. - Вземи косите и одеждите ми - казал той, - осквернени със смрадта и дима на жертвите, с проливането на кръв и дяволски тайнства. Заедно с тях отхвърлям и предишното си заблуждение и започвам нов живот, защото вече съм християнин. Управителя бил много учуден от тази неочаквана промяна. - Какво става с тебе, Калиник? - казал той. - Нима чудесата на този чародей имат такава сила в твоите очи, че дори твоята благородна душа - душата на служител на боговете, получил от тях много милости - са отвърнали от вярата на отците и са тласнали към окончателна гибел? Калиник казал: - За моята промяна най-голяма вина има самият Херкулес, който след многото си победи, за които толкова се разказва, не можа да противостои на една дума на този мъж и падна по такъв жалък начин, показвайки, че са достойни за присмех приказките за него и за останалите богове. - Не е така - възразил управителят, - прелъстен си от вълшебството на Тирс и се надяваш, че и ти ще можеш по същия начин да вършиш чудеса. Но нито на него, нито на тебе християнските вълшебства ще донесат полза, ако не се разкаеш и не принесеш почести на боговете, както преди. Калиник, желаейки явно да посрами неразумието на властника и твърдо надявайки се на Бога, заявил: - Тъй като сега си болен и смяташ, че ме е прелъстило вълшебството, нека да се обърнем към великия Асклепий и заедно да му се помолим за твоето оздравяване. Тогава ще научиш, че не съм прелъстен от никакво вълшебство. Управникът не разбрал истинския смисъл на думите му и като си мислел, че той се завръща при своите богове, веднага станал и го последвал в храма. Там Калиник започнал да се моли в душата си с думите: - Господи Иисусе Христе, когото познах като Истински Бог чрез Твоя раб Тирс, не ме отхвърляй, макар да съм Те разгневил безброй пъти! Дойди ми на помощ и яви в мене Твоята сила! Докато говорел така, се чул глас свише, който го укрепявал и призовавал за подвиг. Изпълнен с дръзновение и призовал Христовото име, той започнал да хули идола на Асклепий, който веднага паднал, като че съборен от силна ръка. Тогава Калиник погледнал управителя и му казал с насмешка: - Сам виждаш, че твоят бог не може да стане, ако ти не го вдигнеш. Убеди се, че това не е вълшебство, а действие на Божията сила в мен. Но управникът, макар да скърбял и да съжалявал Калиник в душата си, заповядал да го затворят в тъмница, а на сутринта издал смъртна присъда за него и за Тирс: - Заповядвам Калиник, отпаднал от служението и почитането на боговете и присъединил се към християнската лъжа, да бъде умъртвен с меч. А Тирс, който се гордее със своите чудеса и прелъсти с тях окаяния Калиник, заповядам да бъде поставен в дървен сандък и разрязан с трион. Воините незабавно отвели Калиник за наказание. Той си изпросил време за молитва и след като се молил дълго, бил посечен с меч. После мъчителите сложили свети Тирс в един сандък, взели трион, за да го разрежат, но трионът станал необичайно тежък и едва успели да го вдигнат. И обратно, когато го поставили върху сандъка, той станал толкова лек, че не оставала и следа от зъбците му. Дълго се трудели мъчителите, но не постигнали нищо. Накрая сандъкът се отворил и светият излязъл със сияещо лице, а сърцето му било пълно с неземна радост. Присъстващите се преизпълнили с ужас и никой не смеел да го докосне. Тогава свише се чул глас, който призовавал мъченика за небесна награда. Като разбрал, че е дошъл краят на подвига му, светият вдигнал ръце към небето, насочил натам своя ум и възкликнал: - Благодаря Ти, Господи Иисусе Христе, че приемаш мене, недостойния, за наследник на Твоите блага и ме нареждаш сред онези, които са Ти благоугодили. Приеми в мир душата ми и я въведи в светите Си обители при неизреченото блаженство, което Ти даруваш! После свети Тирс се осенил с кръстно знамение и предал в ръцете на Бога святата си душа. Така онзи, когото не могли да умъртвят жестоките мъчения, завършил живота си с естествена смърт. След много години се възцарил жестокият Диоклетиан и отново навред бил разпратен императорски указ всички да се покланят на идолите, а отказващите да сторят това да бъдат предавани на смърт. По това време в Тиваида управител бил някой си Ариан. Той се стремял да изпълнява точно нечестивото нареждане на жестокия цар и докато бил в град Антиноя, хванал двама знатни християни - Аскалон и Леонид, и след различни мъчения ги умъртвил. После заповядал да хванат всички присъстващи християни, поставил пред тях оръдията за мъчения и казал: - Ето каква участ ви очаква. Ако принесете жертва на боговете, ще останете живи и невредими, а ако откажете да се подчините, ще бъдете предадени на мъчения и смърт. Веднага тридесет и седем мъже смело и единодушно пристъпили напред и изявили готовност да умрат, но да не се подчинят на безбожната заповед. След много мъчения един от тях на име Аполоний, църковен четец, изпаднал в ужас и ту треперел при мисълта за изтезанията, ту се опасявал да погуби душата си, като отпадне от Христа. Той започнал да размишлява как да избегне и жертвоприношението, и лютите мъки, за да успее да спаси душата си от властта на дявола, а тялото си - от ръцете на мъчителите. Докато се колебаел, той забелязал край себе си един езичник на име Филимон, който служел като музикант при управителя. Аполоний го повикал и му обещал четири златни монети, ако облече дрехите му, за да не го познаят, и принесе жертва вместо него. Филимон се съгласил, сменил дрехите си, скрил лицето си и приближил жертвеника. Но Бог, Който дивно се грижи за спасението на всички, пожелал да привлече при Себе си чрез Аполоний Филимон, а чрез Филимон - Аполоний. И когато преоблеченият езичник се приближил до идолския жертвеник, в сърцето му засияла светлината на Господнята благост и духовните му очи се отворили за познанието на истината. Той като християнин се осенил с кръстно знамение и застанал пред управителя. Ариан попитал приближените си: - Кой е този човек? - Един от християните - отвърнали те. Управителят му заповядал да принесе жертва, но той високо възкликнал: - Няма да сторя това! Аз съм християнин, раб на Христа, Живия Бог. - Нима не видя какви мъчения претърпяха Аскалон и Леонид и с каква жестока смърт загинаха? - попитал Ариан. Филимон, престорен на Аполоний, заявил: - Това, че Аскалон и Леонид ни оставиха пример за мъжествено търпение, стана за мен подтик без страх да приема мъките. Подбуди ме и чудото, което стана с ладията ти, когато преминаваше реката - тя спря на най-дълбокото място и не достигна брега, защото не пожела да изповядаш, че Христос е Бог*. Тогава управителят заповядал да доведат музиканта Филимон, като се надявал, че със свирнята си на флейта ще очарова и смекчи духа на християнина, ще даде друга насока на мислите му и ще го склони към жертвоприношение. Безумецът не знаел, че пред него стои и говори с истинския си глас самият Филимон, защото преди бил чувал само музиката му, а сега слушал и словото му, внушено от Светия Дух. Търсели музиканта навсякъде, но не го открили. Довели брат му Теон и започнали да го разпитват. Той познал брат си в дрехите на Аполоний, но като не знаел какво се е случило, казал: - Ето, той стои пред вас. Управителят заповядал да открият лицето му и като го видял, започнал високо да се сме, като си мислел, че Филимон прави това, за да се надсмее над християните и да развесели присъстващите. После му заповядал да свали чуждите дрехи и да се приближи към жертвеника. Но Филимон заявил, че наистина е християнин и започнал да осмива езическите богове. Изуменият съдия възкликнал: - В името на благополучието на римския народ, кажи ми - истина ли е това, което говориш и вършиш сега, или го правиш за насмешка над християните? Филимон отговорил: - Кълна се не в римското благополучие, а в своето собствено спасение и в моя Цар и Владика Христос, че не се присмивам над християните. Заявявам, че промяната, станала в сърцето ми е истинска и изповядвам моята вяра в Христа. За нея съм готов да умра не веднъж, а хиляда пъти. Тези думи разярили управителя, той се обърнал към присъстващите и започнал да ги пита дали веднага да убие Филимон, задето пред всички хули боговете, или да му остави време за размисъл и разкаяние. Народът обичал Филимон заради чудното му свирене и умолявал управителя да не погубва утехата на целия град. Тогава той казал: - Виж как те обичат хората, наричат те “всеобща утеха”. Поне от благодарност за това извърши обичайното за теб - принеси жертва на боговете, пазителите на града. Наближава голям празник, на който с тръби и флейти трябва да въздадеш хвала на боговете и така да развеселиш себе си и да усладиш слуха ни. - Този празник - отвърнал светецът - ме кара да си спомня за празника, който е на небето, а звуците на тръбата събуждат желание да чуя ангелските песнопения. Знай, че се трудиш напразно, като се опитваш да ме отвърнеш от изповеданието ми. Така не само няма да постигнеш успех, но ще сториш тъкмо обратното - ще накараш сърцето ми още повече да се стреми към Христа. Управителят казал: - Какво ще придобиеш, дори да претърпиш всички мъки заради Христа, както заявяваш? Ти още не си истински християнин, защото не си приел кръщението по техния закон. Като чул това, Филимон възкликнал: - Да пребъде с мене духовният огън, запален в сърцето ми! Управителю! Дължа ти благодарност за това, че макар против желанието си, ти извърши благодеяние, като ми напомни за светото кръщение! Той излязъл пред събранието и високо възкликнал: - Ако сред вас има християнски иерей, който заради истинската вяра пренебрегва мъченията, моля го по-скоро да дойде тук и да ме сподоби със светото кръщение! Като видял, че всички са обзети от страх и никой не се осмелява да пристъпи и да се обяви за християнски свещеник, той скърбял в сърцето си и накрая с горещи сълзи се обърнал към Бога: - Боже мой, Господи Иисусе Христе, Ти погледна милостиво към мене и ме изведе от бездната на заблуждението! Не ме оставяй без свето кръщение, но както Сам знаеш, ми прати иерей и вода, за да се кръстя като останалите християни! Веднага след молитвата му се спуснал облак, оросил го с дъжд, знаменувайки свето кръщение, и после отново се издигнал нагоре. Всички се изумили, а заслепеният от злоба управител казал, че това е вълшебство и измама на очите. После светият се помолил всичките му тръби и пищялки, които дал на Аполоний, докато сменяли дрехите си, да бъдат изгорени, за да не остане никакъв спомен за суетното му изкуство и никой от езичниците да не може да каже: “Ето тръбите на Филимон”. И наистина слязъл огън от небето и пред очите му запалил и изгорил всички инструменти. Междувременно наближил и часът на страданията на Аполоний. Теон се явил при управителя и подробно разказал как той сменил дрехите си с Филимон, накарал го да отиде на изповеднически подвиг и станал виновник за неговата гибел. Незабавно довели Аполоний. Ариан го погледнал с гняв и казал: - Какво е това, най-негодни сред хората? Какво стори ти с нас, с целия град и с този нещастен човек? От гордост презрял боговете и законите и от страх, избягвайки мъченията, ти смени дрехите си с него, с някакво вълшебство обърна сърцето му и лиши целия град от утеха. Ако си се страхувал от мъченията, трябвало е да дойдеш при мен и да ми откриеш душата си и аз по законите на човеколюбието щях да ти простя и да те оставя да живееш свободно и безгрижно. На тези думи Аполоний отговорил: - Постъпваш добре и правилно, като ме укоряваш и злословиш против мене. Против това не ще кажа нищо. Аз и сам се смятам за виновен, но не за това, че станах причина Филимон да се сподоби с такива големи блага, а за това, че не ги заслужих първо за себе си. И не в това е вината ми, че той се яви в моите одежди, а в това, че аз се скрих в неговите. Но тъй като и двамата по Божията воля се облякохме в ризите на спасението*, знай, че нито той, нито аз ще принесем жертви на вашите богове. Ако преди се боях от мъченията, сега с помощта на моя Бог, ще проявя много по-голямо мъжество. Разгневен, мъчителят заповядал да вържат Аполоний и да го остават така за още по-жестоки мъки, а сам заповядал на трима воини да бият Филимон по лицето и очите. Като видял това, народът възнегодувал и започнал да вика на воините да спрат. После управителят му казал: - Имай милост към себе си или поне съжали народа, който в сърцето си страда заради тебе. Размисли - щом хората са така възмутени от толкова малко нещо, какво ли ще стане, когато те подложа на още по-големи мъки? Принеси жертва, Филимоне, и възнагради себе си за понесеното страдание с утехите, които ще го последват, защото ще пируваме в храма на Серапис и ще се отдадем на всякакви наслади. - За мен е приготвена вечеря на небето - отвърнал мъченикът, а после се обърнал към хората и казал: - Защо скърбите, като гледате да ме бият? Нима и преди не са ни били слугите на управителя, още докато бях флейтист? Понякога правеха и по-лошо, а вие високо се смеехте: защо не се смеете и сега? Но знайте, че докато вие скърбите, ангелите се радват за мене, като ме виждат християнин и почитател на истинската вяра. Виждайки непреклонността му, мъчителят заповядал да пробият дупки в пищялите му, да сторят същото и с Аполоний и да влачат мъчениците по целия град. После Филимон бил повесен на едно маслиново дърво и слугите започнали да стрелят по него с лъкове. Но стрелите не го докосвали, а една стрела отскочила и извадила дясното око на управителя. Той усетил силна болка и започнал да изригва хули и злословия против Христа и християните, но накрая болката го принудила да заповяда да отвържат мъченика. Той го умолявал да излекува окото му, но светият отговорил: - Няма да те изцеля сега, за да не сметнеш това благодеяние за вълшебство. Когато се разделя с тялото си, защото краят ми наближи, ела на гроба ми, вземи пръст и я сложи на окото си, призови Христовото име и веднага ще се изцелиш. После по заповед на управителя отсекли главите на двамата свети мъченици. Честните им тела положили близо до светите мъченици Аскалон и Леонид. Управителят се измъчвал от непоносима болка в окото и въпреки волята си отишъл на гроба на светиите, взел пръст и я сложил на болното око, както му казал Филимон. После призовал: - Иисусе Христе, заради Когото тези мъченици доброволно приеха смъртта, в Твоето име правя това и ако се изцеля и прогледна, ще изповядам, че няма друг Бог, освен Тебе. Щом казал това, веднага се изцелили и душата, и тялото му. С очите си той веднага видял слънцето, а душата му познала по-светлата от слънцето Правда. Той радостно възкликнал: - Аз съм християнин! Междувременно слухът, че Ариан от езичник станал християнин и повече не желае да принася жертви на боговете, стигнал до Диоклетиан. Императорът пратил в Кесария четирима протектори (оръженосец, бел.ред.) и заповядал да го доведат, защото искал сам да се увери дали е истина това, което се говори. Протекторите го хванали и бързали да тръгнат обратно, а той ги умолявал да му позволят да отиде на гроба на светите мъченици. Те не се съгласявали, но Ариан им дал осемдесет златни монети и накрая получил разрешението им. Той паднал по очи пред гроба и молел светите мъченици да му помогнат в подвига. И от гроба се чул гласът на Филимон: - Бъди мъжествен, Ариане, и не се бой, защото Сам Господ те призовава при Себе Си, води те към подвиг и ти готви мъченически венец. Съучастници в твоя подвиг и въздаянието за него ще станат четиримата протектори, които дойдоха да те вземат. Като чул това, Ариан се изумил, завърнал се вкъщи, вдъхновен от Господнята благодат, и разказал на домашните си за времето и начина на своето мъчение. Той призовал слугите си и казал: - Ще дойдете с нас до Александрия, а после аз ще бъда отведен при императора, където с Божията помощ ще извърша подвига си. На осмия ден от месец фаменот (тоест от месец март, бел.ред.) ще бъда зашит в чувал и хвърлен в морето. А вие на единадесетия ден, в шестия час елате на брега. Там ще намерите тялото ми, изнесено от делфините. Вземете го и го положете заедно с другите мъченици. После Ариан с протекторите тръгнал на път, а когато пристигнал, царят го приел любезно. Скоро за царя била приготвена банята, пред чието здание стояла статуята на Аполон. Той взел Ариан със себе си и на излизане след банята се приближил към статуята и казал: - Принеси жертва на великия Аполон и нека с весело сърце отидем на вечеря. Ариан отговорил: - Как мога да сторя това след толкова много велики чудеса, извършени от Христос, истинския Бог, които не са приказки, а несъмнена истина? Свидетели за тях са моите очи. Как да принеса жертва на бездушния и безчувствен идол? Разгневеният цар заповядал веднага да го оковат в железни вериги, да окачат на нозете му големи камъни и да го хвърлят в дълбока яма. После наредил да я затрупат с пръст и камъни и да я изравнят със земята. Отгоре заповядал да поставят трона му, седнал на него и наредил на воините да свирят с тръбите. - Да видим - казал той - дали ще дойде неговият Христос и дали ще го освободи от ямата. Но когато отишъл в двореца и влязъл в покоите си, видял веригите и камъните, с които бил свързан мъченикът, да висят над постелята му, а самият Ариан лежал в нея. При това императорът изпаднал в ужас и смущение. Той помислил, че някой от приближените му е станал изменник и тайно плете мрежи против него. Но светият му казал: - Не се смущавай, никой не те е предал и не въстава против тебе. Аз наистина съм Ариан, когото хвърли в ямата. Ти каза: “Нека видим дали ще дойде да го освободи неговият Христос.” Ето, Той ме освободи и ми заповяда да легна в постелята ти. Изуменият Диоклетиан дълго стоял мълчаливо и накрая, едва опомнил се от страх, високо възкликнал: - О, лукаво вълшебство! Никой досега не е виждал нищо подобно! И дълго нареждал и викал, докато накрая заповядал да вържат светия в един чувал с пясък и да го хвърлят далеч в морето. А четиримата протектори, най-главен сред които бил Теотих, отишли при императора и се обявили за християни. Те също били вързани в чували с пясък и хвърлени в морето заедно с мъченика. Делфините ги отнесли до Александрийския бряг, където чакали Ариановите слуги. Те извадили от водата телата своя господар и четиримата воини и ги погребали заедно с почести*, прославяйки Бога Отец и Сина и Светия Дух, на Когото и от нас да бъде слава во веки. Амин. * Светите мъченици пострадали около 287 г. През 397 г. кесарят Флавий построил близо до градските стени на Константинопол великолепен храм на свети Тирс и в него положил мощите му. После светецът се явил във видение на царица Пулхерия и заповядал до него да бъдат положени мощите на свети 40 мъченици Севастийски (паметта им се чества на 9 март), които дотогава почивали в земята и по негово указание били открити през 450 г. В името на мъченика император Юстиниан Велики построил и друг храм, недалеч от така нареченото Теодосиево тържище. Бел.ред.", "date": "2019.12.14", "title": "Св. мъченици Тирс, Левкий, Филимон, Аполоний, Ариан и Калиник и другите с тях"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403430-14-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1819 г. - Алабама става 22-ят щат.     1900 г. - Квантова механика: Германският физик Макс Планк представя в Берлин своя Закон на Планк.     1911 г. - Норвежката експедиция на Роалд Амундсен достига първа до Южния полюс, като изпреварва с 34 дни англичаните, водени от капитан Робърт Скот.     1935 г. - Томаш Масарик подава оставка като президент на Чехословашката република.     1939 г. - Зимната война: Съветския съюз е изключен от Обществото на народите, заради нападението срещу Финландия.     1941 г. - Царство България обявява символична война на САЩ.     1955 г. - България е приета за пълноправен член на ООН заедно с Албания, Австрия, Финландия, Унгария, Ирландия, Италия, Йордания, Лаос, Португалия, Румъния и Испания.     1989 г. - Организирана е жива верига около сградата на Народното събрание на България с искане да се отмени Член 1 от Конституцията на Народна република България.     1995 г. - Официално е подписано Дейтънското споразумение в Париж, с което официално се поставя край на близо четиригодишната гражданска война в Босна и Херцеговина.     2004 г. - Открит е Виадукт Мийо, най-високият мост в света, разположен в близост до Мийо, Франция.  ", "date": "2019.12.14", "title": "14 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403431-%D0%B0%D0%BB%D1%87%D0%BD%D0%BE%D1%81%D1%82-%D0%B8-%D0%B1%D0%B5%D0%B7%D1%80%D0%B0%D0%B7%D0%BB%D0%B8%D1%87%D0%B8%D0%B5-%D0%B0%D1%84%D0%B5%D1%80%D0%B0%D1%82%D0%B0-%D1%81%D1%8A%D1%81-%D1%81%D1%8A%D1%80%D0%B4%D0%B5%D1%87%D0%BD%D0%B8%D1%82%D0%B5-%D1%81%D1%82%D0%B5%D0%BD%D1%82%D0%BE%D0%B2%D0%B5", "text": "Знаете ли какво е \"стент\"? Ако на някой контролен преглед Ви кажат, че имате нужда от стент - бъдете предпазливи. Защото зачестяват случаите на ненужно и опасно поставяне на стентове  с цел да се източва Здравната каса.       Кардиологичните болници в Пловдив и Пазарджик едва ли ще са единствените, върху които падна подозрението, че поставят без необходимост стентове на случайно или неслучайно подбрани хора. Предполага се, че основната цел е бързо и безнаказано източване на монополиста Национална здравноосигурителна каса (НЗОК). За сходен случай наскоро беше съобщено и от Плевен. Вероятно основната причина за скъпоструващата акция на фона на мизерията в общинските болници е фактът, че за един поставен стент клиниките получават около 2000 лева като дял от стойността на клиничната пътека. За пари и в нарушение на лекарската клетва През октомври жител на Троян посещава в една плевенска клиника наскоро оперираната си съпруга, която има назначен контролен преглед. По време на процедурата предлагат и на него контролен преглед, при това безплатен. Човекът няма никакви оплаквания и затова е шокиран, когато му съобщават, че има сериозно запушване на сънната артерия. Предлагат му да постъпи за обстоен преглед по съответната клинична пътека. Правят му и няколкото обичайни изследвания, след което го уведомяват, че е крайно необходимо да му се постави стент - за да се премахне откритото артериално „запушване“. След консултация със своя близка лекарка той обаче решава да не се подлага на опасната процедура. Съобщава на персонала, но получава отговор, че трябва да остане още един ден, за да приключи срокът за престой по скъпата клинична пътека и така клиниката да си вземе парите.      В противен случай пациентът дължал 270 лева. Той се съгласява и на другия ден му правят твърде опасната коронарография, без да му съобщават за взетото вече решение покрай нея да му поставят и стент. Тази манипулация е инвазивна и потенциално животозастрашаваща. Стент се поставя при крайни състояния на почти пълна блокада на кръвоносен съд, а клиниката трябва да получи задължително информирано съгласие от пациента, след като му разясни всички рискове. Пациентските организации бият тревога Шефът на Центъра за защита на правата на пациентите д-р Стойчо Кацаров не е учуден от безразборното извършване на излишни, но скъпоструващи инвазивни процедури в българските клиники. Сигнали за подобни интервенции Центърът и останалите неправителствени организации, защитаващи правата на пациентите, получават не от вчера. В интервю за ДВ той казва: „В случая става дума не само за криминален акт по отношение на пациента, но и за източване на Здравната каса. Подобни престъпления се придружават и от съставяне на медицински документи с невярно съдържание. Всичко това е следствие на силно занижения контрол на Здравната каса върху одобряваните разходи на специализираните клиники. Касата следи не за верността на представените документи, а за формата на попълването им – дали има данни за изследванията, дали има дата, дали има поставен подпис където трябва.\" Д-р Кацаров твърди, че тази практика създава условия за злоупотреби с парите на данъкоплатците. Той добавя, че скъпите процедури, включително и предварителните изследвания, причиняват не само финансови щети, но понякога носят и значителни рискове за пациента. Каква например е опасността при поставянето на стентове? „В тези случаи инвазивната процедура наистина може да причини фатална тромбоза. Освен това ненужните стентове препятстват извършването на животоспасяващи байпас-операции в бъдеще. Приказките, че на пациента „нищо няма да му стане от един стент“, са абсолютно подвеждащи“, категоричен е д-р Кацаров. Колегата му д-р Станимир Хасърджиев, който ръководи Националната пациентска организация, припомня как наскоро на един пациент била ампутирана дясната ръка - след коронарографското изследване, което предхожда поставянето на стент. Случаят е бил потулен, виновниците не са понесли никакво наказание. Човекът, който е международен шофьор, изгубил и работата си. Как го правят в САЩ Американската кардиологична асоциация е приела десет много ясни показатели, които трябва да са изпълнени, за да попадне пациент в списъка за извършване на опасни инвазивни процедури. Те включват редица показатели за състоянието на сърцето и кръвоносната система на болния, за възрастта му и придружаващите заболявания, за резултатите от кръвната картина и образната диагностика. Критериите са приети като задължителни в много държави по света, но не и в България, където имат само пожелателен характер, казва д-р Кацаров. Според него, все повече пациенти в България вече получават високотехнологична кардиологична помощ. Благодарение на нея през последните 10 години смъртността от инфаркти е намаляла два пъти, но пък фаталните изходи от мозъчни инсулти остават рекордно високи за Европа. Проверете здравноосигурителното си досие За д-р Хасърджиев основният проблем при финансирането на скъпоструващи инвазивни процедури остава несигурността дали парите наистина отиват там, където са нужни. Той призовава всички граждани да се възползват от възможността да видят собствените си здравноосигурителни досиета в Здравната каса и да се уверят, че записаните в тях суми са били действително изхарчени за лечение, рехабилитация и профилактика. Голям проблем за България е липсата на наистина независима медицинска експертиза при делата, заведени от семействата на починали пациенти или от потърпевши. Става дума за дела заради  , немарливост и откровен цинизъм като ненужното поставяне на стентове и други импланти в името на бързата печалба, посочва д-р Хасърджиев. „Вещите лица в съда са обвързани с лекарските гилдии и затова е необходимо при подобен род дела да се търсят задгранични експерти“, заключава  шефът на Националната пациентска организация.", "date": "2019.12.14", "title": "Алчност и безразличие: аферата със сърдечните стентове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403432-%D0%B7%D0%B0-%D0%B4%D0%B0-%D0%BD%D0%B5-%D0%B7%D0%B0%D0%B3%D1%83%D0%B1%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%83%D1%80%D0%BE%D1%86%D0%B8%D1%82%D0%B5-%D0%BE%D1%82-%D1%83%D0%BA%D1%80%D0%B0%D0%B9%D0%BD%D0%B0", "text": "Украйна реагира на руската информационна агресия - въвежда в училищата обучение по медийна грамотност и критично мислене. Ако не иска да загуби информационната война, България също трябва  да помисли за подобни мерки.       Украйна въвежда обучения по медийна грамотност и критично мислене в училищата. \"Това е много важно, защото сме в  ”, казва Раиса Евтушенко, експерт в Министерството на образованието в Киев. До 2014 г., когато  , властите не са обръщали никакво внимание на нуждата от такова обучение. \"За Янукович беше важно хората да гледат телевизия и да вярват. Когато започна агресията на Русия, всички разбраха, че Украйна губи информационната война”, казва Евтушенко. Пирамидално обучение Вече са обучени хиляди начални учители, като проектът продължава и с обучение на учители от средните класове. В средното образование специално внимание се обръща на медийната грамотност. Първо учителите, а после учениците се обучават как се прави анализ и как се разпознават  . Процесът не е лесен. \"Много е трудно на учителите със съветско образование да се променят и да схванат, че не всяка разпространена новина е истина”, обяснява Евтушенко. Системата на обучение е пирамидална - първо се обучават мултипликатори, които обучават учителите и т.н. Едно от помагалата по медийна грамотност е издадено с подкрепата на Медийната академия на Дойче веле и Федералното министерство на Германия за икономическо сътрудничество и развитие (BMZ). А в специалния учебник, издаден тази година, вече присъства и информация за собствениците на украинските медии. Обяснява се и как собствениците на телевизии оказват натиск върху журналистите и упражняват влияние върху публиката. В Украйна част от големите политически играчи са и собственици на медии. В страната нападенията над журналисти са ежедневие. След побой в Черкаси през юни тази почина журналист Вадим Комаров, който се е занимавал с местната корупция. Разпространено е мнението, че журналисти, които много се ровят, могат и да отнесат някой бой, казва Сергей Томиленко, председател на Националния съюз на журналистите в Украйна. Той обяснява, че в Украйна журналистите открай време се делят на \"добри и лоши, правилни и неправилни, патриотични или непатриотични, агенти на Москва или на Вашингтон\". Наказателна отговорност за фалшиви новини В журналистическия съюз са разтревожени от намерението на правителството да затегне правилата за медиите. \"От Министерството на културата твърдят, че искат  , но ние смятаме, че това може да се използва и срещу журналисти, които критикуват властта.\" Украинското правителство планира да въведе наказателна отговорност за разпространяването на фалшиви новини. Според Томиленко обаче многозначителен е фактът, че инициаторът на този закон преди това е ръководил медийния холдинг на Виктор Пенчук, където също били разпространявани фалшиви и недостоверни новини, както и откровени манипулации. Под особено сериозен натиск попадат медиите, които са смятани за проруски. В канала NEWSONE има три случая на бой в ефира: украински националисти се нахвърлят върху водещите, които са жени. Както отделни политици, така и агитатори в социалните мрежи насърчават нападенията срещу „неудобни\" журналисти, а това създава все по-голямо чувство за безнаказаност. \"Първо нападат проруски журналисти, но после стигат и до местните. Това лято набиха сътрудник на (държавната информационна агенция - бел. авт.) “Укринформ\", разказа Томиленко. Според него, побойниците се чувстват недосегаеми. Той предполага още, че някои от тези групировки са свързани със специалните служби, но не изключва вероятността зад част от тях да стои Русия, която извлича полза от техните действия. Паралелите с България В Украйна се води кървава война, а не само информационна. Но въпреки това могат да се направят паралели със ситуацията в България, където  . И в България фалшивите новини са всекидневие и могъщ фактор. Нека да припомним например, че вече от месеци хиляди хора (поне в социалните мрежи) протестират срещу  . В София Министерството на културата и ресорната парламентарна комисия в момента мислят по нов медиен закон. Засега е ясно само едно: управляващите искат по-здрав политически контрол над обществените медии. Въпрос на национална сигурност В класацията \"Индекс за медийна грамотност” България заема 29 място от 35 европейски държави. Според автора на изследването Марин Лесенски, работата за справянето с отрицателните ефекти на дезинформацията и фалшивите новини трябва да започне с най-основните неща. Да се възстанови общественото доверие, да се пребори корупцията, да се гарантира  , да се повишава образоваността - това са най-подходящите стратегии за „ваксинация“ срещу фалшивите новини. Заслужава си да се помисли за обучения по медийна грамотност на журналисти, учители и ученици - преди “информационната война” да бъде загубена. Както става ясно от опита на Украйна, това е въпрос на национална сигурност.  ", "date": "2019.12.14", "title": "За да не загуби България информационната война: уроците от Украйна"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403433-%D1%81%D0%BB%D0%B5%D0%B4-%D0%B2%D1%8A%D0%B3%D0%BB%D0%B8%D1%89%D0%B0%D1%82%D0%B0-%D0%B8-%D0%BF%D0%B5%D1%82%D1%80%D0%BE%D0%BB%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D0%BF%D0%BE%D0%B3%D0%BD%D0%B0%D1%85%D0%B0-%D0%B8-%D0%BC%D0%B5%D1%81%D0%BE%D1%82%D0%BE", "text": "Инвеститорите вече започват да отправят към доставчиците на месо предупреждение, което вече отправиха към представителите на въгледобивната промишленост - постигнете по-добър напредък в борбата с изменението на климата или рискувайте акциите ви да бъдат избягвани, предава Bloomberg. Заплахата от разпродажба на финансовите инструменти, емитирани от представителите на сектора на животновъдството - един от водещите виновници за в глобалните вредни емисии - нараства, тъй като управителите на активи увеличават контрола върху устойчивостта и въглеродния отпечатък на своите портфейли. \"Възможно е да станем свидетели на явление, при което инвеститорите да решат да не инвестират в животновъдни компании или месопреработватели\", заяви Стефан Сусан, портфолио мениджър в Amundi Group’s CPR Asset Management. \"Ако сте инвестирали в животновъдни компании, вашиятвъглероден отпечатък ще бъде твърде висок\", добави той.Свързаните със селското стопанство отрасли са на второ място след сектора на енергетиката по отношение нивото отделяни вредни емисии. Отглеждането на животни представлява около 15% от общия обем на вредни емисии в световен мащаб, тъй като кравите отделят метан, а отглеждането на соя за животните допринася за обезлесяването. Инвеститорите казват, че фактори като хуманното отношение към животните, популярността на веганството и по-малкото консумация на месо в САЩ. и Европа ще прекроят хранителната индустрия за години напред.       Управителите на активи вече предприемат действия срещу компании в хранително-вкусовата промишленост. Legal & General тази година заяви, че нейният фонд Future World ще продаде акциите на производителя на месо Hormel Foods Corp. и търговеца на дребно Kroger защото те не правят необходимото за справяне с рисковете, свързани с изменението на климата. Storebrand Asset Management планира да продаде акции и облигации на определени компании до 2025 г., освен ако те не постигнат напредък в изработване на стратегия за справяне с влиянието на снабдителните им вериги върху обезлесяването. Агробизнес гигантът Cargill и 12 други компании са поставени в черния списък на компанията за управление на активи поради дейности, които са в конфликт с целите за устойчиво развитие. Хранителният сектор „не е начело на дебата за климата, но очакваме да се включи по-активно в разговорите“, каза Катрин Огдън, мениджър на отдела за устойчиво развитие и отговорни инвестиции в Legal & General. „Ако този сектор не се развива, ако използването на земята и селскостопанските практики не се променят, тогава няма да постигнем целите си за климата. Нещо трябва да се промени\", добави тя. Засега инвеститорите са насочили усилията си към целта да накарат компаниите да оповестяват повече информация. Проучване на инвеститорската мрежа FAIRR посочва, че около три четвърти от производителите на месо и млечни продукти не разкриват почти никаква информация за емисиите, произтичащи от тяхната дейност и веригите им за доставки. Инвеститорските действия в сектора на месото няма да са същите като при въглищата, които губят пазарен дял заради повишаващата се употреба на възобновяемите енергийни източници. Консумацията на протеини от заместители, като например изкуствено месо, представлява само малка част от пазара. „Имаме различни възгледи по отношение на протеините и по други въпроси като въглищата“, заяви Ян Ерик Согестад, главен изпълнителен директор на Storebrand. „Въпросът е сложен. Нуждаем се от протеини сега, ще имаме нужда от протеини и в бъдеще\", допълни той.  ", "date": "2019.12.14", "title": "След въглищата и петрола инвеститорите погнаха и месото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403434-%D0%B8%D0%BC%D0%B0%D0%BC-%D1%87%D0%BE%D0%B2%D0%B5%D0%BA-%D0%B2-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%B8-%D0%BC%D0%B8-%D0%B4%D1%80%D0%B5%D0%BC%D0%B5-%D0%BD%D0%B0-%D0%B7%D0%B0%D0%BC%D0%B5%D0%BD%D0%BA%D0%B0%D1%82%D0%B0", "text": "Съжалявам, но вече не е смешно. Може ли между поредицата безумия да вмъкнете едно-две справедливи неща, които да ни излъжат, пък било и за кратко, че живеем в нормална, европейска държава. Или поне да се позалъгваме малко, че живеем в… държава? Празници са… хвърлете един кокал насам, зарадвайте ни с малко нормалност, справедливост, а?  Или целта е да не се отпускаме, че току виж сме поискали повече? През 2009 г. две фирми (две измежду многото други…) придобиват общо 156 дка държавни гори в софийските села Бистрица, Герман и Лозен. За историята съобщиха активисти от Зелени закони.  Двете фирми по-късно прехвърлят придобитите държавни имоти на едно и също лице – Г. Ганев (който е роден 1980 г.). Читателят, вероятно, си мисли: аха, поредният „клошар“, който идея си няма, че са му приписали това или онова. Само че… човекът е управител на строителни фирми.  Не, не, съвсем не това е интересното. Чакай, предстои. Имотите са с уникални гледки към Витоша и Панчаревското езеро.  Е, скъпичко им е излезнало, вероятно си мислите. Но не. Съвсем не. Между 2 и 5 (словом: два и пет) лева на квадрат. По това време имотите там се продават по цени от минимум 30 лв., като стигат до 200 лв. на квадрат, а за сравнение има и представен документ от банка – за ипотека от 2008 г. в с. Герман – в който цената е 346 лв. на квадрат.  Така… разликата (НА КВАДРАТ) е следната: два лева струват две кафета от по-хубавите или 4 – от по-нехубавите. 346 лв. пък са пари повече от това, с което мнозина пенсионери в България разполагат за един месец. НА КВАДРАТ… … а, ако го умножим по 156 декара… И, понеже на Брюксел му писна , още през 2014 г. от ЕК заявиха, че 132 заменки са с нереални цени. Министерството е задължено да направи нова оценка и да възстанови „щетата“, която представлява разликата между кой знае как постигнатата и от кого определена оценка и реалните пазарни цени в района.  Явно обаче на някой не му се е искало това да стане, защото 2015 г. излиза информация, че държавата е направила опит да възложи оценката на заменките чрез методика, сходна ИМЕННО на тази, по която са извършени самите заменки – тоест: да използва грешната методика ОТНОВО, за да не навреди интересите на частните фирми, облажили се от евтините заменки и да не им се налага да връщат много. Защо ли драгият читател придобива неприятното усещане за витаеща корупция? Освен това от министерството възложили проверка на държавната Агролеспроект ЕООД. И, о, чудо! ЕК греши! Не са 132 заменки кофти! 103 са. В Брюксел не разбират нищо. Разбира се, ние сме склонни да повярваме не на Еврокомисията, а на хората, които се опитаха да решат проблема на методиката, използвайки СЪЩАТА методика.  Сега, съвсем не по темата, честна дума: моите спомени от строителния бранш през 2006 – 2010 г. (когато първите копки, строителните площадки, пътната агенция и строителния контрол ми бяха като втори дом) изобилстват с думите „подкупи“, „корупция“, „нагласени процедури“, както и с лафове от типа: „тия никога няма да спечелят“, както и: „тия винаги печелят“. Не знам защо, не помня… Оказва се, че и други хора имат сходни спомени от бранша през онези години, ти да видиш. Самият факт, че от държавата са се пробвали ПАК да минат същата методика, е красноречив.  Дори САМО това да беше, вече имаме крещящ случай на наглост. А без намесата на ЕК, реално сега всеки, който „има човек“, щеше да си реже от България, колкото и когато си поиска – и не за по два лева, а за по две стотинки. Помислете си другия път, когато крещите срещу Брюксел. Защото  без Брюксел, имаме стадо гладни чиновници, всеки с етикет с цена на челото и протегната напред ръчичка.  И знаете ли каква е „красотата“ на „схемите“ в милата Родина? Когато чиновници се омажат в „решения“, ама толкова много, че няма как да не се стигне до санкции, ведомството се санкционира. От бюджета му. Знаеш ли какво е „бюджетът му“.Твоите плащания и данъци. Когато обаче даден чиновник някъде по „стълбата“ на йерархията направи така, че някой да се облажи, този „някой“ му пуска парички в личния джоб, не в бюджетния. Чисти сметки – добри приятели.  Усещането за действителност е прекалено близо до приказка, в която ние го играем Пепеляшка, а държавата – мащехата. Търпеливо чакаме обрат, но някои не го дочакаха, отидоха си преди края на Втора глава – кой през Терминал II, кой – през патологията. Та… ще може ли да забързаме развръзката или… да смениме приказката ли, що ли…?  \"По наше време - през мандата на първото правителство на ГЕРБ, когато аз бях земеделски министър, заменки на гори не са правени. Народното събрание през 2009 година прие мораториум върху този тип сделки. Нищо не ми говорят фирмите, които ми цитирате. Когато застъпихме във властта, Държавната агенция по горите/ДАГ/ все още не беше към земеделското министерство, а съществуваше като отделно, самостоятелно ведомство. След това направихме промяна в Закона за горите и от 2010 година те преминаха в потфолиото на Министерството на земеделието. С две думи в цитираният период - през 2009 година, аз като министър не съм отговарял за горите.  Не вярвам изобщо някой по това време да е правил заменки, защото първото правителство на ГЕРБ дойде с нагласата и твърдото убеждение, че този тип сделки трябва да се прекратят. Моят предшественик на този пост - Валери Цветанов, също не е могъл да подписва заменки, тъй като тройната коалиция по онова време извади горите от МЗХ в самостоятелно обособена държавна агенция. Категоричен съм, че по наше време вече никой не би посмял да прави заменки, след като гласувахме мораториума още през първият месец от управлението на ГЕРБ. Ако нещо такова е вършено, то трябва да е било в началото на годината и от ДАГ, тъй като, както вече поясних, точно тази агенция тогава се разпореждаше с горите.  По онова време ДАГ се управляваше от Стефан Юруков, който ние от Министерския съвет уволнихме и на негово място дойде  , който веднага разпореди проверки на всички заменки.\" /Б.а. Тук трябва да отворя една голяма скоба, за да припомня важни, но вероятно позабравени факти от онова време.  , който все още работи в МЗХ като един от най-добрите експерти в земеделието, разпореди проверка на всички заменки от 2003 до 2009 г. Тя показа, че за шест години са заменени 33 000 дка за 154 млн. лв., като основната част е до морето. Срещу тях държавата е получила над 95 000 дка от частници и общини за 156,2 млн. лв. Софийска градска прокуратура тогава повдигна обвинение на бившия председател на Държавната агенция по горите Стефан Юруков за сключване на неизгодна сделка при замяна на гори.  Юруков бе обвинен за замяната на 17 декара в къмпинг „Златна рибка\" край Созопол , но прокуратурата обяви, че разследва общо 47 подписани от него заменки. През 2014 година стана ясно, че Софийска градска прокуратура (СГП) е прекратила разследването за заменките на държавни имоти по времето на \"Тройната коалиция\".Това е станало в деня, в който   беше избран за премиер с подкрепата на ДПС и БСП. Мотивът за прекратяване на разследването е липсата на извършeно престъпление от обвиняемите./  ", "date": "2019.12.14", "title": "Имам човек в агенцията и ми дреме на заменката!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403435-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B8-%D1%81%D1%82%D0%B0%D0%BD%D0%B0-%E2%80%9E%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B8%D0%B7%D0%B2%D1%8A%D1%80%D1%88%D0%B8%D1%82%D0%B5%D0%BB%E2%80%9C", "text": "Какъв е смисълът от закони и наредби, щом изпълнението и спазването им са поверени в ръцете на „неизвестен извършител“? Какво искам да кажа ли? Този, който се грижи за спазването, е винаги „неизвестен“, когато става дума за настъпване интересите на големите играчи, обвързаните политически, престъпниците с дебелите връзки… сещаш се. В този случай удобно се размиват всички отговорности и всеки намира за необходимо да ни каже, че „това не му е работа“. И, ако на някой все пак му е, той така се е окопал, че и с багер не могат да го изкарат. Или пък закъснели проверки, удобно забавени, показват, че всичко е законно, точно, в норма и нищо страшно няма… Правейки това, те очевидно съдействат за продължаване на престъпната практика и се превръщат в съучастници, извършващи престъпна дейност. И понеже да са „неизвестни“ им е номерът в живота, ето как се превръщат в „неизвестен извършител“. Държавният орган извършва престъпление срещу теб, но отговорността е така размита, че си остава „неизвестен извършител“.  Носят се заплахи, че който гори гуми, ще бъде здраво санкциониран, че може би дори пращан в затвора. И, да – правилно предполагате, че „жертвите“ на тази справедливост ще са 99,9999% бедни, необразовани и беззащитни хора и 0,0001% фалшиви герои, фирми с несъществуващи и неоткриваеми собственици и подобни фантоми. Да… 100% обикновените бедняци ще изядат дървото.   През това време бизнесмените с политически гръб ще внасят вагони с по 800 тона боклук за горене. Този беше хванат. Но от италианската полиция. Затвори очи и се опитай да си представиш какво се случва с тази влакова композиция, веднъж стигнала до България. Кой и как я проверява? Кой се осмелява, разбирайки чия е, да я спре, санкционира, да потърси отговорност от собственика, от горящия 800 тона боклук? М? Представили си? Щото, най-вероятно Киро Кимбеца от Фарфъково ще отнесе и глоба, и присъда за четирите изгорени гуми.  Тези 800 тона бяха спрени (пак подчертавам: в Италия). Колко други не са били спрени? Колко други тепърва няма да бъдат спирани? Наркокартелите отказват ли се от бизнеса, ако им заловят един влак или кораб? Не мисля.   В България дори заловените в прегрешение отричат до последно и протакат делата. Знаят, че все някъде могат да пробият с подкуп, вместо с глоба или много по-страшното!—спазване на правилата… (ужас!) Виждаме, че: Да… защото знаят, че са в нарушение. Знаят, че държавата ще впрегне цялата си машина, за да го докаже, а всяка една държава МОЖЕ ДА ГО НАПРАВИ, стига да иска. Те знаят, че германската държава ИСКА. И ще го направи. И знаят, че ще им се види тесен светът. Затова признават и правят споразумение.  Докато картелите в България… О, Боже, защо въобще да похващам и тази тема! То не са ли при горивата, телекомуникациите, застраховките, банките, толпофик… щях да напиша Топлофикация, ама се сетих, че там пък си е чист монопол, та не им трябва картел.  И…? За какво са ни закони и наредби?  , ни съобщава Свободна Европа. Мадин дори е цитирал членове от Наказателния кодекс. Вие… чудя се как да ви питам: вие оптимисти ли сте по въпроса? Очаквате ли да бъдат намерени „отговорни“? дори не се хабя да питам: очаквате ли санкции? Просто питам дали ще се намери кой е отговорен. Или все още отговорността ще бъде мистерия по-голяма от строежа на пирамидите?  И…? За какво са ни закони и наредби? И най-добрите да имаме, щом няма кой да се грижи за тях, ние сме просто племе в джунглата и се оправят само ония, които познават големия вожд.", "date": "2019.12.14", "title": "Държавата ни стана „неизвестен извършител“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403439-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D0%BE%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%BD%D0%B5-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Северна Македония не отговаря на критериите за членство в Европейския съюз През последните дни се активизираха отново разговорите по българо-македонските отношения. Фокусът сега е така нареченият „македонски език“. Инициатор за това са нашите съседи. На 3. Декември 2019 г. събранието на Македонската Академия за Наука и Изкуство (МАНИ) е приело „Харта за македонския език“. Този документ поражда много сериозни научни възражения. Той беше обсъден от ръководството на БАН, от специализираните научни институти на БАН и от най-компетентни езиковеди на БАН. На 11 декември 2019 г. Събранието на академиците и член-кореспондентите на БАН обсъди Хартата на МАНИ, научните становища на съответните институти и на отделни наши специалисти. Всички изказали се защитиха научната истина и фактите относно произхода, историята и характера на официалния език на Северна Македония, които са представени невярно в цитираната харта и вредят на отношенията между двете съседни страни. Ние протестираме  не срещу желанието на македонците да използват някакъв друг, макар и изкуствено фабрикуван, през 1945 г. език, а  срещу извращенията на историческата истина  за произхода на този език  и против опитите за присвояване на безспорни исторически факти от нашата българска история Според Събранието на Академиците и Член-Кореспондентите на БАН  официалният език в Република Северна Македония е ПИСМЕНО-РЕГИОНАЛНА НОРМА НА БЪЛГАРСКИЯ ЕЗИК.  Накрая ръководството на БАН излезе със специално съобщение на 11 декември 2019 г. по този въпрос, в което обобщава позицията на нашата Академия. Темата за така наречения македонски език е само един от спорните въпроси по нашето историческо минало, с които злоупотребяват в Скопие.  Той е също част от нерешените въпроси във връзка с кандидатурата на Северна Македония за членство в Европейския съюз. Без решаването на този въпрос Северна Македония няма шансове за присъединяване към ЕС. Най-важният проблем по македонската кандидатура и за кандидатурите на други страни от Западните Балкани за ЕС  е сегашното социално-икономическо положение в тези страни и очакваното тяхно развитие. В следващите редове ще се опитам да отговоря на въпроса  отговарят ли Северна Македония другите страни от така наречените Западни Балкани, на задължителните изисквания за присъединяване към ЕС В съвременните условия на икономическа глобализация се формират мощни интеграционни общности. Наред със съществуващите от десетилетия икономически гиганти, като САЩ, Европейския съюз и Япония, растат още няколко: Китай, Русия, Индия, Бразилия и други. Засилва се конкуренцията между тези гиганти. При равни други условия, колкото по-голяма е икономическата интеграционна общност, по-развита и по-добре интегрирана е тя, толкова по-успешно е нейното участие в световната конкуренция. ЕС с неговия общ вътрешен пазар беше създаден още с Римските договори, за да се повиши способността му  да участва успешно в глобалната конкуренция. Никоя отделна европейска икономика, дори и най-голямата – Германската, не може да се конкурира успешно със САЩ и дори с Япония. А от сега нататък и с Китай. Мащабите на интеграционната общност са важни, но не са достатъчни.  Тя може да е голяма, но ако е слабо развита и слабо интегрирана между страните членки, няма да бъде успешна. Със създаването на Общия европейски пазар се целеше засилване на интеграцията между европейските икономики чрез стимулиране на конкуренцията между тях. Европейският съюз беше замислен не за поголовно обединяване на всички бедни и богати, слаби и силни европейски страни, а само за най-конкурентоспособните между тях. За създаване на своеобразен „Икономически клуб на богатите“. Само за тези, които го заслужават. Конкуренцията е важен интеграционен фактор в условията на вътрешен пазар,  само ако общността е съставена от приблизително еднакво, но високо развити икономики със сходна конкурентоспособност.  В този случай всяка страна членка ще участва в конкуренцията на вътрешния пазар със сходни възможности за успех. Това ще тласка страните членки към икономическа рационализация и по-висока производителност. То пък ще повишава конкурентоспособността на цялата интеграционна общност. Ако страните членки са разнородни:  бедни и богати, силно и слабо развити, високо и ниско конкурентоспособни,  резултатите ще бъдат обратни. По-развитите ще надделяват винаги над по-слабо развитите, опитните – над неопитните.  Все едно, на тепиха да се борят двама души, примерно 5-годишен и 20-годишен. 20-годишният борец винаги ще побеждава с лекота 5-годишния. Ще има масови фалити на стопански субекти в по-слабите икономики. Ще расте безработицата, ще се увеличава бедността и доходното разслоение.  Това ще повишава икономическото, социалното и политическото напрежение в общността.  В крайна сметка, слабата интеграционна общност ще се представя по-слабо на световния пазар и ще се разпадне. Успешни са само икономически еднородните интеграционни общности.  Това са държавите със средна или висока степен на развитие и сходна конкурентоспособност .  Икономически разнородните общности нямат бъдеще. Защото различията между тях постепенно ще нарастват, ще се разширява бедността, ще се изостря социалната поляризация, ще се засилват конфликтите на интереси, развитието им ще се затруднява. Ще навлизат в стагнация и в крайна сметка ще се разпаднат. При формирането на военно-политически съюз от държави, където не става и дума за единен вътрешен пазар, приемането на икономически разнородни страни е допустимо.  Тук е важно наличието на монолитно военно-политическо единство, а не непременно икономическа еднородност. Типичен пример за това е НАТО. Механичното обединяване на икономически разнородни страни е главният фабричен дефект на Европейския съюз.  Наред с високо развитите икономики в началото (Германия, Франция, Италия, Холандия, Белгия, Люксенбург), впоследствие бяха приети няколко средно развити, главно от южна Европа, а след 2004 г. - група най-слабо развити от Източна Европа, между които и България. При формирането на интеграционна общност с вътрешен пазар и свободна конкуренция между страните членки, какъвто е Европейският съюз,  наличието на икономическа еднородност е задължително условие за нейния успех и дори за оцеляването й.  Ако сега нарастват съмненията по бъдещето на ЕС и се настоява за спешни радикални спасителни реформи, това се дължи на все по-голямото вътрешно напрежение и дори конфликти в общността, главно поради икономическата й разнородност. Повечето бивши ръководители на ЕС от края на миналия и началото на този век, вземали решенията по неговото разширение, след пенсионирането си признаваха в публичните си изявления, че приемането на групата слабо развити страни от Източна Европа, в това число и на България, е било голяма грешка. Цената за тази грешка плащаме сега ние с тоталната разруха в нашата икономика, масовата бедност, доходната поляризация, демографското ограбване. Тези страни бяха приети, без да са спазили критериите от Копенхаген, а по стратегически политически причини. Целта беше да се ограничи влиянието на Русия в тази част на Европа.  Да бъде тя изолирана и обкръжена с враждебно настроени държави. В повечето от тези държави, като изключим Полша и прибалтийските републики, народите им не бяха дори питани за членството в НАТО и в ЕС. Тогавашното българско правителство упорито отказваше да проведе референдум по тези съдбоносни национални решения. Защото очакваше неприятни за него резултати. Добре известните критерии от Копенхаген очертават ясно изискванията за присъединяване към ЕС.  Договорът за ЕС определя условията (член 49.) и принципите (член 6.(1) на които трябва да отговаря всяка държава, желаеща да се присъедини към ЕС. Критериите бяха формулирани на среща на Европейския съвет през юни 1993 г. в Копенхаген. Те включват: Политически критерии:  Стабилност на институциите, гарантиращи демокрацията, върховенството на закона, човешките права и закрилата на малцинствата;  Икономически критерии:  наличие на нормално функционираща пазарна икономика, способна да издържи на конкурентния натиск и на пазарните сили в рамките на ЕС; Административен капацитет:  способност да изпълняват задълженията, свързани с членството, включително и готовност за придържане към целта за политически, икономически и валутен съюз, популярно известен като Еврозона. На Европейския съвет в Мадрид през декември 1995 г. беше въведено  допълнително изискване -  страните кандидати да създадат условия за интегрирането си в ЕС, чрез приспособяване на административните си структури. Това се отнасяше до способността на тези страни не само да приемат, но и да прилагат ефективно хармонизираното европейско законодателство чрез съответните административни и съдебни институции. Посочените критерии бяха утвърдени като задължителни с договора от Амстердам през 1997 г. За да започнат преговори за присъединяване към ЕС, страните кандидати трябваше да отговарят на първия критерий. Тези критерии са валидни и сега за всяка срана кандидат. Проф. Ангел Димитров, бивш наш посланик в Скопие, сега съпредседател на съвместната българо-македонска комисия по историческите и образователните въпроси, заяви наскоро пред Българското национално радио: „Проблемът, който стои малко в страни, но е важен, е икономическото състояние на страните кандидати за ЕС, защото техните граждани се вълнуват повече от този проблем. Вълнуват се от дохода, който получават, от това, което осигурява тяхното ежедневие“. Изненадан съм, че и този интелигентен човек не познава същността на критериите от Копенхаген! Не е вярно, че икономическото състояние на страните кандидати, тяхната производителност, конкурентоспособност и качеството на живота на техните граждани, „стои малко в страни“.  Напротив, икономическите показатели, функционирането на пазарите, конкурентоспособността на икономиката, качеството на живота на хората, са в центъра на критериите от Копенхаген. Те са главното изискване за приемане в интеграционна общност като ЕС. Затова гражданите се вълнуват най-вече от доходите си, като членки на ЕС, а не от общи лозунги, за разлика от политиците.  Тук става дума за политико-икономическа  интеграционна общност, като Европейския съюз, а не за военно-политическа, като НАТО.  В тази връзка, почти при всички социологически допитвания  нашите граждани заключават, че не чувстват забележимо подобрение в своя живот, след присъединяването ни към Европейския съюз.  По-свободното пътуване из Европа като екскурзианти или на работа, наличието на западни търговски вериги с по-голям избор на стоки и някои битови подобрения, не са достатъчни за да се каже, че живеем по-добре. А какво да кажем за тотално разрушената ни промишленост, създавана от милиони хора от десетилетия, за съсипаното земеделие, за станалото излишно образование и квалификация на няколко милиона души, за принудителната емиграция на милиони българи по света, за наложеното ни преждевременно закриване на реакторите в Козлодуй, за третирането ни като второ качество членки в общността и т.н. Количествено изчислимите ползи и загуби  от членството ни в ЕС, в МВФ, в Световната банка и в Световната търговска организация, може би ще се изравнят някъде през втората половина на това столетие.  Ако прибавим неподдаващите се на количествено измерване ползи и загуби  (например свободното пътуване из Европа, отнетите ни мозъци и биологичен потенциал и много други), нетните загуби може би са стотици милиарди щатски долари.  Такова национално ограбване нашата история не познава.  За да се оправдае отклонението от Копенхагенските критерии някои хора, предимно най-високопоставените политици, казваха, че за момента по-важни били политическите критерии,  т.е., ограничаването на традиционното влияние на Русия в региона. Това може да е било вярно в момента за някои противници на Русия, но с такова избързване, с пренебрегване на обективните икономически, социални и институционални потребности, се натрупваше конфликтно напрежение, което в средно и дългосрочен хоризонт създава опасно вътрешно напрежение и несигурност за бъдещето на България. То дестабилизира ЕС и ускорява неговото разпадане. Оказа се, че хората, които се грижеха субективно за разширяването и укрепването на ЕС, неволно допринасяха за неговото дестабилизиране и по-скорошно разпадане. Не виждате ли какво става в България и в други източноевропейски страни сега! Вчера (12 декември 2019 г.) гражданите на Великобритания фактически гласуваха за напускане на Европейския съюз. Кои ли ще са следващите? Ако проучим настоящото състояние на страните членки на ЕС и особено тези от Източна Европа, установяваме, че  много от тях и сега, 12-15 години след присъединяването си, не отговарят на изброените по-горе Копенхагенски критерии и условия.  Причините за това са в масовите нарушения на критериите, подмяната на икономическите, социалните и институционалните критерии със стратегически съображения за изтласкване на Русия от традиционото й влияние в Източна Европа, а също и допусканите груби грешки от ръководителите на ЕС в управлението на интеграционната общност. Масово е мнението, че  Европейският съюз се грижи повече за интересите на световните корпорации, отколкото за 500-те милиона граждани на Европа.  На това се дължи загубата на влияние от традиционните партии, ръководили общността до сега – християндемократите и социалдемократите и засилването на крайно десните политически формации в много европейски държави. Това изостря все повече конфликтите на интереси между страните членки и вътре в тях, напускането на Великобритания, противоречивите резултати от функционирането на ЕС, настояванията за радикални спешни реформи от френския президент и други европейски политици и растящите опасения за неговото бъдеще. На заседанието си в Солун на 19-20 юни 2003 г.  Европейският съвет декларира решимостта си да подкрепи европейската перспектива на страните от Западните Балкани. Обещано им беше да станат неразделна част от ЕС, след като изпълнят критериите за присъединяване от Копенхаген и условията за стабилизиране и асоцииране. През 2018 г. Европейската комисия прие стратегия за Западните Балкани.  На 17 май 2018 г. в София се проведе среща на върха „ЕС-Западни Балкани“. На тази среща беше потвърдена подкрепата за европейската перспектива на Западните Балкани. На 18 юни 2019 г. Съветът по общи въпроси прие заключения относно: политиката за разширяване на ЕС, която обхваща Черна гора, Сърбия и Турция и позиция за стабилизиране и асоцииране, която обхваща Северна Македония, Албания, Босна и Херцеговина и Косово.  На 20 юни 2019 г. Европейският съвет одобри заключенията. Напоследък се развихря кампанията за ускорено приемане на страните от Западните Балкани в ЕС,  под претекста че са изпълнили изискванията на критериите от Копенхаген.  Това обаче не е вярно.  Те може да са изпълнили някои политически и военно-политически критерии, но то важи само за приемане в НАТО, а не за ЕС. Както вече подчертах,  натискът за бързо приемане в Европейския съюз и особено в НАТО, се прави по поръчка на правителството на САЩ  и на някои западноевропейски страни,  с цел да се изтласка Русия от традиционното си влияние в страните от този регион.  Стратегическите политически и военно-политически критерии отново надделяват над икономическите, социалните и институционалните критерии от Копенхаген, които са задължителни за членство в Европейския съюз. Хората биват дори заблуждавани, че приемането в НАТО е условие за присъединяване към ЕС. Това също не е вярно. Австрия, Швеция и Финландия не са в НАТО, но членуват отдавна в ЕС. А Турция е в НАТО, но не я приемат в ЕС. Повтаря се допуснатата от западноевропейските правителства грешка през първото десетилетие на този век, с масовото приемане на Източноевропейските страни в НАТО и в ЕС.  Най-важната фабрична грешка с разширяването на ЕС на изток към неподготвени за присъединяване страни през миналите десетилетия, се повтаря и сега. С присъединяването тогава на групата слабо развити и неконкурентоспособни страни от Източна Европа, икономически еднородният ЕС беше превърнат произволно в механично обединение на богати и бедни, развити и слабо развити, конкурентоспособни и неконкурентоспособни страни.  В неговите основи беше положена мощна дестабилизираща бомба.  Той беше отслабен, зареден с вътрешни противоречия на интереси и конфликти между страните членки. Така ЕС е застрашен от саморазрушение в недалечното бъдеще, а не от някакъв външен заговор срещу него. С евентуалното прибързано присъединяване на страните от Западните Балкани, към което ни тласкат сега, тази грешка ще се повтори във влошен вариант.  Икономически разнородният Европейски съюз,  с присъствието на по-слабо развити страни, като България, Румъния, Хърватска, Унгария, Литва, Латвия, Естония и други, наред с високо развитите западноевропейски икономики,  ще стане още по-разнороден, по-нестабилен, зареден с още по-остри вътрешни противоречия, с още по-непримирими вътрешни конфликти  между бедни и богати страни. Новите кандидати за членство от Западните Балкани са по-изостанали от най-изостаналите настоящи членки  на ЕС, като България, Румъния и други (виж таблицата). След евентуалното преждевременно приемане на най-изостаналите страни от Западните Балкани,  ЕС ще се превърне в пародия на интеграционна общност.  Други, по-изостанали от тях страни в Европа няма. Тази още по-разнородна смесица от бедни и богати страни ще засили процесите на разпад в ЕС, които вече са в ход. На 18 октомври 2019 г. министър-председателят на Северна Македония Зоран Заев заяви: „Решението на Европейския съвет за отлагане на преговорите със Северна Македония за присъединяване към общността е историческа грешка... Направихме всичко, което се изискваше от нас и всичко, което беше по силите ни“. Премиерът на Северна Македония и политиците, които разсъждават като него, не са разбрали същността на критериите от Копенхаген  за присъединяване към Европейския съюз и ги смесват с критериите за присъединяване към военно-политически съюз като НАТО.  Действителна груба грешка би било приемането на неподготвени кандидати. Тази грешка би била още по-груба,  защото,  първо,  не са извлечени поуки от приемането на неподготвените източноевропейски страни през 2004, 2007 и 2010 година и  второ,  сегашните кандидати от Западните Балкани са още по-слабо подготвени, отколкото техните предшественици, като България, Румъния и другите от Източна Европа. Виж таблицата. Огорчен от неблагоприятното решение на Европейския съвет за отлагане на преговорите за присъединяване на Северна Македония, на 20 октомври  премиерът на Северна Македония обяви решението за провеждане на предсрочни парламентарни избори. Аз не разбирам смисъла от такива избори.  Присъединяването на Северна Македония към ЕС, когато изпълни критериите от Копенхаген, по принцип не се оспорва от никого. Никой не забранява на Северна Македония да се готви за тази цел. Това беше подкрепено и от Президента на Франция Макрон. То обаче не се решава с парламентарни избори, а с форсирана подготовка и пълна мобилизация на националната енергия за изпълнение на критериите от Копенхаген. На 12 декември тази година  премиерът на Северна Македония г-н Заев реагира на съобщението на БАН от 11 декември,  че ние не приемаме тона и претенциите на декларацията на Македонската Академия на Науките и Изкуствата за езика от преди няколко дни. Той бил убеден в тяхното право да имат свой език и че и ние скоро ще се убедим в това. На събранието на академиците и член-кореспондентите на БАН  от 11 декември 2019 г. нашите специалисти езиковеди представиха убедителни доказателства, че такива грандиозни претенции от нашите съседи за техния език не са основателни. Ние обаче сме още по-загрижени, че декларацията на Македонската Академия на Науките и Изкуствата съдържа много кражби от нашето езиково и друго историческо минало и дори злоупотреби с исторически факти. Те например твърдят, че корените на македонския език са в далечните антични времена, т.е. преди много векове. А истината е, че той е създаден с политическа поръчка през 1945 г. И това се признава с изявлението на македонския президент г-н Пендаровски от 13 декември, че „Македонският език е елементарен факт от десетилетия“. Ние не оспорваме това. Ние знаем, че този изкуствен език е създаден по поръчка през 1945 г., т.е. преди 75 години. Достойно за съжаление е, че правителството на България се гордее с настоящата си активна роля в създаването на илюзии за бързо присъединяване на Балканските страни към ЕС чрез  събирането на останките от най-слабо развити европейски страни, с чието членство в ЕС засега никой не иска да си губи времето. Изглежда че Бойко Борисов и неговите съветници трябва тепърва да разберат какви са критериите от Копенхаген за присъединяване към ЕС, за да не подвеждат колегите си от Западните Балкани, които може би не ги познават. Френският президент и правителствата на другите западноевропейски страни, отказали подкрепа за започване на преговори за присъединяване сега,  освен че виждат липсата на готовност на тези страни и са достатъчно откровени да го обявят публично , добавиха и още един силен аргумент – предстоящите големи реформи в ЕС.  Те твърдят, че докато не въведем ред в собствения си дом, с предстоящите радикални реформи, не е време да добавяме допълнителен хаос, бедност, престъпност и корупция, с приемането на най-изостаналите европейски страни от Западните Балкани. Нашето правителство се залови с тази неблагодарна мисия. Може би по заръка от новия по-голям брат. Преди 12 години ни приеха в ЕС „с клизма“. Сега искаме да приложим същия метод за приемането на Западните Балкани. Виж таблицата.   БВП на човек от населението в ЕС за 2018 г.   БВП на човек от населението в ЕС за 2018 г. Страни и региони % от средното в ЕС-28 ЕС-28 100,0 Еврозона 106,0 Люксенбург 254,0 Ирландия 187,0 Холандия 129,0 Австрия 127,0 Дания 126,0 Германия 123,0 Швеция 121,0 Белгия 115,0 Финландия 110,0 Франция 104,0 Великобритания 104,0 Малта 98,0 Италия 95,0 Ипания 91,0 Чехия 90,0 Кипър 87,0 Словения 87,0 Естония 81,0 Литва 81,0 Словакия 78,0 Португалия 76,0 Полша 71,0 Латвия 70,0 Унгария 70,0 Гърция 68,0 Румъния 64,0 Хърватска 63,0 България 50,0 Други европейски страни Швейцария 157,0 Норвегия 150,0 Исландия 133,0 Страни кандидати Турция 65,0 Черна Гора 47,0 Сърбия 40,0 Северна Македония 38,0 Албания 31,0 Босна и херцеговина 31,0 Косово ?   Подобни таблици могат да се представят  и по други икономически, социални, институционални, здравословни, научни, образователни, демографски, екологични и други показатели. Те потвърждават същото, което ни показва настоящата таблица. И подкрепят с повече конкретика тоталната изостаналост на Балканските страни. Като изключим Турция, страните от Западните Балкани заемат последните места във всички европейски класации за позитивно развитие и първите места по негативните показатели. За смекчаване на тяхната изостаналост ще са нужни много десетилетия. Някой може да каже, че през следващите години ще се вземат мерки за ускоряване на догонващото развитие на най-изостаналите в Европа Балкански страни, за повишаване на тяхната конкурентоспособност, за ограничаване на вътрешните им противоречия и конфликти. ЕС може и трябва да помага на тези страни, като подбере най-подходящите за това методи. Членството в общността едва ли е между най-ефикасните методи. По-скоро обратното. Досегашното развитие на ЕС и на нашата страна, а и особено тежкото положение в страните от Западните Балкани, с известни изключения за Сърбия, показва че догонващото им развитие като член на общността е изключително сложна задача. Защото догонващото икономическо развитие не винаги е възможно. Силово разширеният ЕС ще стане още по-уязвим, с още по-противоречиви интереси между страните членки и с още по-несигурно бъдеще.  Под натиска на конкуренцията на общия вътрешен пазар ще се умножат фалитите на предприятия в новоприетите държави, ще се увеличи безработицата, ще нарастне бедността, ще се изостри доходното разслоение, ще се засили емиграцията на квалифицирани и млади хора. Ще се увеличи демографското им ограбване. Ще се дестабилизира както Балканският регион, заедно с България, така и целият ЕС. В тези Балкански страни ще се повтори в още по-драматична форма това, което се случи и продължава да се случва в България, Румъния и други източноевропейски страни през последните 30 години. Изложените до тук аргументи ми дават основание още сега да заключа, че  преждевременното присъединяване на страните от Западните Балкани, в това число и на Северна Македония, ще бъде нистина историческа политическа и икономическа грешка. Това не е в интереса на страните от този регион.  То ще вреди и на дългосрочните интереси на ЕС като цяло. Макар че съм впечатлен от икономическото развитие на  Турция  през последните десетилетия, по всяка вероятност, въпреки нейните 65% БВП на човек от населението, спрямо средното в ЕС, тя  няма шансове за присъединяване към ЕС  по много причини, след като е оставена да чака вече 60 години. Политическата и стопанската история на  Сърбия,  с нейните 40% БВП на човек от населението от средното в ЕС, се оказа много сложна и противоречива през последните 30-40 години. Бъдещето й се усложнява и от конфликта с Косово. Северна Македония  има едва  38% БВП на човек от населението,  от средното в общността.  Албания и Босна и Херцеговина имат едва по 31% БВП  на човек, т.е. почти два пъти по-малко от нас. Косово е още по-зле и Европейската комисия дори не публикува данни за това формирование. Трудно ми е да разсъждавам за бъдещото икономическо развитие на тези Балкански страни, като го сравнявам с нашия трагичен опит, при значително по-добри стартови позиции и по-благоприятно развитие от тяхното. Присъединяването на България, Румъния и други слабо развити страни към ЕС беше много труден процес с противоречиви резултати.  Преждевременното форсирано присъединяване на още по-изостаналите Балкански страни ще бъде още по-сложен и по-противоречив процес, с още по-съмнителни резултати! Нека не бързаме да се радваме на такова форсирано присъединяване с неясни резултати. На събранието на БАН на 11 декември беше изказана загриженост, че поради поредицата от груби грешки на нашите правителства през последните 75 години, ние вече нямаме средства за противодействие на агресивното поведение от македонска страна, посягаща на наши фундаментални исторически истини в областта на културата и националната ни идентичност. А при евентуално членство в ЕС те ще станат още по-напористи с досегашното си агресивно поведение. Мисля си, обаче че не всичко е загубено.  Първо, българското правителство трябва да настоява за Анекс към сключения вече договор между двете страни,  в който да се включат всички висящи проблеми, прехвърлени засега така лекомислено на смесената комисия от учени. Нашите колеги в тази комисия са загубили всяка надежда за успех в нейната работа, поради обструкции на македонските им колеги. Тези проблеми трябва да се решат на по-високо политическо равнище, договореното да се опише в големи подробности и със срокове за решаване, както в последния гръцко-македонски договор, и да се включи в предлагания Анекс към Договора. Желателно е това да се направи до края на 2020 г. Второ,  в нашия конкретен случай,  България ще направи добра услуга на Македония и на Европейския съюз, ако,  подобно на Франция, Холандия, Дания и други европейски страни,  упражни правото си на ВЕТО  по скорошното приемане на Северна Македония в ЕС. Нашето  вето  да се оттегли само след постигане на договореност по спорните въпроси.        ", "date": "2019.12.14", "title": "Държавите от Западните Балкани не са готови за Европейския съюз"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403423-%D0%BF%D0%B0%D1%82%D1%80%D0%B8%D1%86%D0%B8%D1%8F-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%B5-%D0%B7%D0%B0%D1%89%D0%BE%D1%82%D0%BE", "text": "Щастливият семеен живот на двойка от Италия завърши с бърз развод, след като съпругата намери под матрака на мъжа си необичайно скривалище.   Всичко започнало, когато Фабрицио започнал да прекарва прекалено много време в гаража. Той го ремонтирал в продължение на няколко месеца и дори успял да снабди тясното помещение с легло, хладилник и електрическа печка. Патриция не била във възторг от промените в семейния им живот, защото Фабрицио буквално не излизал от гаража, прекарвал все по-малко време с нея и практически двамата спрели да общуват.  Скоро тя започнала да подозира, че в гаража съпругът й се занимава не само с колата си. И решила да провери какво точно се случва.      Взела ключовете тайно от него, влязла в гаража и започнала щателно претърсване. След като не открила нищо подозрително и вече смятала да си ходи, облекчена, че Фабрицио не й изневерява, решила да провери и леглото, което било в ъгъла на гаража. Когато надигнала матрака, видяла тайник под формата на картонена кутийка. А съдържанието й я накарало още същия ден да подаде молба за развод.      В кутията имало снимки на различни жени, а на гърба на всяка фотография с писалка били добавени дати. Патриция разбрала, че любимият й съпруг й изневерява. От датите пък ставало ясно, че забежките му са започнали през последните няколко месеца.  Наранената жена нямала никакво намерение да слуша оправданията на мъжа си, който, между другото, не пропуснал да каже, че няма никакви интимни отношения с жените на снимките.  Италианката бързо сложила край на кошмарния си брак и изхвърлила неверника от семейното гнездо. След раздялата Фабрицио нямал друг избор, освен да заживее в гаража, който преди използвал само за любовни срещи.", "date": "2019.12.14", "title": "Патриция се разведе защото...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403424-bmw,-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BD%D0%BE-%D0%BE%D1%82-%D0%BA%D1%83%D1%87%D0%B5", "text": "Момчетата от руския YouTube канал \"Гараж 54\" са известни с това, че искат да режат коли, да ги преправят, и да ги украсяват с всички възможни аксесоари от собственото си производство.  \r\n           Този път колата не беше нарязана отвън, но интериорът на старо BMW Серия 3 беше преустроен чрез преместване на волана и други уреди за управление на задната лява седалка. Убедени, че преобразуването е станало по предназначение, те поставиха немската овчарка Самурай на предната седалка, зад оригиналния волан, който не бяха свалили, дадоха газ и се отправиха към града. \r\n", "date": "2019.12.14", "title": "BMW, управлявано от куче"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403425-%D0%BA%D0%B0%D1%82%D0%B5%D1%82%D0%BE-%D0%B5%D0%B2%D1%80%D0%BE-%D1%81%D0%B5-%D0%BF%D0%BE%D1%82%D1%80%D0%BE%D1%88%D0%B8", "text": "Броени дни преди Коледа Катето Евро преживя нещо кошмарно, от което сигурно дълго ще се възстановява сега. Актрисата, която в момента се изявява като жури в \"България търси талант\", паднала нелепо по стълбите, докато отивала на интервю, а последствията никак не изглеждали безобидни в началото.     63-годишната актриса веднага била откарана до \"Пирогов\", защото едната й ръка и рамо били много подути. Според лекарите не става дума за счупване, а само за натъртване.     \"Нелеп инцидент\", пък бе коментара на сина й Александър Кадиев, когото също гледаме в \"България търси талант\", но в ролята на водещ, пише \"Хотнюз\".", "date": "2019.12.14", "title": "Катето Евро се потроши"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403426-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%80%D0%B5%D1%80%D0%B0%D0%B1%D0%BE%D1%82%D0%B8%D1%85%D0%B0-tesla", "text": "Българското тунинг ателие Vilner е подготвило тунинг пакет за Tesla Model 3. В супермодерния автомобил с аскетичен салон по причудлив начин се съчетават вълна, дърво и рисунките на дамаската \"гъши лапки\", които самите българи наричат \"миниатюрен декоративен релеф\".  Цялата стилистика на салона е решена в сиво, тюркоазено и карамелено. От Vilner твърдят, че така те са създали \"уникална атмосфера на спокойствие, безгрижност и очарователно гостоприемство, което ще ви обгърне като домашна дреха\".  От ателието признават, че пред тях е стояла задачата да придадат на автомобила от \"дигиталния век\" неповторима изтънченост, характерна за отдавна отминалите дни, \"пълни с безгрижие и идеализъм\".  С други думи, този дизайн трябва да е по вкус на бумърите - поколението, родено в периода 1946 - 1964 година. При това рисунката \"гъши лапки\" може да се срещне и в класически Porsche, като модела 901, и в ултрасъвременната суперяхта Dynamiq GTT 115 с хибридно задвижване.  ", "date": "2019.12.14", "title": "Българи преработиха Tesla"}
