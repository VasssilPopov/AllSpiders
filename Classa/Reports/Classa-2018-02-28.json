{"url": "http://www.classa.bg/%D1%81%D0%B2%D1%8F%D1%82/item/379163-%D0%BC%D0%BE%D0%BD%D0%B8%D0%BA%D0%B0-%D0%BB%D1%8E%D0%B8%D0%BD%D1%81%D0%BA%D0%B8-%D0%B7%D0%B0-%D1%81%D0%B5%D0%BA%D1%81%D0%B0-%D1%81-%D0%B1%D0%B8%D0%BB-%D0%BA%D0%BB%D0%B8%D0%BD%D1%82%D1%8A%D0%BD", "text": "          Моника Люински – бившата стажантка в Белия дом, която имаше афера с президента Бил Клинтън, заяви, че връзката им е представлявала „брутална злоупотреба с власт\" от негова страна. Тя написа статия за списание „Венити феър\", провокирана от движението „Мен също\" (#metoo), организирано в подкрепа на жертви на сексуален тормоз. По време на аферата Люински беше на 22 години, а Клинтън е с цели 27 години по-възрастен.      Тя разкри, че след скандала била диагностицирана с посттравматично стресово разстройство. То било в резултат на нейното „публично излагане и остракиране\" след като връзката била разнищена от пресата и в съда, посочва самата тя. Забежката на Бил Клинтън беше тема номер 1 през 1998 и 1999 година, когато президентът първоначално отрече, но после му се наложи да признае, че е имал „неуместен интимен физически контакт\" с бившата стажантка. Тогава дори стартира процедура по импийчмънт, която не сполучи и президентът изкара докрай мандата си.      Днес 44-годишна Люински завява, че все още стои на твърдението си, че връзката им е била по взаимно съгласие, но изтъква „огромните властови различия\", които съществували между двамата. Тя добавя, че имала „ограничени разбирания за последиците\" по това време и всеки ден съжалява за случилото се. „Значението в речника за „съгласие\"? Да дадеш разрешение нещо да се случи. И все пак какво е това „нещо\" в този случай, имайки предвид динамиката на властта, неговата позиция, моята възраст? Той беше мой шеф.      Той беше най-силният човек на планетата. Той беше с 27 години по-възрастен, с достатъчно житейски опит, за да знае по-добре от мен\", написа Люински. В изложението си за списанието тя също коментира разрастващото се движение на жените, които публично говорят срещу сексуалното насилие. Тя споделя, че била трогната до сълзи, след като с нея се свързала лидерка на #metoo, която изразила съчувствие за това, че Люински била „толкова самотна\" по време на целия скандал. „Изолацията е толкова мощен инструмент в ръцете на нападателя.      И все пак не вярвам, че бих се чувствала толкова изолирана, ако това се беше случило в наши дни\", пише Моника. „Дори има хора, които смятат, че преживяванията ми в Белия дом нямат място в това движение, тъй като това, което се случи между Бил Клинтън и мен не е било сексуално нападение, въпреки че сега ние разбираме, че е било брутална злоупотреба с власт\", посочва тя.", "date": "2018.02.28", "title": "Моника Люински за секса с Бил Клинтън"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379157-%D0%BA%D1%83%D0%B1%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%BF%D1%83%D1%80%D0%B8-%D0%B7%D0%B0-500-%D0%BC%D0%B8%D0%BB%D0%B8%D0%BE%D0%BD%D0%B0", "text": "През 2017 година Куба е продала пури на стойност 500 милиона долара, което е увеличение с 12% спрямо предходната година, съобщи „Ройтерс\". Продажбите в третия най-голям пазар за кубински пури – Китай, са се увеличили с една трета. Основният играч в производството на пури на кубинска земя Habanos S.A. обяви, че има огромен потенциал Китай да се превърне в най-големия пазар за пури, измествайки от челните позиции Испания и Франция. Компанията, която е наполовина собственост на Куба и наполовина на британската компания Imperial Tobacco, произвежда най-известните брандове пури в световен мащаб. Сред тях са и пурите „Монтекристо\". От Habanos посочиха още, че благоприятният климат е изиграл положителна роля за нарастване на производството и продажбите. Ураганът „Ирма\" не засегна западната провинция Пинар дел Рио, от която идва най-голям процент тютюн в страната.", "date": "2018.02.28", "title": "Куба продаде пури за 500 милиона"}
{"url": "http://www.classa.bg/%D1%82%D0%B5%D1%85%D0%BD%D0%BE/item/379158-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%B5-%D0%BE%D0%BF%D0%B0%D1%81%D0%B5%D0%BD", "text": "Когато говорим за опасностите, породени от изкуствения интелект, акцентът обикновено се поставя върху нежеланите странични ефекти. Безпокоим се, че може случайно да създадем свръхинтелигентен изкуствен интелект и да забравим да го програмираме със съвест или, че ще внедрим алгоритми за наказателно преследване, които са \"попили\" расистките пристрастия от техните обучителни данни. Но това е само половината от историята... Какво ще кажете за хората, които активно искат да използват изкуствения интелект за неморални, престъпни или злонамерени цели? Не е ли по-вероятно те да причинят проблеми, а и възможно ли е това да се случи по-скоро? Отговорът е \"да\", по мнението на повечето експерти от научни институти, вкл. от института \"Бъдещето на човечествот\", Центъра за изследване на съществуващия риск и подкрепената от Елън Мъск организация с нестопанска цел OpenAI. Твърде много \"да\". В доклад, публикуван преди няколко дни и озаглавен „Злоумишленото използване на изкуствения интелект: прогнози, предпазни мерки и намаляване на последиците\", изследователите разкриват някои от начините, по които може да бъде използван ИИ, за да ни причини злини в следващите пет години, и какво можем да направим, за да спрем това. И въпреки че ИИ може да даде възможност за извършване на някои доста неприятни нови атаки, съавторът на доклада Майлс Брундейдж от института „Бъдещето на човечеството\" смята, че със сигурност не трябва да се паникьосваме или да изоставим надеждата. \"Предпочитам да взема страната на оптимистите, което означава, че бихме могли да направим много\", коментира Брундейдж. „Въпросът не е да рисуваме една апокалиптична картина – има много защитни действия, които могат да бъдат разработени и много неща, които можем да научим. Не мисля, че ситуацията е безнадеждна като цяло, но виждам този доклад като призив за действие\", казва той. Докладът е доста обширен, но като цяло се фокусира върху няколко ключови начина, по които ИИ ще засили заплахите както за цифровите, така и за физическите системи за сигурност, а и ще създаде изцяло нови опасности. Документът също така предлага пет препоръки за това как да се борим с тези проблеми – включително как инженерите, създаващи ИИ, да бъдат по-информирани и осъзнаващи възможните злонамерени употреби на техните открития. Наложително е да се започне нов диалог между политиците и академичните среди, така че правителствата и правоприлагащите органи да не се окажат неподготвени. Какви са обаче потенциалните заплахи? Една от най-важните сред тях е, че ИИ драматично ще намали разходите за определени атаки, позволявайки на лошите „актьори\" да автоматизират задачи, които преди това са изисквали човешка намеса и труд. Да вземем например една фишинг атака, при която на отделни хора се изпращат съобщения, специално разработени, за да ги подмамят да предоставят своите пароли за сигурност (фалшив имейл от банката ви, например, или от човек, който изглежда е ваш стар познат). И именно тук ИИ може да автоматизира голяма част от работата, да очертае социалната и професионалната мрежа от хора и да генерира съобщенията. В момента се полагат много усилия за създаване на реалистични и ангажиращи чатботове. Подобна дейност може да бъде използвана за разработка на чатбот, представящ се за най-добрия ви приятел, който изведнъж, по някаква причина, наистина иска да знае вашата имейл парола. Този вид атака звучи сложно, но основното тук е, че след като веднъж сте създали софтуера, за да направите всичко това, можете да го използвате отново и отново без допълнителни разходи. Фишинг имейлите вече са нанесли достатъчно вреди – те са отговорни за изтичането на снимките на знаменитостите от iCloud през 2014 г., както и за хакването на частните имейли от шефа на кампанията на Хилъри Клинтън – Джон Подеста. Последното не само оказа влияние върху президентските избори в САЩ през 2016 г., но и подхрани редица конспиративни теории като например „Пицагейт\", които почти не убиха хора. Помислете какво може да направи един автоматизиран ИИ фишинг сред технически неграмотните държавни служители. Втората голяма тема, която докладът повдига, е, че ИИ ще добави нови измерения към съществуващите заплахи. В същия пример за фишинга ИИ може да бъде използван не само за генериране на имейли и текстови съобщения, но и за фалшиви аудио и видео материали. Вече станахме свидетели на това как ИИ може да се използва, за да имитира гласа на дадена „мишена\", след като изучи само няколко минути от записано слово. Разбира се, съществува цяла гама от други зловредни практики, които ИИ може да засили. Като начало – политическа манипулация и пропаганда (отново области, където фалшивите видео и аудио материали биха могли да представляват огромен проблем), но също така поставяне под наблюдение, насочено специално към малцинствата. Интересен пример за това е Китай, където камери за разпознаване на лица и за проследяване на хора превърнаха един граничен регион, населен до голяма степен с мюсюлманско малцинство, в „област на тотално наблюдение\". Това са само няколко примера за способността на ИИ да се превърне в заплаха. Той замества хората, които следят човешките потоци, превръщайки камерите за видеонаблюдение от пасивни в активни наблюдатели, позволявайки им да категоризират автоматично човешкото поведение. \"Мащабността, в частност, е нещо, което не е получило достатъчно внимание\", казва Брундейдж. \"Тук не визирам само факта, че ИИ може да изпълнява определени задачи на ниво човек, но че това може да бъде увеличено до огромни размери\". Докладът също така подчертава и напълно новите рискове, които ИИ създава. Авторите очертават редица възможни сценарии, включително и такива, при които терористите имплантират бомба в робот за почистване и я внасят тайно в дадено министерство. Роботът „използва\" вграденото си машинно зрение, за да проследи даден политик, и когато той е наблизо, бомбата се взривява. Този сценарий се възползва от новите продукти, които ИИ прави възможни (роботите за почистване), както и от автономните функции (например, проследяването, базирано на машинното зрение). Такива сценарии може да изглеждат малко фантастично, но ние наистина започваме да ставаме свидетели на първите нови атаки, възможни благодарение на ИИ. Технологията за смяна на лица се използва за създаване на така наречените „дийпфейкс\" – поставяне на лицата на знаменитости върху порнографски клипове без тяхното съгласие. И въпреки, че до този момент не е имало сериозни подобни случаи, известно е, че тези, които участват в създаването на такова съдържание, желаят да го изпробват за хора, които познават, с цел създаване на идеални предпоставки за тормоз и изнудване. Тези примери са само част от доклада, а целият документ поставя въпроса какво трябва да се направи? Решенията лесно могат да бъдат очертани, но ще бъде предизвикателство да бъдат следвани. Докладът прави пет основни препоръки: Изследователите в областта на ИИ трябва да признаят, че работата им може да се използва злонамерено: Политиците трябва да се учат от техническите експерти относно тези заплахи; Светът на ИИ трябва да се учи от експертите по киберсигурността как най-добре да защити своите системи; Трябва да бъдат разработени и следвани етични рамки за ИИ; И не на последно място, все повече хора трябва да бъдат включвани в тези дискусии – не само учените в областта на ИИ и политиците, но и специалисти в областта на етиката, бизнеса и широката общественост С други думи – повече разговор и повече действия. \"Със сигурност има интерес\", споделя Брундейдж относно участието на правителството в обсъждането на тези теми. „Но все още оставаме с усещането, че трябва да се организират повече дискусии, за да се разбере кои са най-критичните заплахи и кои са най-практичните решения\", допълва той. Не е ясно колко постепенно ще бъде всичко това – дали ще има голямо катастрофално събитие или нещата ще се случват бавно, което ще ни даде много възможности да се адаптираме. „Но точно затова сега повдигаме тези въпроси\", казва Брунейдж.", "date": "2018.02.28", "title": "Изкуственият интелект е опасен"}
{"url": "http://www.classa.bg/%D1%81%D0%B2%D1%8F%D1%82/item/379159-%D0%B7%D0%B0%D0%BA%D0%BE%D0%BD-%D1%81%D1%82%D0%BE%D0%BF-%D1%81%D0%BE%D1%80%D0%BE%D1%81", "text": "        Първият от този законопроект засяга дейността на неправителствените организации, които подкрепят миграцията на бежанците в страната. Вторият пакет предлага да се въведе 25% данък върху получените от чужбина средства за такива организации, а третият да съдържа наказателни мерки срещу онези, които подкрепят и организират нелегалната имиграция.     Унгарският премиер Виктор Орбан, който е радикален противник на имиграцията, заяви, че „организациите, подкрепящи миграцията, изпълняват плана на Джордж Сорос (американски милиардер и филантроп от унгарски произход) за преселване на милиони бежанци от Африка и Близкия изток в Европа“.   Унгарските власти са против задължителните квоти за приемане на бежанци в страните от ЕС, тъй като това е заплаха за националната сигурност.   По-рано Унгария прие закон, който регулира чуждото финансиране на националните университети. Този документ задължава чуждестранните образователни институции да имат обучителни центрове в страната, в която са регистрирани. В резултат, централният европейски университет в Будапеща, създаден и съществуващ за сметка на Сорос, може да бъде затворен, тъй като е регистриран в САЩ.   Законодателната инициатива на Будапеща вече предизвика загриженост в европейските правителствени кръгове. Общият смисъл на тази загриженост беше изразен от германския „Франкфуртер алгемейн цайтунг“: „Унгарският премиер Виктор Орбан представлява последния бастион на Европа преди победоносното изкачване на исляма“.   Самият Виктор Орбан, като говори с годишния доклад за състоянието на нацията, описва ситуацията с притока на мигранти от мюсюлманските държави в мрачни цветове: „Черните облаци покриват Европа, страните ще престанат да съществуват, Западът ще падне, Европа дори няма да разбере, че това е нашествие“.   Той също така предсказа появата на мюсюлманско мнозинство в Европа и обвини правителствата на европейските държави в слепота и изолацията от реалното състояние на нещата.", "date": "2018.02.28", "title": "Закон Стоп Сорос"}
{"url": "http://www.classa.bg/%D1%81%D0%B2%D1%8F%D1%82/item/379160-%D0%B7%D0%B0%D1%89%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%B1%D1%80%D1%83%D1%82%D0%B0%D0%BB%D0%BD%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%BA%D1%8E%D1%80%D0%B4%D0%B8%D1%82%D0%B5-%D0%B2-%D0%B5%D1%84%D1%80%D0%B8%D0%BD", "text": "        Преди три години светът наблюдаваше как една набързо събрана група от мъже и жени от сирийския град Кобане, повечето от които въоръжени само с автомати Калашников, удържат офанзивата на огромна армия ислямисти, разполагащи с танкове, артилерия и огромно логистично превъзходство. Защитниците настояваха, че действат от името на революционна феминистка демокрация. Ислямистките бойци се заричаха да ги унищожат по същата причина. Когато защитниците на Кобане победиха, това беше приветствано от света като пример за конфронтация между чистото добро и зло, или поне възможно най-близкото до такова нещо в съвременния свят.     Днес се случва абсолютно същото. Само че този път световните сили твърдо застават на страната на агресорите. В един странен обрат тези агресори изглежда са успели да убедят ключови световни лидери и коментатори, че жителите на Кобане са “терористи”, защото приемат и прилагат радикална версия на екологията, демокрацията и правата на жените.   Атаката днес е срещу региона Ефрин, защитаван от същите YPG и YPJ (Народни отряди за самоотбрана и женски отряди за самоотбрана), които защитаваха и Кобане. Същите отряди след това пренесоха битката в сърцето на Ислямска държава и загубиха хиляди бойци, за да освободят сирийската столица на “халифата” – Рака.   Ефрин, известен с красотата на планините и маслиновите си насаждения, бе изолиран остров на мир и здрав разум насред сирийската гражданска война. По време на конфликта населението на региона нарасна почти двойно заради бежанците, предимно араби, които потърсиха убежище в тази предимно кюрдска област.   Жителите на областта се възползваха от този мир и стабилност, за да развият самоуправление, основаващо се на демократичните принципи, които се прилагат в повечето кюрдски региони в северна Сирия, известни колективно като Рожава. Решенията на местно ниво се вземат от общински асамблеи, в които всеки може да участва. Докато в останалата част на Рожава се съблюдава стриктно равенството между половете, като всяка институция има двама председатели – мъж и жена, то в Ефрин две трети от обществените длъжности се заемат от жени.   Днес този демократичен експеримент е подложен на изцяло непровокирана атака от страна на ислямистки милиции, включително ветерани от ИДИЛ и Ал Кайда, както и на турски отряди на смъртта като печално известните “Сиви вълци”. Те са подкрепяни от танкове, изтребители и щурмови хеликоптери на турската армия.   Подобно на ИДИЛ преди тях, те също изглеждат решени да нарушат всички норми при водене на война, като използват напалм срещу цивилни, атакуват язовири и дори унищожават безценни археологически паметници. Президентът на Турция Реджеп Ердоган заявява, че възнамерява да “върне Ефрин на законните му собственици” – слабо прикрито предупреждение за етническо прочистване на местното кюрдско население. Наскоро се разбра и че хуманитарен конвой с храни и лекарства за Ефрин е бил обстрелван от турските сили.   Забележително, засега YPG и YPJ задържат нашествениците. Но го правят без да получават дори морална подкрепа от някоя голяма световна сила. Дори САЩ, чието присъствие предотвратява инвазията на Турция в източните части на Рожава, където кюрдските отряди все още воюват с ИДИЛ, отказват да си помръднат пръста в защита на Ефрин. Британският външен министър Борис Джонсън стигна до там да твърди, че “Турция има право да поддържа границите си сигурни”. По същата логика той не би могъл да възрази, ако Франция реши да окупира Доувър.   Резултатът от това е чудноват. Западните лидери, които редовно и безпощадно критикуват режимите в Близкия Изток заради липсата на демокрация и права на жените – Джордж Буш-младши дори използва този аргумент за да оправдае военната интервенция срещу талибаните – изглежда сега са решили, че ако някой отиде прекалено в другата посока, също е оправдано да бъде атакуван.   За да разберем случващото се, трябва да се върнем назад до 90-те години, когато Турция водеше война с военното крило на Кюрдската работническа партия ПКК. По онова време ПКК бе маркс-ленинистка организация, призоваваща за отделна кюрдска държава. Дали ППК някога е била терористична организация е спорен въпрос, но няма съмнение, че партизанската война бе кървава, като ужасни неща се случваха и от двете страни. В началото на новото хилядолетия ПКК изостави исканията си за отделна държава. Организацията обяви едностранно прекратяване на огъня и започна да настоява за мирни преговори, чрез които да се работи както за регионална автономия на кюрдите, така и за по-широка демократизация на турското общество.   Тази трансформация се отрази на кюрдските освободителни движения в целия Близък Изток. Тези, които черпят вдъхновение от идеите на затворения лидер на ПКК Абдула Йоджалан, започнаха да призовават за радикална децентрализация на властта и противопоставяне на етническия национализъм от всякакъв вид.   Турското правителство отговори с интензивна лобистка кампания ПКК да бъде обявена за “терористична организация”. Към 2001 г. тази кампания се увенча с успех, като ПКК бе вкарана в “терористичните” списъци на САЩ, ЕС и ООН. Едва ли е имало друго подобно решение, което да има такъв опустошителен ефект върху перспективата за мир. То позволи на турското правителство да арестува хиляди активисти, журналисти и представители на кюрдите на изборни длъжности – включително лидерите на втората най-голяма опозиционна партия в страната – по обвинения, че “симпатизират на терористи”. Всичко това се случва без каквито и да е сериозни възражения от страна на Европа или Америка. Днес Турция е страната с най-много хвърлени в затвора журналисти в света.   Определянето на ПКК като терористи създаде ситуация на оруелска лудост. Тя позволява на турските власти да наливат милиони в западни ПиАр фирми, които да оклеветяват всеки призоваващ за повече граждански права като “терорист”. Тя води и до сегашния краен абсурд, при който световните правителства могат да седят безучастно, докато Турция атакува непровокирано един от малкото останали мирни краища на Сирия.   Единствената реална връзка на хората в Ефрин с ПКК е ентусиазмът, с който приемат философията на Йоджалан. Не може да се отрече – както турските пропагандисти непрестанно изтъкват – че навсякъде в Ефрин могат да се видят портретите и книгите на Йоджалан. Но иронично тази философия просто прегръща директната демокрация, екологията, както и радикално овластяване на жените.   Религиозните екстремисти около сегашното турско правителство отлично знаят, че Рожава не ги застрашава военно. Но ги застрашава като осигурява алтернативна визия за това как би могъл да изглежда животът в региона. Те най-вече усещат, че е от решаващо значение да изпратят ясно послание към жените в целия Близък Изток. Послание, че ако те посмеят да се разбунтуват за правата си, особено пък с оръжие в ръце, вероятно ще свършат осакатени или убити, без това да предизвика възражение от която и да е световна сила.   Има си дума за подобна стратегия – нарича се “тероризъм”. Премислено и нарочно усилие за всяване на ужас. Въпросът тук е защо останалата част от света им сътрудничи.    ", "date": "2018.02.28", "title": "Защо световните лидери подкрепят бруталната атака срещу кюрдите в Ефрин?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379161-%D0%BE%D1%82-%D0%BA%D0%B5%D0%B2%D1%80-%D0%BE%D0%B1%D1%8F%D0%B2%D0%B8%D1%85%D0%B0-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B5-%D0%BB%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0", "text": "Комисията за енергийно и водно регулиране (КЕВР) няма да допусне рязко повишаване на цените на тока. Това заявиха от комисията на извънреден брифинг. Трите електроразпределителни дружества у нас – ЧЕЗ, И Ви Ен (EVN) и „Електроразпределение Север\", обявиха, че искат нови цени на тока.     „Едновременно с това, че поради продажбата на ЧЕЗ цената рязко ще се повиши... това са спекулации, ако някой иска да реализира политически проекти чрез цената на ЧЕЗ, няма как да се случи това.    Нито кредитите, нито лихвите са ценообразуващи\", коментира председателят на КЕВР Иван Иванов, цитиран от bTV.    Иванов уточни, че ще може да каже какво ще е увеличението на цената на тока след 31 март. Всяка година дружествата искат голямо увеличение, но ние не се съгласяваме, допълни той.", "date": "2018.02.28", "title": "От КЕВР обявиха ще поскъпне ли цената на тока!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379162-%D1%88%D0%B8%D0%B7%D0%BE%D1%84%D1%80%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D1%87%D0%B5%D0%B7-%D1%82%D0%BE%D0%B9-%D0%BF%D0%BE%D1%81%D1%82%D0%B0%D0%B2%D1%8F-%D0%B2%D1%81%D1%8F%D0%BA%D0%B0-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0-%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0,-%D0%BD%D0%BE-%D0%B1%D0%B8%D0%BB-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D0%BD%E2%80%A6", "text": "Както обикновено главатарят на държавата Бойко Борисов направи серия лъкатушещи напред-назад изказвания в рамките на три дни. За да разиграе театъра – той, вожда, нищо не знае, едни там действат зад гърба му…   Тъмни сили искат да свалят правителството пак с тока, като през февруари 2013 година, но този път той нямало да подаде оставка. Това стана ясно от пресконференция на премиера Борисов в парламента.      Според него сделката на ЧЕЗ с избрания български купувач е направена само за да свали неговото правителство. По думите му това са „същите изпълнители, само че по друг сценарий”.   Човек за пореден път се чуди какъв човек управлява държавата. Възможно ли е чешката фирма да е замислила свалянето на Борисов, като е избрала този купувач?  Първо Борисов съм призна, че е поискал оставката на министърката на енергетиката Теменужка Петкова. Три дни по-късно казва, че оставката й е „под въпрос” – „след като проверим целия този сценарий.”   Спомня ли си някой как по същия гневен начин премиерът говореше в парламента през 2010 г., след като изтече във вестник „Галерия” и в Youtube разговорът му за Мишо Бирата? Как това били фалшификации, отправяше заплахи за тъмни сили и сценарии, но той нямало да се поддаде. Разговорът беше съвсем автентичен, както призна сам той по-късно (като отмина бурята) и дори допълни, че не било „редно” да се меси. Директно, явно и нагло престъпление по НК, с предвидени до 5 г. затвор за длъжностно лице. Но… Борисов нямало да се поддаде. И не се поддаде. И прокуратурата се ограничи да разследва кой направил записа, а не престъплението…   Пита се сега – наистина ли е изненадан премиерът от тази сделка или се прави на такъв? Гинка Върбакова с измислената й фирма е известна като кандидат купувач на ЧЕЗ от месеци. Нима държавата с нейните възможности не е проучила кандидат-купувачите на инфраструктура от значение за националната й сигурност? Нима главатарят, вождът, който сам държи   не е запознат? И не се е намесил да подреди българските кандидат-купувачи, както обича? Та той „назначава” дори спонсори на футболни клубове, издатели на вестници. Няма голяма сделка от 2009 г. насам, в която да не се е набъркал. Шефът на фалиращата КТБ дори отиде на среща в гаража му като при Капо ди тути капи, въпреки че в онзи момент не беше премиер. А разграбването на активите на КТБ, сред които БТК-Виваком, дялове от Булгартабак, оръжейна индустрия, стана с негова благословия. Вместо държавата да си търси дяловете и участието, тя ги остави за разграбване от когото трябва. Но сега?   Сега Борисов каза няколко пъти, че това било сделка между две частни компании и не можели да се бъркат. Как частни, бе? Къде живее този? ЧЕЗ е държавна компания. Както и EVN – друг от електроразпределителите у нас. Нима държавата няма лостове за въздействие върху една „братска” държава от ЕС, чиято е тази компания?  За какво са си говорили Борисов и чешкия премиер Бабиш преди месец, докато той беше на непредвидено посещение? Нима са заобиколили сделката на ЧЕЗ?  А сега Борисов бръщолеви, че тази сделка била направена, за да го накарат да подаде оставка. Това граничи с шизофрения.   „Планирано и точно” се насаждало усещането, че „някоя Гинка от Пазарджик” прави сделка, а някой от правителство седи зад нея. А то нямало отношение. А защо няма отношение към тази сделка? А защо Теменужка подава оставка, с мотив, че от 20 години е приятелка на „купувача” на ЧЕЗ?… Купувачът дава планирано интервю точно в обслужващата Борисов телевизия, аранжирано пиарски, подредено, нагласено, хвали Теменужка…   И оттук нататък е забавно как сам премиерът е сметнал, че участието на Гинка щяло да се сведе до по-малко от 10%. Другите щял да ги разнищи кои са. (Сега ли, се сети? Или се прави на ударен?).  Борисов иска шефът на БНБ да разследва българските банки, които са дали гаранции за сделката, банковият надзор „да се намеси с всичка сила” (трябва да му се напомни, че БНБ не е министерство, част от правителството). В медиите вече изтече информация   потвърдено беше и от изказванията на чешкия и българския премиер, макар и без конкретни имена.  Финансовите гаранции са дадени от две български частни банки и две офшорни компании, съобщи чешкото онлайн издание lidovky.cz. Офшорните компании, както вече стана ясно, са на руско-грузинският бизнесмен Паата Гамгонейшвили, който има инвестиции в България.  Веднага правят впечатление наглите уверения на Гинка Върбакова в интервюто й, че тя била крайният собственик и нямало офшорни фирми.   Ето как са разпределени средствата, осигурени за сделката, според чешкото издание:  Собствени средства на „Инерком” (фирмата на Гинка): 20 милиона евро.  Търговското финансиране от Score Trade: 67 милиона евро.  Търговското финансиране от Global Victory Trust: 100 милиона евро.  Банков заем от „УниКредит Булбанк”: 180 млн. евро.  Банков кредит от ПИБ: 80 млн. евро.  Рефинансиране на съществуващи заеми от Българската банка за развитие: 65 млн. евро.  До момента ПИБ е открекла, че ще дава кредит за тази сделка. От Българската банка за развитие също отричат, че участват в схемата.   Прави впечатление, че привлеченото финансиране е над 500 млн. евро, повече от досега известната цена от 320 млн. евро. Вероятно цената включва и изплащането на заема на ЧЕЗ от Европейската банка за възстановяване и развитие, който трябва да бъде изплатен веднага при продажбата.   Според много експерти сделката трудно ще бъде спряна. Шефът на надзорния съвет на ЧЕЗ е уверил чешкия премиер, че всичко е изрядно.  Пред собственото си издание „Lidové noviny” обаче премиерът Андрей Бабиш твърди, че е потресен от сделката, настоява изпълнителният директор на ЧЕЗ да даде обяснения. Повтаря го и след разговора с Борисов – че е шокиран какво се случва в България. Интересна подробност – в България. Не в Чехия. Власт да спре сделката има само чешката държава, защото ЧЕЗ е чешка държавна компания. Макар че чешкият премиер нарече ЧЕЗ „държава в държавата”. А българската държава няма никаква власт, освен да оспорва лицензите на купувача, който няма капацитет.  И ако с тази сделка всичко е изрядно и чешката държава не я спре, какво остава? Дясното правителство у нас да спре една частна сделка?   И дали само руски капитали и интереси стоят зад сделката, както насочват обслужващите Борисов медии? Кой назначи сикаджията Митко Каратиста в надзорния съвет на ЧЕЗ в България – през октомври 2009 г.? Престоял е там 4 години, за който период прокуратурата откри многомилионни нередности в ЧЕЗ, които са се отразили на цената на тока (виж  ).   С кого са свързани Гинка Върбакова и съпругът й (виж   и  )?   Поне тези неща премиерът много добре знае.  А споменатите български банки не дават кредити на такава малка фирма, за която ЧЕЗ е твърде голяма хапка. Освен ако някой от властта не им е подсказал да участват в сделката.", "date": "2018.02.28", "title": "Шизофренията на Борисов с ЧЕЗ. Той поставя всяка мантинела в държавата, но бил изненадан…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379153-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D0%BD%D0%B5%D1%89%D0%BE,-%D0%BA%D0%BE%D0%B5%D1%82%D0%BE-%D1%81%D1%82%D0%B0%D0%B2%D0%B0-%D0%B7%D0%B0-%D0%B3%D0%BB%D0%B5%D0%B4%D0%B0%D0%BD%D0%B5", "text": "Есента на миналата година не беше златния сезон на българската телевизия - най-гледаните канали заложиха на маратон от риалити формати, които досадиха и на най-заклетите воайори.     А драгият зрители имаше повече поводи отвсякога да обясни на всеослушание, че той \"такива глупости не гледа\" и то с пълно право.     На прага на пролетта обаче телевизиите явно решиха, че е крайно време да направят нещо, за да върнат зрителите пред екрана, преди и последният българин да си е изхвърлил телевизора. И стигнаха до решение, което преди явно не им беше хрумвало - да заложат на нормалността.     Такива примери видяхме в \"Черешката на тортата\", където с едно широко коментирано изключение сезонът протече в приятелска атмосфера с много усмивки и комплименти между участниците.   Или в \"Гласът на България\" - предаване, което на пръв поглед изглежда като по-бюджетния вариант на \"X-Factor\". Да, няма ги скъпите декори, костюми и грим, но шоуто върви динамично, а явилите се на кастингите са талантливи.   Фактът, че журито не вижда външния вид на кандидатите е допълнителен плюс. Така на публиката са спестени компромисни участници, които може и да не блестят с певчески възможности, но са били на няколко посещения при доктор 90-60-90.   Самото жури - Иван Лечев, Поли Генова, Графа и Камелия, не изглежда изцяло съсредоточено в себе си - нещо, което се допуска от продуцентите на други формати. Да, дори и присъствието на \"Златната рибка на поп-фолка\" не е неприятно.     Пак имаме събрани на едно място едни от най-популярните лица на българския шоубизнес, но го няма усещането, че всеки е там за малко медийно внимание и хонорар. Достатъчно показателно е, че лица като Златка Райкова, позната като \"русата Златка\", и Гери-Никол не ви карат да припсувате и да смените канала.   Започват и две кулинарни състезания, които обикновено се гледат с любопитство.   Самата идея, че някой може да готви и да получава награди за това звучи интригуващо за мнозина. Освен това, ако журито и участниците не ви допадат, то поне не дразнят, както се случва в изданията на \"Биг Брадър\" и \"Фермата\".     Явно най-накрая месеците на скука, досада и търсене на евтини сензации ще бъдат разнообразени с предавания, които наистина стават за гледане. Поне до другата есен, когато от прахта най-вероятно ще бъдат изтупани големите братя и техните посестрими.", "date": "2018.02.28", "title": "Най-после нещо, което става за гледане"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379154-%D1%85%D0%BE%D1%80%D0%B0-%D0%B8-%D0%BF%D1%8A%D1%82%D0%B8%D1%89%D0%B0,-%D1%81%D0%BD%D1%8F%D0%B3-%D0%BA%D0%B0%D1%82%D0%BE-%D1%81%D0%BD%D1%8F%D0%B3", "text": "Не е новина, че през зимата вали сняг. Новини създават всички онези шофьори, които не се съобразяват с този простичък и видим факт, и причиняват катастрофи. Като шофьорът на камион, който блокира автомагистрала \"Тракия\" в понеделник сутринта и образува 3-километрова колона.     Защо? Защото тръгнал да изпреварва два други камиона с над 100 км/ч при заснежена настилка, обилен снеговалеж и силен вятър. И заради неговата \"смелост\" основната пътна артерия на България беше запушена за 2 часа в едната посока.       Обичайно е в усложнена ситуация по пътищата веднага да се плюе по държавата, по почистващите фирми и по снегорините. Но каквото и да сме чували от някои управници, истината е, че снежинките не могат \"да ги ловят във въздуха\".   В понеделник вечерта, например, АМ \"Тракия\" беше затворена между Карнобат и Бургас не заради непочистен сняг, а заради силните снегонавявания и влошената видимост. Много шофьори надценяват шестото си чувство и опитват да карат без да виждат пътя пред себе си, но това не означава, че могат или че е редно. Същата тази тъпа самоувереност ги кара и да пренебрегват всякакви други призиви и предупреждения. После се ядосват, че са се озовали в тапа или че са се нанизали в този пред тях.   Неслучайно над 95 процента от катастрофите са по грешки на водачите - от превишена скорост, през отнето предимство до неправилно изпреварване. Дори и тази статистика да е манипулативна, тя не променя факта, че си патим от главата. Не е само снегът - липсата на съобразяване с него също е фактор, дори по-голям.     Те са тези, които в снежен ден те подминават с 80 км/ч из града, докато ти едва се движиш, защото знаеш, че има риск да се завъртиш или спирачките да не хванат навреме. Те са тези, за които магистралата е някакво магическо място, на което не съществуват ограничения и което не се влияе от метеорологичните условия. Най-страшно е, когато тези шофьори са зад волана на камион. Да, бизнесът не може да спира, но сигурността трябва да е преди всичко.     Не искаме да сме лоши пророци, но истинският кошмар по магистралите ще започне в петък, а на всеки изход на София ще има инсталиран телевизионен екип.   Лошото време, с което февруари ни изпраща, ще се съчетае по един потенциално катастрофален начин с колоните от автомобили, които ще се изнижат към всички краища на страната за трите почивни дни.   От Агенция \"Пътна инфраструктура\" втори ден призовават всички пътувания да се отложат заради пътната обстановка, която очакват да се усложни още повече до края на работната седмица.    ", "date": "2018.02.28", "title": "Хора и пътища, сняг като сняг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379156-%D1%87%D0%B5%D1%82%D0%B8%D1%80%D0%B8-%D0%B2%D0%B0%D1%80%D0%B8%D0%B0%D0%BD%D1%82%D0%B0-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "На Македония са й предложени четири варианта за промяна на името, заяви премиерът Зоран Заев за агенция Ройтерс. Предложенията са Република Северна Македония, Република Горна Македония, Република Вардарска Македония и Република Македония (Скопие). Запитан ще приеме ли Гърция някоя от тези опции, Заев отговаря: \"Да, те предпочитат повече някои опции, някои не.\" Премиерът казва, че остава открит въпросът има ли \"истинска необходимост\" от промяна на конституцията на Република Македония, както иска Гърция през последните месеци. Заев е убеден, че ако с решението за името се запази достойнството на гражданите, те ще подкрепят това решение на референдум. В интервю за германското сипсание \"Шпигел\", публикувано вчера, Заев каза, че промяна на конституцията не е приемлива.", "date": "2018.02.28", "title": "Четири варианта за името на Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379151-%D0%BD%D0%B0%D0%BF,-%D0%BE%D1%82%D0%BA%D1%8A%D0%B4%D0%B5-%D0%B7%D0%B0%D0%BF%D0%BE%D1%80%D0%B8%D1%80%D0%B0%D0%BD%D0%B0%D1%82%D0%B0-%D0%B7%D0%B0-38-%D1%85%D0%B8%D0%BB-%D0%B3%D0%B8%D0%BD%D0%BA%D0%B0-%D0%B8%D0%BC%D0%B0-40-%D0%BC%D0%BB%D0%BD-%D0%BB%D0%B2-%D1%87%D0%B5%D1%88%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%BE%D1%82%D1%80%D0%B5%D1%81%D0%B5%D0%BD-%D1%81%D1%8A%D0%BC-%D0%BE%D1%82-%D0%BD%D0%B5%D0%BF%D1%80%D0%BE%D0%B7%D1%80%D0%B0%D1%87%D0%BD%D0%B0%D1%82%D0%B0-%D0%B0%D1%84%D0%B5%D1%80%D0%B0-%D1%81-cez", "text": "Запориралия за задължения към хазната на нейни фирми НАП продължава да трае и да не ревизира Гинка. В офертата си към ЧЕЗ тя е записала „20 млн.собствени средства на Инерком”. Отъкде регистрирана есента фирма с 50 000 капитал, дъщерна на дружество с 11 000 лв. загуба, притежава подобни средства? Банка я осъдила за 38 236,80 лв., а тя твърди по телевизията, че „има 100 млн.” и официално декларира пред ЧЕЗ близо 40 млн.лв. Несъответствието е наистина потресаващо.      „Потресен съм от това, което се случва в България. Премиерът Бойко Борисов заяви, че цялата сделка се разследва от различни органи. Но не разбирам настоящата ситуацията. Това заяви пред своя вестник Lidové noviny (LN), който от вчера прави разкрития за шашмите на Гинка по сделката с ЧЕЗ, чешкият премиер в оставка Андрей Бабиш.      „Ръководството на енергийната компания CEZ, която е мажоритарна собственост на чешката държава, ще трябва да обясни на Надзорния съвет продажбата на българския си активи на Инерком“, каза премиерът, добавяйки, че „ръководителите на CEZ са били критикувани за действията им на Балканите още от самото начало, тъй като се смята, че сделките им са неблагоприятни, непрозрачни и странни. Бях уверяван, че това е прозрачен процес с ясен и добре познат колега. Въпреки това, ситуацията хвърля отрицателна светлина върху сделката”.    По повод лъжата в офертата на Гинка, че е финансирана от ББР премиерът на Чехия отсече:”Ако някой е дал на Надзорния съвет на CEZ невярна информация, това би било голям проблем, а аз ще съм много неприятно изненадан. Действията на CEZ в България не са печеливши“.  ", "date": "2018.02.28", "title": "НАП, откъде запорираната за 38 хил. Гинка има 40 млн.лв? Чешкият премиер: Потресен съм от непрозрачната афера с CEZ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379152-%D0%BE,-%D0%BC%D0%B8%D0%B3,-%D0%BF%D0%BE%D1%81%D0%BF%D1%80%D0%B8-%D1%82%D0%B8-%D1%81%D0%B8-%D1%82%D1%8A%D0%B9-%D0%BF%D1%80%D0%B5%D0%BA%D1%80%D0%B0%D1%81%D0%B5%D0%BD", "text": "                                                                  “       “", "date": "2018.02.28", "title": "О, миг, поспри! Ти си тъй прекрасен!"}
{"url": "http://www.classa.bg/%D1%81%D0%B2%D1%8F%D1%82/item/379145-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D0%B2-%D0%BF%D0%B5%D1%82%D1%80%D0%BE", "text": "Правителството на САЩ заплашва санкции инвеститорите, които се интересуват от придобиването на Петро, за да спрат интереса, който генерира първата венецуелска криптовалута по света, съобщава \"Agencia Venezolana de Noticias\".   Първият заместник-председател на Обединената социалистическа партия на Венецуела (PSUV), Диосдадо Кабейо, заяви по време на пресконференция, че ако криптовалутата не е имала положителен ефект върху международния пазар Вашингтон нямаше да обърне внимание.   Кабейо също така посочи, че целта на сегашната \"атака\" срещу Петро, подкрепен от петролните запаси на Венецуела, цели да се завземат енергийните ресурси на Венецуела. \"Голямата разлика е, че Петро има осезаема подкрепа, петролът, никой не може да отрече петролните запаси на Венецуела \", каза той.   През януари миналата година американските сенатори Марко Рубио и Робърт Менендес подадоха молба до американското министерство на финансите да приложи мерки срещу Петро, предупреждавайки, че криптовалутата може да позволи на венецуелския президент Николас Мадуро да извършва плащания на чуждестранни кредитори и притежатели на бонове в САЩ. Подобни действия на свой ред ще осуетят ефекта от наложените от Вашингтон санкции.", "date": "2018.02.28", "title": "\"САЩ заплашват със санкции инвеститорите в  Петро\""}
{"url": "http://www.classa.bg/%D1%81%D0%B2%D1%8F%D1%82/item/379146-%D1%82%D1%80%D1%8A%D0%BC%D0%BF-%D0%BD%D0%B0%D1%80%D0%B5%D1%87%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BF%D1%80%D0%BE%D0%B2%D0%B0%D0%BB", "text": "В остра вербална атака срещу Световната търговска организация (СТО), президентът на Съединените щати Доналд Тръмп категоризира този регулаторен орган на международната търговия като \"провал\".   На среща с 40 губернатори в Белия дом Тръмп заяви, че СТО \"винаги ни тормози\". Като пример той спомена случая на Южна Корея, \"която се оплаква, защото искаме да събираме мита\".   \"Ние можем да събираме мита\", каза президентът, чиято администрация се опитва да предоговори всички търговски споразумения, подписани от Съединените щати.   В допълнение, той потвърди, че САЩ губят много пари в полза на Мексико и Канада в резултат на дейността на СТО, което прави невъзможно извършването на бизнес. По-конкретно той каза, че страната му губи \"най-вероятно около 130 милиарда долара годишно\" от своя съсед на юг. Що се отнася до Канада, той подчерта: \"Ние не можем да губим пари от държави като Канада, които са приятелски настроени и ви карат да вярвате, че те са прекрасна страна, докато не сключите търговски споразумения\".   \"Ние трябва да направим тези споразумения честни\", заяви обитателят на Белия дом, като добави: \". Ние трябва да ставаме все по-умни, защото ние не може да продължим да губим много пари на държавата\"   Тази реторика на Тръмп за СТО припомня неговите изявления за Северноамериканското споразумение за свободна търговия (НАФТА) между САЩ, Канада и Мексико, което през август 2017 г. той описва като \"най-лошото някога одобрено търговско споразумение и катастрофа за американските работници и компании\".   В съобщение, публикувано на 18 януари, Тръмп отново подчерта, че граничната стена с прогнозна стойност от $ 20 000 милиона евро, която неговата администрация възнамерява да изгради, \"е дреболия в сравнение с това, което прави Мексико със САЩ чрез NAFTA, това е едналоша шега. \"   Тръмп заплаши миналата година да се оттегли от НАФТА, ако условията на споразумението от 1994 г. не се променят в полза на интересите на САЩ. Преговорите в това отношение са в ход. Въпреки това, дори ако Съединените щати се оттеглят от NAFTA, няма да могат да налагат тарифи над 5%, поради правилата на СТО.", "date": "2018.02.28", "title": "Тръмп нарече Световната търговска организация \"провал\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379155-%D1%80-%D0%BE%D0%B2%D1%87%D0%B0%D1%80%D0%BE%D0%B2-%E2%80%9E%D0%BA%D0%B5%D0%B2%D1%80-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D1%80%D0%B5-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D1%87%D0%B5%D0%B7%E2%80%9C", "text": "\"Твърдението, че държавата не може да се намеси в сделката е лъжа. Иван Иванов (от КЕВР – б.р.) бяга от отговорност. Законът дава възможност на КЕВР да се намеси категорично – може просто да не дава разрешение за сделката\", заяви бившият министър на енергетиката Румен Овчаров. По думите му в целия скандал с продажбата на ЧЕЗ по-интересният въпрос е не откъде ще дойдат парите за купуването на дружеството, а кой ще ги плаща след това. „Има само един начин, по който това дружество може да върне парите – да увеличи цената на тока. Това означава увеличаване на приходите на ЧЕЗ с 5-10%\", допълни Овчаров. Въпреки това той подчерта, че докато стане време да се плащат тези пари и да се вдига цената на тока, до тогава най-вероятно и битовите, и индустриалните потребители ще излязат на свободния пазар и ще могат да избират от кого да купуват електроенергия.", "date": "2018.02.28", "title": "Р.Овчаров „КЕВР може да спре сделката за ЧЕЗ“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379148-%D0%B4%D0%BF%D1%81-1-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B5-%D1%81%D1%82%D0%B8%D0%B3%D0%B0", "text": "“ЧЕЗ глътна много от времето, дори не остана време за други важни теми, но пък всички са доволни от заседанието. Информацията, с която боравим е, че скандалът с ЧЕЗ е толкова голям, че правителството няма да се размине само с министерска оставка, кабинетът може да се разклати сериозно.  Не е изключено да се стигне и до промяна на формата на правителството. Скандалът може да е сценарий за свалянето на този кабинет”, разкри пред 24rodopi.com народен представител. Ахмед Доган събра в Сараите депутатите и хората от оперативното бюро в 15.00 часа днес. В петък при Доган имало интересни срещи с участието на важните хора в партията, а в събота следобед били изпратени съобщения до народните представители и членовете на ЦОБ. Изрично било посочено, че присъствието е задължително. “Официална позиция на ДПС за скандала с ЧЕЗ обаче ще има едваq след като се произнесат държавните институции”, отбеляза председателят на ДПС Мустафа Карадайъ. „Ако е закъсняла реакцията на институциите по тази сделка, според законите, тогава има наистина закъснение, но ако има оценка за закъсняла реакция, според нечии очаквания, това е друга тема“, отбеляза той. “ДПС не говори за предсрочни избори, но виждате, че постоянно има скандали, дори между институциите”, заяви пред журналистите Карадайъ на излизане от заседанието. „Стабилно правителство означава стабилна държава, а постоянно виждаме скандали“, каза Карадайъ. На 5 март ДПС ще се събере в хотел “Витоша”, за да се готви за управление на държавата, обяви Карадайъ, като подчерта, че не говори за предизвикване на предсрочни избори. На “семинара за добро управление” ще присъстват и гости от Брюксел. „Ние работим и даваме своя принос за стабилност на държавата. Някои хора се опитват да го разбират като стабилност на властта. Стабилността на властта е част от стабилността на държавата, но тези две неща не са еднозначно равни. От друга страна, обаче властимащите непрекъснато генерират скандали, дори конфликти между институциите, това са тревожни неща, с оглед стабилността на страната. Тези скандали пораждат и напрежение в обществото“, коментира Карадайъ.", "date": "2018.02.28", "title": "ДПС: 1 ОСТАВКА НЕ СТИГА"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379149-%D1%81%D0%BB%D0%B5%D0%B4-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F%D1%82%D0%B0-%D0%B0%D1%84%D0%B5%D1%80%D0%B0%D1%82%D0%B0-%D1%87%D0%B5%D0%B7-%D0%BF%D1%80%D0%BE%D0%BF%D0%B0%D0%B4%D0%BD%D0%B0", "text": "  Или да се изряза по премиерски заради “шменти-капели” на “гаранционни писма” от две родни банки, достатъчно закъсали и затова съгласили се да измият срама на управляващите.Решението е било предложено от Бабиш, който първи се усетил как духат ветровете и хората му подготвили необходимата обосновка за случая. Побеснял, родният премиер Борисов се заканил да разкатае фамилията на когото трябва заради разкритията.", "date": "2018.02.28", "title": "След разкритията: Аферата ЧЕЗ пропадна!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379150-%D0%B4%D0%B6%D0%B5%D0%BD%D0%B4%D1%8A%D1%80-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B0-%D0%B7%D0%B0-%D0%B1%D0%B0%D0%B1%D0%B0-%D0%BC%D0%B0%D1%80%D1%82%D0%B0-%D0%BF%D0%B8%D0%B6%D0%BE,-%D0%BF%D0%B5%D0%BD%D0%B4%D0%B0-%D0%B8-%D0%B4%D0%B6%D0%B5%D0%BD%D0%B4%D0%B0-%D1%81%D0%B0-%D1%85%D0%B8%D1%82-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "    Дни преди първи март настроението традиционно е приповдигнато. От всеки ъгъл ни посрещат сергии, отрупани с усукани бели и червени конци. И въпреки снегът и минусовите температури, опашки от клиенти не липсват – едни разглеждат в търсене на подходящата мартеничка, други пазаруват на едро, а трети – са просто традиционалисти.     И докато амулетът за здраве отдавна е станал по-скоро мода, то в последните години логично мартеничката излиза и отвъд обичая – политически лидери, именити реалити звезди и забавни фрази вече красят накита.     Социалните и обществени коментари по политически теми не остават по-назад. Отражение на един наскоро неприет, но нашумял законопроект, пък е новата тенденция в украшенията за празника. Народните герои, вплетени в мартеничката – Пижо и Пенда, вече имат другар/ка – Дженда. Идеята идва от Истанбулската конвенция и понятието “трети пол”, чието проекто приемане от Парламента у нас предизвика вълна от коментари. Основна арена на недоволството, разбира се, стана социалната мрежа, която беше залята от колажи, саркастични подмятания и иронични забележки.         В същия контекст е и следващия коментар:      Изобретателността не стига дотук.  , за да поздрави съселяните си с предстоящия празник.   Друг потребител пък отбелязва, че джендърството не се свежда само до един вид, та затова трябвало да има общо 31 разновидности на пола: “Е, как само добавка на един, та те са 31 вида”, пише саркастично в поста на дамата, която добавя и снимка на въпросните видове мартеници.   Шегите продължават и с коментари от рода на:  , риторично пита трети. “Палавник голям се оказа Пижо”, отговаря друг.    На него освен традиционните бели и червени конци са използвани и лилави за направата на човечето от трети пол.   Ето как с шеги и закачки една сериозна за цялото ни общество тема превзе дори хилядолетен празник, свързан с основаването на държавата. Ето как традицията никога няма да бъде същата, а злободневните въпроси ще намират израз дори в народните обичаи. И уж, джендърство в България нямало, уж сме били страна с християнски ценности, уж семейството било най-важно… защо тогава има мартеница с нов, терти герой и защо най-българската традиция се опорочава така пошло… И после нямало контрол на масите! Били сме верни на традицията, били сме християни, не сме били подвласни на “модата” и “разкрепостения начин на живот”…      ", "date": "2018.02.28", "title": "Джендър мартеница за Баба Марта! Пижо, Пенда и Дженда са хит в мрежата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379147-18-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "364 г. - Валентиниан I е избран за римски император.   1799 г. - Официално е утвърден като град Бърлингтън (Масачузетс).   1813 г. - Битка при Лайпциг: В Калиш е сключен съюз между Русия и Прусия, насочен срещу Франция.   1838 г. - Обявена е независимостта на Долна (Френска) Канада, дн. Квебек.   1838 г. - Създаден е окръг Пойнсет в щата Арканзас, САЩ.   1839 г. - Създаден е окръг Джърси в щата Илинойс, САЩ.   1870 г. - Османският султан Абдул Азис издава ферман за учредяване на самостойна Българска православна църква под името Българска екзархия.   1872 г. - Антим I е избран за пръв екзарх на Българската екзархия.   1884 г. - Създаден е Военноморският духов оркестър.   1895 г. - Създаден е първият градски парк от европейски тип в България - Аязмото в Стара Загора.   1897 г. - Последният монарх на Мадагаскар - кралица Ранавалона III, е екстрадирана на остров Реюнион и Мадагаскар е превърнат във френска колония.   1904 г. - Основан е спортен клуб Бенфика Лисабон.   1908 г. - Oвдовелият български княз Фердинанд I сключва втори брак - с принцеса Елеонора фон Ройс-Кьостриц.   1909 г. - За първи път е отбелязан Международен ден на жената - в САЩ от бившата социалистическа партия в страната.   1922 г. - Обединеното кралство приема независимостта на Египет.   1925 г. - В Турция кюрдите въстават срещу правителството.     1943 г. - Втората световна война: Британски самолети бомбардират Берлин през деня.   1947 г. - В Тайван започва 40-годишен период на бял терор, станал причина за смъртта на около 140 хил. души - през 1995 г. денят е обявен за Ден в памет на жертвите.   1948 г. - Последните английски войски се изтеглят от Индия.   1948 г. - Сформирана е израелската пехотна бригада Голани, известна още и като Бригада № 1.   1959 г. - Направен е първият успешен полет от поредицата от американски орбитални ракети-носители Тор-Аджена с извеждането на Дискавърър 1.   1960 г. - Закрити са 8-те зимни олимпийски игри в Скуо Вали, Калифорния, САЩ.   1966 г. - Край село Павел пада малък метеорит (около 2-3 кг). Това е най-големият метеорит, падал в България.   1968 г. - Основан е град Ауровил.   1969 г. - Състои се премиерата на българския игрален драматичен филм Танго.   1972 г. - Създадена е Автономна област Южен Судан.   1974 г. - След седем годишно прекъсване САЩ и Египет възстановяват дипломатическите си отношения.   1975 г. - При влакова катастрофа в Лондонското метро загиват 43 души, 20 са ранени.   1978 г. - Отворен е за посещение Пантеонът на Възрожденците в Русе.   1986 г. - Подписан е Единенят европейски акт в Хага.   1988 г. - Закрити са 15-те зимни олимпийски игри в Калгари, Канада.   1991 г. - Обявен е краят на първата война в Залива.   1994 г. - ЮАР предоставя контрола на анклава Уолфиш Бей на Намибия.   1998 г. - Косовска война: Започва конфликтът между албанските сепарати от АОК и югославските сили за сигурност.   2000 г. - Групата Oasis издават своя четвърти самостоятелен албум Standing On The Shoulder Of Giants.   2004 г. - Над 1 милион тайванци се включват в демонстрацията, наречена 228 ръка за ръка, образувайки 500-километрова жива верига в памет на жертвите от 40-годишния период на бял терор в страната.   2008 г. - Избухва пожар във влака София-Кардам, при който загиват деветима пътници.      ", "date": "2018.02.28", "title": "18 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/379144-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D1%82-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8", "text": "САЩ настояват Турция да не купува руски противовъздушни ракетни системи S-400 или ще наложат санкции срещу Анкара, съобщава вестник \"Хабертюрк\", цитирайки източник във Вашингтон.   Вестникът съобщава, че неназован американски представител е изразил загриженост за закупуването на тези противовъздушни системи от Турция, тъй като те могат \"да повлияят неблагоприятно на оперативната съвместимост на НАТО\". Източникът също така признал, че в светлината на неотдавна приет закон в Конгреса, САЩ може да наложат санкции срещу Анкара.   \"Искаме да помогнем на Турция да намери по-добра алтернатива, за да посрещне нуждите й от противовъздушна отбрана\", е заявил официалният представител.   Отношенията на Анкара с НАТО са сложни, след като Турция обяви покупката на руските зенитно-ракетни системи С-400 през 2017 г. След това президентът на Турция, Реджеп Тайип Ердоган обяви, че тази сделка \"е разгневила САЩ\" .", "date": "2018.02.28", "title": "САЩ може да санкционират Турция за закупуването на руски противовъздушни системи"}
{"url": "http://www.classa.bg/%D1%81%D0%B2%D1%8F%D1%82/item/379138-%E2%80%9E%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%E2%80%9D-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%B2-%D1%81%D0%B8%D1%80%D0%B8%D1%8F", "text": "За опасността от използване на химическо оръжие предупреди вчера, 25 февруари, руското Министерство на отбраната. Ислямистките бунтовници в предградието на Дамаск – Източна Гута, които продължават да използват цивилните в района като „жив щит” и да обстрелват сирийската столица при всяка хуманитарна пауза, вероятно подготвят провокация с използването на химическо оръжие, предупреди Руският център за мониторинг на примирието, цитиран от RT.  Броени часове след предупреждението стана ясно, че в градчето Ал-Шафония в Източна Гута е било извършено нападение с химическо оръжие, в резултат на което по предварителни данни е загинало дете, а няколко души страдат от характерните симптоми при експлозия на хлор. Твърденията са подкрепени с фотографии на противоречивата организация „Белите каски”, която са за пореден път доказва способността си да е винаги на мястото на трагични събития, за да снима и да хвърля вината върху правителството в Дамаск. Предполагаемата атака с химическо оръжие срещу цивилни, за която без разследване бързо беше обвинен режимът на Башар Асад, идва на фона на 30-дневното спиране на огъня, прието с резолюция на Съвета за сигурност на ООН. Примирието не се отнася за членове на „Ислямска държава”, „Хаят Тахрир Ал-Шам” и други терористични групировки. Това не е първият случай, в който в покрайнините на сирийската столица се използва отровният газ хлор.    Тогава държавният департамент на САЩ обвини Русия за инцидентите, независимо от това кой реално е прекият извършител, докато от руското МВнР разкритикуваха инсинуациите като „масирана пропагандна атака”, целяща да дискредитира мирния процес в Сирия. За опасността от провокация с използването на химическо оръжие алармират от няколко дни наблюдателите на процесите.   Позовавайки се на източници от средствата за масова информация, Чуков заяви, че на сирийска територия са били незаконно внесени три камиона с хлор.  След изтичането на срока на Съвместния разследващ механизъм на Организацията за забрана на химическите оръжия през ноември, Русия предложи нов модел, чрез който да бъде разследвано използването на химическо оръжие в Сирия. През януари Москва внесе предложение за нов механизъм, „основан на сигурни и неопровержими данни”, вместо на информации от мейнстрийм медиите и доказателства от противоречиви източници като „Белите каски” и други.", "date": "2018.02.28", "title": "„Химическа” провокация в Сирия"}
{"url": "http://www.classa.bg/%D1%81%D0%B2%D1%8F%D1%82/item/379139-%D0%B4%D0%BD%D0%B8-%D0%BF%D1%80%D0%B5%D0%B4%D0%B8-8-%D0%BC%D0%B8-%D0%BC%D0%B0%D1%80%D1%82-%D0%B4%D0%B6%D0%BE%D0%BD%D0%B8-%D1%83%D0%BE%D0%BA%D1%8A%D1%80-%D0%BE%D1%82%D1%81%D1%82%D1%8A%D0%BF%D0%B2%D0%B0-%D0%BD%D0%B0-%D0%B4%D0%B6%D0%B5%D0%B9%D0%BD-%D1%83%D0%BE%D0%BA%D1%8A%D1%80", "text": "Марката скоч Johnnie Walker също не устоя на натиска на #MeToo и реши да стане една идея по-политически коректна. Производителят на редица алкохолни напитки Diageo, сред които освен скоча са и Bacardi и Pernod Ricard, ще пусне на пазара лимитирана серия от 12-годишния \"Черен етикет\", на който вместо крачещия Джони ще бъде крачещата Джейн.     Бутилките с Джейн на етикета обаче ще се продават единствено в САЩ. Очаква се цената да бъде около 26 долара. Лимитираната серия от 250 хиляди бутилки ще бъде по магазините на 1 март - точно седмица преди Международния ден на жената.     Това е първата драстична промяна в логото на бранда от повече от сто години. Преди това то е било модифицирано и са нанасяни известни корекции по него, но никога не е било заменяно с такова с жена. От компанията Diageo възприемат новия етикет като символ на прогреса, но и се надяват да привлекат повече жени към питието и към марката си.     Все пак скочът е напитка, която не е сред най-популярните сред жените.   Зад променения етикет стои не само хитра маркетинг кампания, но и благотворителност. За всяка продадена бутилка с Джейн Уокър компанията ще дарява по 1 долар за различни каузи в подкрепа на жените в различни сфери. Сред тях са Monumental Women - проект, който има за цел да популяризира жени, оставили следа в историята, както и She Should Run - кауза, която се стреми към назначаването на повече жени на ръководни постове.   Тази лимитирана серия най-вероятно няма да е последният път, в който виждаме крачещата Джейн Уокър. Джейкъби каза, че всички във фирмата страшно много са харесали образа й и обмислят още един вариант на етикета на скоча, на който Джони и Джейн са ръка за ръка един до друг.     И докато положителните коментари за Джейн Уокър преобладават, отново се намериха и критици, които я намират за обидна. Някои обвиниха марката алкохол, че просто цели да си вдигне продажбите с евтин популизъм на чувствителна в момента тема. Други смятат, че отделен етикет, посветен изцяло на жените, само подчертава неравноправието между половете, вместо да го заличава.   Инициативата на Johnnie Walker е поредният опит да се елиминира сексизмът в сектор, който има навика да използва смятани за унизителни изображения и рекламни клипове. Така големи групи от потенциални клиенти биват отблъснати от дадена марка. А жените, които употребяват бира, твърди алкохолни напитки или избират кариерата на сомелиери и алкохолни критици стават все повече.     Един от последните примери е с веригата KFC, която нае американската кънтри певица Риба Макинтайър да участва в реклама, в която влиза в образа на създателя на веригата - полковник Харлънд Сандърс.   Дали подобни ходове имат благотворен ефект върху популярността на тези продукти сред женската аудитория, както и дали влияят положително на продажбите им - тепърва предстои да видим.", "date": "2018.02.28", "title": "Дни преди 8-ми март Джони Уокър отстъпва на Джейн Уокър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379142-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B5%D1%84%D1%80%D0%B5%D0%BC-%D1%81%D0%B8%D1%80%D0%B8%D0%B5%D1%86-%D0%B5%D1%84%D1%80%D0%B5%D0%BC-%D1%81%D0%B8%D1%80%D0%B8%D0%BD", "text": "    Църковният учител преподобни Ефрем Сирин се родил към 306 г. през времето на   (306–337 г.) в град Низибия  , провинция Мигдония, която граничела с Персийското царство. Според сирийски актове той бил син на езически жрец, но според указания в собствените му съчинения неговите родители били прости земеделци и добри християни. Между неговите прадеди и сродници имало няколко мъченици и самият той бил възпитан в страх Божи от ранно детство.     На сън била открита на майка му бъдещата слава на нейния син. С особено видение през време на неочакваното му престояване в тъмница, където бил затворен по недоразумение, той самият бил призован към духовно вглъбяване и молитвено внимание в изявите на Божия промисъл. Наскоро след излизане от тъмницата той напуснал света и се отдалечил при отшелниците в планината, където станал ученик на  , който в 314 г. заел Низибийската епископска катедра. Той скоро придобил славата на велик молитвеник и мъдър наставник, а някои братя имали видения, които свидетелствували, че на св. Ефрем била дадена особена благодат от Св. Дух да проповядва и поучава християните.   През своя дълъг молитвен живот преподобни Ефрем посетил много страни, взел участие със своя епископ Яков Низибийски в   (325 г.), а според някои предания бил и в египетските пустини при великите нитрийски подвижници.     Но повечето от своето време той посвещавал на молитва и на писане проповеднически и изяснителни книги. Той писал полемични книги дори и в стихове, например срещу Аполинарий Младши, и изтълкувал стих по стих цялото Св. Писание. До наше време са се запазили много негови беседи, наставления, проповеди, увещателни слова към монасите, тълкования на Св. Писание, много съчинения по догматически въпроси, много молитви и песнопения, предназначени за богослужебна употреба и известната на всички негова  , плод на велик духовен опит. Според преданието, той написал около 300 стихотворения и чрез тях толкова успешно противодействувал на еретическите учения, че еретиците го нападнали с оръжие, като едва не го убили. Това не охладило неговата ревност да разпространява божествените истини, тъй че мнозина го наричали \"Сирския пророк\".   Предмет на неговите беседи и поучения били предимно смирението, помненето на смъртта и съда, покаянието, благоговението пред Бога, бдителността към самия себе си, борбата с гордостта, всъщност всичко – проникнато от радостното упование на Божията милост.   (331–394 г.) писал за него – \"за Ефрем да плаче било същото, каквото за другите да дишат: ден и нощ по лицето му се леели сълзи, но лицето на Ефрем сияело от това.\"     В 338 г. умрял покровителят на Ефрем, св. Яков Низибийски, а през 350 г. Сепор II (309–380 г.) превзел Низибия, и преподобни Ефрем се преселил в Едеса, град разположен на половината път между Низибия и Антиохия. Като по-близък до тази столица на Изтока, този град бил видимо по-голям, по-оживен и изпълнен с повече съблазни.   За своето препитание преподобни Ефрем се наел да работи в една баня, а в свободното си време проповядвал словото Божие на езичниците, но все пак той се теготил от живота в големия град и по съвета на някой си старец Юлиан отишъл на подвиг в една от съседните на Едеса планини. Обаче на същия старец било открито във видение, че Ефрем е избран от Бога за вразумяване на съотечествениците, и Ефрем като се върнал в града, отново се заел с тълкуването на Св. Писание. Проповедта му привличала към него мнозина. Той отново започнал да се отегчава от постоянното струпване на народа около него и поискал отново да се отдалечи в пустинята. Но по пътя му се явил ангел: \"Къде бягаш ти, Ефреме?\"   – Искам да живея в безмълвие, затова бягам от мълвата и от изкушенията на света.   – Убой се, за да не се изпълни над тебе написаното слово: \"Ефрем е подобен на млад вол, който иска да освободи шията си от ярема...\"   Ефрем се засрамил и се върнал към своето служение. За успеха на работата си той основал в Едеса училище, от което по-късно излезли много знаменити учители на Сирийската църква. Впрочем, понякога той все пак се отдалечавал за безмълвие и молитвен подвиг в пустинята и дори основал недалеч от Едеса малка обител – но след това наново се връщал в Едеса, където с поученията си привеждал към покаяние и придобивал за Бога много души.   Голям приятел на св. Ефрем бил преподобни Авраамий Затворник* (336 г.). Те двамата често се посещавали един друг и прекарвали известно време в благочестиви беседи.   * Св. Авраамий Хиданский († ок. 360) бил христиански монах, аскет, който повече от 50 години се подвизавал в Сирийската пустиня. Паметта му Православната църква чества на 29 октомври (11 ноември ст.ст.), а Католическата - на 16 март.      Невероятно било смирението на св. Ефрем Сирин. Настъпил смут един ден в Низибия, докато той бил още там. Градът бил развълнуван от новината, че дъщерята на виден търговец очаквала дете от Ефрема \"светията\". Самият преподобен не отхвърлил клеветата, виждайки и в тая неочаквана беда някакъв Божи промисъл. Запитан пред свидетели от самия владика св. Яков, Ефрем паднал в нозете му и с голямо съкрушение промълвил: \"Наистина, отче мой, аз съгреших и съм виновен!\" Всички изтърпнали пред това несъмнено признание на най-лошите слухове. Само светият старец Яков не изоставил своя послушник и Ефрем продължил да живее при него. Идва и денят, когато бащата на грешната девойка и в присъствие на епископа дава детето в ръцете на бедния Ефрем.   – Ето син ти, гледай си го!   – Наистина, отци мои, аз съм много грешен. Но умолявам ви: Молете се за мене, дано бъда помилван от Бога! Героично понесеният срам от невинния Божи човек скоро бил стократно възмезден. Сам Бог му внушава, как да възвърне доброто си име. В препълнения храм на един празник го видели да влиза през народа и да се запътва към св. Яков с детето на ръце. Взел разрешение от него и за общо изумление той се възкачил на амвона, вдигнал нависоко пеленачето и с висок глас му казал:   – Заклевам те в името на Господа Иисуса Христа, открий ни истината! Кажи, кой е баща ти!   – Ефрем, домакинът на митрополията! – три пъти повторило пеленачето. Цялата църква коленичила, а от очите на злодумците течели горчивите сълзи на разкаянието, и всички се втурнали да молят за неговата прошка. Преподобният кротко ги увещавал никого да не осъждат прибързано.     Веднъж св. Ефрем Сирин имал видение. Видял на сън извисен до небето огнен стълб и чул глас: \"Ефреме, Ефреме! Какъвто виждаш този огнен стълб, такъв е и  \" Понеже не знаел гръцки език, а само родния си сирийски св. Ефрем Сирин, придружен от преводач, се отправил за Кесария и заварил Василий по време на проповед в храма. Умилен от това видение, Ефрем започнал гласно да слави Василия, а след службата те се запознали и беседвали приятелски. И двамата отдавна вече знаели един за друг. Василий Велики го запитал:   – Честний отче, защо ти не си ръкоположен за презвитер, като си достоен за това?   – Аз съм грешен, владико – отвърнал Ефрем.   – О, ако бих могъл да имам само твоите грехове! – въздъхнал Василий и добавил:   – Да преклоним колене!   И когато коленичили, св. Василий възложил ръце върху Ефремовата глава и го ръкоположил за дякон. След това св. Ефрем чудесно проговорил гръцки, прекарал още три дни при Василий, който го ръкоположил и за свещеник и се завърнал в Едеса. Там той продължил предишния живот, прекарвайки в молитва и писане на своите назидателни поучения, като винаги избягвал човешката почит и временната слава. Един път народът искал насила да го улови и да го постави за епископ, но той се престорил на луд и тичал по града, влачейки дрехата си, докато за епископ бил посветен друг.     Преподобни Ефрем малко спял, малко се хранел – колкото да не умре от изтощение. Денем и нощем пребивавал в молитви и сълзи, мислейки за Страшния съд, за който много писал и говорил. За него казвали съвременниците, че се уморявала устата му да говори, но не и умът му. А благодатта Божия била толкова изобилна в него, щото той молел понякога Бога: \"Намали вълните на благодатта Си!\"   Преживял богоугодно много години, преподобни Ефрем Сирин тихо отминал във вечността, като своевременно написал знаменития си Завет към учениците си, понеже му било открито, кога ще умре. Той починал в ръцете на един от любимите си ученици през 373 година. Съгласно завещанието му, погребали го в края на градските гробища, където заравяли бедните странници. По-сетне неговите нетленни мощи били положени в гробницата на едеските епископи в една от градските църкви. Днес неговият гроб се показва в крайградския манастир \"Св. Сергий\". Части от светите му мощи се съхраняват в храма \"Св. Преображение\" на Синайския манастир.   Свети Ефрем Сирин е един от древните отци, които са най-рано преведени на старобългарски език. Св. Йоан Рилски цитира неговия \"Паренесис\" (\"Увещание\") в своя Завет.", "date": "2018.02.28", "title": "Св. преподобни Ефрем Сириец (Ефрем Сирин)"}
{"url": "http://www.classa.bg/%D1%81%D0%B2%D1%8F%D1%82/item/379140-%D1%82%D1%80%D0%B8-%D0%BD%D0%BE%D0%B2%D0%B8-%D0%BC%D0%BE%D0%B4%D0%B5%D0%BB%D0%B0-%D0%BD%D0%B0-iphone-%D0%BF%D0%BE%D0%B4%D0%B3%D0%BE%D1%82%D0%B2%D1%8F-apple-%D0%B7%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0", "text": "Изтекла информация показва, че американският гигант Apple планира да пусне три нови модела смартфони тази есен, съобщава Bloomberg.   Един от тях е най-големият iPhone в историята на Apple с размер на екрана от 6.5 инча (16.51 см). С подобни размери това обещава да бъде един от най-големите \"стандартни\" смартфони, които са съществували на пазара.   Предполага се, че някои от приложенията му ще могат да работят в режим на разделен екран. Също така, ще има скенер за лице, който ще отключва устройството и чрез който могат да се извършват плащания. Apple не изключва идеята за въвеждане на опция за двойна SIM карта на някои пазари за този модел.   Втората новост е iPhone X с нормален размер, но по-актуализиран (актуализацията е вътрешно наречена D32). Очаква се, че този смартфон ще използва процесори A12 от следващо поколение и кант от неръждаема стомана и ще се предлага за продажба в златист цвят, наред с други опции.   Третият модел цели да бъде най-икономичен и в същото време да запази някои от основните функции на базовия модел. Той ще има екран от край до край, като този на iPhone X и лицево разпознаване. Но в същото време ще използва LCD технология, по-евтина от тази, използвана в най-новите устройства на Apple. Между другото, се очаква да има стъклена подложка и алуминиеви ръбове, точно както в iPhone 8.   Тези три нови продукта отразяват ангажимента на Apple да достигне до по-голям брой клиенти, дори и до тези с ограничен бюджет. Съобщава се, че тези планове вече са в етап на изпитване на производството със съответните доставчици. Но източниците - които поискаха анонимност да говорят за вътрешното планиране на компанията - посочват, че плановете на Apple все още могат да се променят.", "date": "2018.02.28", "title": "Три нови модела на iPhone подготвя Apple за тази година"}
{"url": "http://www.classa.bg/%D1%81%D0%B2%D1%8F%D1%82/item/379141-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D0%B0%D0%B7-%D0%BF%D0%BE%D0%B7%D0%BD%D0%B0%D0%B2%D0%B0%D0%BC-%D0%B1%D0%B0%D1%89%D0%B0-%D1%81%D0%B8", "text": "Иванка Тръмп беше раздразнена от въпроса, когато интервюиращият я попита за нейното мнение по твърденията за сексуален тормоз, които няколко жени са направили за баща й, Доналд Тръмп, съобщиха местните медии. Нейният отговор предизвика много спорове в Twitter.   По време на интервю за The Today Show, журналистът от NBC Питър Александър попита дъщерята на президента: \"Вярвате ли на жените, които обвиняват баща ви?\"   \"Мисля, че е съвсем неподходящо да попитате една дъщеря, дали вярва на онези, които обвиняват баща й, когато той е заявил категорично, че обвиненията не са верни\", отговори Иванка. \"Не мисля, че сте задавали този въпрос на много други дъщери, вярвам на баща ми, познавам баща си\", добави тя.   Отговорът на Иванка Тръмп, от друга страна, провокира силна полемика в социалната мрежа Twitter. Някои потребители заявиха, че като представяща правителството на САЩ и неплатен старши съветник в Белия дом, Иванка е длъжна да \"отговори на съответните въпроси и да не се крие зад грубия гняв\". Други интернавти се отнесоха по-благосклонно към Иванка, като отбелязаха, че журналистите никога не са задавали такива въпроси на дъщерите на Буш или на Обама, когато са били президенти.", "date": "2018.02.28", "title": "Иванка Тръмп: \"Аз познавам баща си"}
{"url": "http://www.classa.bg/%D1%81%D0%B2%D1%8F%D1%82/item/379143-%D1%81%D0%B5%D1%80%D0%B8%D0%BE%D0%B7%D0%BD%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "Американската армия зависи прекомерно от елитните единици, съобщава списание \"The National Interest\".   Според изданието, много военни лидери на САЩ се оплакват, че прекомерната власт на морските тюлени (екипите море, въздух и земя на ВМС,), зелените барети (специални сили на американската армия ) и рейнджърите (елитна военна формация за бързо разгръщане) подкопават важността на другите части на армията.   Понякога тези единици, смятани за \"най-доброто\" на армията на САЩ, са принудени да изпълняват задачи, които не са в рамките на техните правомощия и намаляват способността им да извършват дейностите, за които са пряко отговорни, изведено доклад.   В този смисъл The National Interest призовава Пентагона да преразгледа подхода си за използване на въоръжените сили в страната. По-специално, той счита, че основният критерий за избор на единици, които ще отговарят за изпълнение на задачата, трябва да бъде нивото на готовност, а не тяхната \"популярност\".   \"САЩ трябва да се върнат към концепцията за използване на всички налични военни способности, да прилагат необходимата единица във всеки отделен случай и сега е идеалният момент да го направят\", пише списанието.", "date": "2018.02.28", "title": "Сериозният проблем на американската армия"}
{"url": "http://www.classa.bg/%D1%81%D0%B2%D1%8F%D1%82/item/379134-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D1%82-%D0%BA%D0%B0%D1%82%D0%BE-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BB%D1%83%D0%B7%D1%8A%D1%80%D0%B8", "text": "            Българският политолог Иван Кръстев е много търсена личност - особено откакто излезе блестящото му есе „След Европа\", пише германският журналист Саша Ленарц в началото на обширна публикация, поместена в седмичника „Велт ам Зонтаг\".     Според Кръстев, в резултат от кризата с бежанците Европа във всички случаи ще се промени. В тази връзка политологът припомня, че през последните години европейците са преживели три различни кризи: на общата валута, конфликта Русия-Украйна и Брекзита. Всички те бяха предизвикателства за европейския проект, но миграционната криза все пак е най-дълбоката, смята Кръстев и обяснява защо:     „Живеехме в един свят, където границите сякаш вече не играеха роля. Изведнъж обаче установихме, че границите все пак са важни. Оттук произтичат три въпроса. Къде изобщо минават границите на Европа? На този въпрос все още няма отговор, защото Европа е единствената сила, чиито граници се разширяват. Второ: Какви са тези граници? И трето: Кой ще ги защитава? При това не само срещу военни нападения, но и при миграционни кризи.\"   Според Кръстев, сегашната миграционна криза още не е решена: броят на мигрантите е намалял, но законово решение все още няма, защото Дъблинското споразумение не функционира, а друга уредба просто не е налице. Политологът смята, че и решението за разпределяне на бежанците по квоти също не работи. Да, реакцията на източноевропейците беше сбъркана, но това не прави идеята за квотите по-добра, смята той и обяснява:   „Бежанската криза породи тежък спор между Западна и Източна Европа. Ако Вишеградската група беше хомогенен блок, тя би могла да блокира много решения. Орбан обаче не успя да я сплоти. По две причини. Първата е кризата с Русия. Полша и Унгария се отнасят към Русия по много различен начин. Варшава с основание е много твърда, докато Орбан е по-близък с Путин, отколкото който и да е друг европейски лидер. Втората причина, колкото и парадоксално да звучи, е свързана с възхода на западноевропейския консерватизъм.    Той размива границите между Запад и Изток. В цяла Европа настъпва консервативен обрат. Тъй че става дума не само за конфликт между Западна и Средна Европа (...), но и за един завой надясно, който може да се сравнява със събитията през 1968. Това е културен обрат, макар и в противоположната посока. (...) През 1968 ставаше дума за самоопределението на индивида, а днес - за суверенитета на политическата общност. През 1968 година въпросът беше за правата на малцинствата, днес въпросът е за правата на мнозинствата.\"   По-нататък Иван Кръстев твърди, че сериозните различия между Източна и Западна Европа ще се запазят. Според политолога, крайно десните в Западна Европа в някакъв смисъл са приемници на 1968 година, чието културно наследство за усвоили.   „Вижте Холандия. Там изобщо не е проблем, че един открито хомосексуален човек е лидер на десните популисти. В Източна Европа това е немислимо. Източноевропейският консерватизъм е провинциален. Ние сме консерватори на пълен работен ден и по всички въпроси. Срещу всяко малцинство. Големият вододел между Западна и Източна Европа минава през въпроса за етническата хомогенност.\"   По-нататък Иван Кръстев обяснява, че за източноевропейците проблемът идва не само от външния миграционен натиск, но и от обратната тенденция - обезлюдяването на техните страни.   „Надигнало се е нещо като демографска паника, която се себеизразява като морална паника. През 1989 година България имаше над 8 милиона граждани, после обаче хората започнаха да емигрират. Това е гигантската разлика между революцията от 1989 и много други поврати. Всяка революция е демографско събитие. Много хора напуснаха Русия след Октомврийската революция, същото се е случило и във Франция след 1789. Това обаче са били главно хора, обявяващи се против съответната революция. Интересното при революцията от 1989 е това, че най-бързо си тръгнаха тъкмо хората, които я подкрепяха.   Единствената утопия на 1989 беше Нормалността. (...) Ние искахме да живеем като хората на Запад. Но когато човек иска да живее „като на Запад\", тогава много по-лесно е направо да върви на Запад, вместо да чака, докато Западът дойде при нас. Защо цял живот да чакам България да стане като Германия, вместо направо да се преместя в Германия? Тъкмо това направиха мнозина, които поддържаха революцията.\"   А какво означава това за другите, които останаха? На този въпрос българският политолог отговаря така:   „Те просто изпаднаха, в същинския смисъл на думата. Дори когато могат да си изкарват препитанието, те пак виждат как младите изчезват, а обществото се топи. В България (...) хората се опасяват, че етническата им група чезне. Оттук възниква нещо, което аз наричам „дефанзивен комунитаризъм\". (...)    Те казват: „Най-напред ще се погрижим за нас самите, тук. Големият външен свят е враждебен. Ако си българин, би трябвало да останеш да живееш в България.\" (...) Дефанзивно и със склонност към заговорнически теории. Средноевропейската трагедия се състои в това, че тамошните политически лидери говорят един крайно враждебен и брутален език - и тъкмо поради това става все по-трудно да осъзнаем, че някои от опасенията на хората там всъщност са съвсем основателни. Имаме си работа с едно деморализирано общество, което е демографски отслабено. Много се говори за трансферните плащания, които текат от Запад на Изток, но непрекъснато се пренебрегва фактът, че голям брой хора, получили добро образование на Изток, днес работят на Запад. А това също си е материален трансфер.\"   Иван Кръстев припомня, че преди десетина години западноевропейците са се опасявали да не загубят работни места заради разширяването на ЕС. Днес обаче не те, а източноевропейците се чувстват като най-големите „лузъри\", казва Кръстев и продължава:   „Този психологически поврат настъпи едновременно с бежанската криза, но не беше предизвикан от нея. (...) Начинът, по който източноевропейците реагираха на квотното разпределение на бежанците, беше неправилен. Помолиха ни да приемем една относително ниска бройка и да покажем солидарност, след като самите ние спечелихме от европейската солидарност. На чисто човешко равнище това беше същинска катастрофа. Защото не можеш просто тъй да заявиш, че нямаш капацитета да приемеш няколкостотин души. Това е смехотворно, особено когато в същото време гледаш как всички тези хора пристигат в Австрия и в Германия.\"   „И въпреки това Вие разбирате тази реакция, така ли?\" - пита германският журналист Саша Ленарц. Иван Кръстев отговаря така:   „По време на еврокризата Германия задължи всички да се придържат към правилата, ако искат Европа да оцелее. А ето, че после изведнъж сама промени правилата. Лично аз дори изпитвам симпатия към онова, което направи Меркел. Защото ако не беше направила нищо, Италия и Гърция направо щяха да рухнат. Но начинът, по който го направи, беше проблематичен. (...) Тя наруши правилата, без да е говорила с никого за това. Когато човек извършва подобно нещо, той поне може да го обясни. В същото време не е честно да изкарваме, че Меркел е имала хиляди други варианти за действие. Времето и възможностите за реакция бяха изключително ограничени. Какво щеше да стане, ако Германия беше казала на Гърция и Италия: „Бежанци ли? Не е наш проблем.    Съществува Дъблинско споразумение, нека да се придържаме към правилата\". Това щеше да е краят на ЕС. Тоест, Меркел беше права не само в морално, но и в политическо отношение. Грешката ѝ беше, че не го обсъди с никого. А в резултат настъпи конфликт с държави, които тъй или иначе имат двойствено отношение към Германия. Защото Средна Европа от една страна вече отдавна е част от германската икономика - вижте само показателите им за износа. От друга страна обаче в определени обществени кръгове все още е жив страхът от Германия.\"   В края на обширното интервю Кръстев прави следното обобщение: „Кризите винаги имат и положителен ефект. Сега европейските общества за пръв път започнаха да се интересуват от различията помежду им. Днес германците знаят за гръцката икономика повече, отколкото когато и да било преди, а поляците - много повече от преди за отношението на германците към имиграцията. В някакъв смисъл това създава усещането за обща съдба.\"", "date": "2018.02.28", "title": "\"Източноевропейците се чувстват като най-големите лузъри\""}
{"url": "http://www.classa.bg/%D1%81%D0%B2%D1%8F%D1%82/item/379135-%D0%B3%D0%BE%D1%82%D0%B2%D0%B0%D1%87%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D1%80%D1%8A%D0%BA%D0%BE%D0%B2%D0%BE%D0%B4%D0%B8-%D1%84%D0%B5%D1%80%D0%BC%D0%B8-%D0%B7%D0%B0-%D1%82%D1%80%D0%BE%D0%BB%D0%BE%D0%B2%D0%B5-%D0%B8-%D0%B2%D0%BE%D0%B5%D0%BD%D0%BD%D0%B8-%D0%BD%D0%B0%D0%B5%D0%BC%D0%BD%D0%B8%D1%86%D0%B8", "text": "Той е обвинен в САЩ за намеса в президентските избори през 2016 г. чрез армия от тролове, а наемници от частната му военна компания са се подвизавали из бойните полета в Украйна и Сирия. \r\n   Но руският мултимилионер Евгений Пригожин, с прозвището “Главния готвач на Путин”, ръководи и още нещо, което е ценно за Кремъл: обширна руска медийна империя. \r\n   \r\n   Смята се, че Евгений Пригожин, ресторантьор от Санкт Петербург, контролира над 10 новинарски портала в Русия, които привличат десетки милиони посетители и служат като важен инструмент на държавната пропаганда, в момент, когато руският президент Владимир Путин се кандидатира за преизбиране на 18 март. \r\n           Макар че самите медии запазват мълчание за собствениците си, разследване на уважаваното бизнес списание “РБК” и съобщения в други руски медии разкриха връзките им с други активи на Пригожин, включително “ферма за тролове”, 12 от чиито служители бяха обвинени в САЩ редом с Пригожин. \r\n   Фабриката за тролове, носеща “невинното” име Агенция за интернет изследвания, първоначално е работела под един покрив с Федералната новинарска агенция (Федеральное агентство новостей - ФАН) и други медии, за които се смята, че принадлежат на Пригожин, но по-късно са се разделили и са се преместили в отделни сгради в северната част на Санкт Петербург. “РБК” съобщи, че Михаил Бурчик, един от обвинените служители на фабриката за тролове, е играел и ключова роля в медийните холдинги на Пригожин. \r\n   \r\n   \r\n   \r\n \r\n   \r\n   \r\n   \r\n \r\n \r\n \r\n   \r\n   \r\n   \r\n \r\n \r\n \r\n   \r\n \r\n   \r\n   \r\n   \r\n \r\n", "date": "2018.02.28", "title": "\"Готвачът на Путин\" ръководи ферми за тролове и военни наемници"}
{"url": "http://www.classa.bg/%D1%81%D0%B2%D1%8F%D1%82/item/379136-%D0%BE%D1%87%D0%B5%D1%80%D1%82%D0%B0%D0%B2%D0%B0-%D1%81%D0%B5-%D0%B1%D0%B8%D1%82%D0%BA%D0%B0-%D0%B7%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "    Лека-полека се очертава все по-ясно една “битка” за значителните ресурси от природен газ в Черно море, които според последни данни възлизат на над 200 милиарда кубически метра - достатъчно, за да покрият цялото ни потребление за около 20 години.     Скандалът се разрази, след като унгарският премиер Виктор Орбан заяви неотдавна, че Унгария ще подпише в скоро време споразумение, което ще позволи на Будапеща да внася годишно по 4 милиарда кубически метра природен газ от Румъния през следващите 15 години. Обемът е сходен с транспортния капацитет, който ще има най-важният газопровод за износ, който се строи от румънския оператор на газопреносната система Трансгаз, тоест БРУА - газопроводът, който ще свързва системите на България, Румъния, Унгария и Австрия.   “Епохата на монопола на руския газ върви към своя край за Унгария, при условие че ще можем да покриваме повече от половината от вноса от други източници - в този случай от румънски източници”, заяви Орбан. Изявленията му идват в контекста, в който миналата година Унгария заяви, че вече не проявява интерес към продължаване до Австрия на този газопровод, смятан за един от важните проекти за Европейската комисия, която отпусна грант от 179 милиона евро за Румъния от общо над 560 милиона евро, колкото ще струва тръбопроводът на територията на страната. По този начин бяха разпалени спекулации, че Унгария ще бъде основният печеливш от инвестициите, които се правят в този газопровод, както и в сондажите в Черно море.   В момента всички погледи са вперени в основния инвеститор в Черно море - консорциумът О Ем Ви Петром - Ексън Мобил, единствените които досега са правили сериозни проучвания в дълбоководната зона на морето и които съобщиха за потенциални залежи до 84 милиарда кубически метра. Мариана Георге, изпълнителен директор на О Ем Ви Петром, потвърди миналата седмица, че компанията вече проучва пазара в търсене на клиенти. “В този период анализираме пазарите в съседство, но трябва да бъдат осигурени и възможности за транспорт. Нямаме никакъв договор за продажба на евентуалната продукция на газ от участъка Нептун (в Черно море)”, заяви Мариана Георге.   Тя уточни, че О Ем Ви Петром води тези дискусии независимо от американците от Ексън Мобил, а не в консорциум. “Ще бъдем конкуренти с Ексън на газовия пазар”, посочи директорката на Петром. Според нея проучването на пазара се прави, за да се вземе окончателно решение за инвестиции в залежите в Нептун. “За окончателното решение за инвестицията ще трябва да вземем предвид каква е потенциалната цена, на която можем да продадем газа. На първо място гледаме към румънския пазар. Според цифрите ще бъдат количества по-големи от тези, които можем да продадем на румънския пазар, и затова правим различни анализи за цената, обема и наличността на инфраструктура”.   Според данните, представени от компанията, О Ем Ви Петром е произвела през 2017 г. 5,18 милиарда кубически метра природен газ, с лек спад спрямо предишната година, когато е добила 5,29 милиарда кубически метра. Сорин Гал, генерален директор на Националната агенция за минерални ресурси, заяви, че годишната продукция на Ексън Мобил - О Ем Ви Петром (от блок Нептун в Черно море от 2020-2021 г. - бел.ред.) ще бъде около 6 милиарда кубически метра годишно. (До 2025 г. се очаква Румъния да започне да произвежда 18-20 милиарда кубически метра газ от Черно море - бел.ред.)   Ако двете компании си поделят “пая”, това означава, че Петром ще стигне до годишна продукция от общо 8 милиарда кубически метра, тоест три четвърти от годишното потребление от 11 милиарда кубически метра газ в Румъния, при условие че вече покриваме от собствени източници почти цялото потребление. Държавната компания Ромгаз е основният производител.   Основният маршрут за експорт ще бъде БРУА, фаза 2, след като газопроводът, който излиза от България през Гюргево бъде свързан със залежите в Черно море чрез газопровода Тузла-Подишор. На този етап капацитетът за експорт към Унгария ще бъде 4,4 милиарда кубически метра и той вече е резервиран изцяло чрез търг, организиран от Трансгаз в края на миналата година. Споразумението е предварително, като следва да бъде финализирано през декември.   Същевременно националната газопреносна система предстои да бъде свързана с международните транзитни газопроводи в Добруджа, създавайки по този начин нов вход за газа от Черно море към вътрешната мрежа. Освен това, друг стратегически проект е обръщането на газовия поток по магистралните транзитни газопроводи от Исакча, което би създало маршрут за износ към Украйна.   Лакрамиоара Дякону-Пинця, член на борда на директорите на О Ем Ви Петром, заяви, че газопроводът БРУА е само един от възможните маршрути за износ. “Със сигурност има и други, на север или юг, като се използват съществуващите транзитни газопроводи, само че трябва да бъдат свързани с Черно море”, посочи тя, като уточни, че Украйна, Молдова, България и Турция са други потенциални пазари, които се анализират.     Групата О Ем Ви Петром е регистрирала през 2017 г. нетна печалба на стойност 2,489 милиарда леи (еврото се разменя за 4,66 леи), близо 2,4 пъти (140 процента) по-голяма от нетния резултат, обявен през 2016 г., според публикуваните от компанията данни. От тази печалба сумата от 1,1 милиарда леи ще бъде разпределена като дивиденти съгласно предложението на мениджмънта. Австрийската група О Ем Ви е мажоритарен акционер на Петром с участие от 51,01 процента, а министерството на енергетиката притежава 20,64 процента от акциите на О Ем Ви Петром.   Според парламентарни източници Партия Народно движение на бившия президент Траян Бъсеску възнамерява да поиска създаване на анкетна комисия по въпроса за газа. Комисията ще трябва да разбере по-конкретно какъв е бил мандатът на Трансгаз в преговорите за газопровода БРУА, защо е била извадена Австрия от играта (оставайки само БРУ) и дали става дума за политическа договорка.", "date": "2018.02.28", "title": "Очертава се битка за природния газ в Черно море"}
{"url": "http://www.classa.bg/%D1%81%D0%B2%D1%8F%D1%82/item/379137-%D0%BA%D1%83%D1%80%D1%86-%D1%81%D0%B5-%D1%80%D0%B0%D0%B7%D0%B1%D0%BE%D0%BB%D1%8F-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2,-%D0%BD%D0%BE-%D0%BE%D0%B7%D0%B4%D1%80%D0%B0%D0%B2%D1%8F-%D0%B7%D0%B0-%D0%BC%D0%BE%D1%81%D0%BA%D0%B2%D0%B0-%D0%B8-%D0%BF%D1%83%D1%82%D0%B8%D0%BD", "text": "  Оказва се, че и Австрия и канцлерът Себастиан Курц, са против.     Путин ще се срещне в Москва с австрийския канцлер Себастиан Курц, който пристига на работно посещение в Русия.   Според пресслужбата на Кремъл се планира да се обсъдят текущото състояние и перспективи за по-нататъшно развитие на двустранните отношения, особено в областта на търговията, икономиката, енергетиката, културата и хуманитарната област. Ще се проведе и обмен на мнения по съответните международни и регионални въпроси.   Най-голямото разминаване на Курц с Борисов е за Турция и Ердоган. Курц, за разлика от Борисов смята, че предвид значителните нарушения на правата на човека, Турция няма място в ЕС. “Не искам да приема, че ЕС наблюдава това и се преструва, че нищо не е станало”, заяви той. “Според мен Турция, особено предвид политиката през последните години, няма място в ЕС”, подчерта той в интервю.   Той добави, че би било честно да се прекратят преговорите с Анкара за присъединяване, но отбеляза, че в момента мнозинството в ЕС не подкрепя тази идея и изрази оптимизъм, че това ще се случи скоро.   Според него “Турция се опитва да окаже значително влияние на турската общност в Австрия, Германия и други страни и да попречи на интеграцията на турците”.   Австрия не иска бежанци. Австрия се противопостави на квотите за разселване на бежанци в Европа и обяви, че това пречи на ЕС.   “Принуждаването на страните от ЕС да приемат бежанци не води Европа към напредък. Дискусията няма смисъл”, заяви новият австрийски канцлер Себастиан Курц в интервю за “Билд ам зонтаг”. “Мигрантите, които се насочват към Европа, не искат да отидат в България или Унгария. Те искат да отидат в Германия, Австрия или Швеция”, допълни той, цитиран от БТА.   Докато беше външен министър, Курц критикуваше решението на германската канцлерка Ангела Меркел да приеме в страната си над един милион мигранти през 2015 година. След като зае поста австрийски канцлер, управлявайки в коалиция с крайнодясната Австрийска партия на свободата (АПС), той застана на страната на централноевропейските страни и Вишеградската четворка, които се противопоставят на подкрепяните от Германия предложения за разселване на търсещите убежище в ЕС.   Вместо да се влагат усилия в една провалена според него политика, Курц призова ЕС да подкрепи, “може би с военна сила”, усилията да се окаже помощ на мигрантите в родните им страни или в съседни страни.   Вишеградската четворка: “Подготвяният от председателстващата ЕС България, проект (за мигрантите),за нас е абсолютно неприемлив“.Оказва се, че и Австрия е против. Вишеградската четворка на нож срещу проекта на България за мигрантите, Словакия, Чехия, Полша и Унгария никога няма да приемат прокарваните в ЕС принудителни механизми за разпределяне на бежанците в алианса”, заяви словашкият премиер Роберт Фицо. “Словакия, Чехия, Полша и Унгария никога няма да приемат прокарваните в ЕС принудителни механизми за разпределяне на бежанците в алианса”, заяви словашкият премиер Роберт Фицос, съобщи Канал 3. Пред репортери премиерът на Словакия, която е от Вишеградската четворка, заяви: “Вишеградската група никога няма да се съгласи с миграционните квоти в ЕС. “Подготвяният от председателстващата ЕС България проект за нас е абсолютно неприемлив“. Страните от Вишеградската група смятат, че за борбата с нелегалната миграция трябва да бъдат укрепени външните граници на Евросъюза и да бъде оказана помощ на страните от Близкия изток и Северна Африка, откъдето бежанският поток се насочва към Европа, каза Фицо в хода на срещата на върха на ЕС в Брюксел. Посещението на Орбан бе “трън в задника” на българското председателство на Съвета на ЕС, вероятно затова се и “разболя” новият австрийски канцлер. Господарите на Борисов очакват да изгражда консенсус по спорни за ЕС въпроси, докато “големият му приятел” Орбан не помага особено с декларацията си от неделя, че “сме изправени от опасност, която идва от Запада, от политици в Брюксел, Берлин и Париж”. Орбан се поклони на Българската православна църква за борбата й срещу ислямизацията и за запазване на семейството и обяви, че недолюбваното от Брюксел християнството е последният шанс за Европа. Няма да се подчиня на Брюксел, на Берлин и на Париж за мигрантите. Орбан, Курц и Фицо би трябвало да се срещат не с Борисов, а с Президента Радев и със Светия Синод на БПЦ.  ", "date": "2018.02.28", "title": "Курц се разболя за Борисов, но оздравя за Москва и Путин"}
{"url": "http://www.classa.bg/%D1%81%D0%B2%D1%8F%D1%82/item/379133-%D0%B5%D1%80%D0%B4%D0%BE%D0%B3%D0%B0%D0%BD-%D0%B8-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5%D1%82%D0%BE,-%D0%BA%D0%BE%D0%B5%D1%82%D0%BE-%D1%82%D0%BE%D0%B9-%D1%80%D0%B0%D0%B7%D0%BF%D0%BB%D0%B0%D0%BA%D0%B0", "text": "              На сбирка на турската управляваща \"Партия на справедливостта и развитието\" в Югоизточен Анадол партийният лидер Реджеп Тайип Ердоган изкара на трибуната едно момиченце, облечено във военна униформа. Когато президентът попита детето дали е готово да стане мъченица, 6-годишното момиченце избухна в сълзи - очевидно от притеснение. Но Ердоган го скастри: \"Войниците не плачат. Когато паднат в бой, ние ги покриваме с националния флаг.\"       Изявата на Ердоган предизвика остри реакции в социалните мрежи. \"Държавата не съществува, за да убива децата си, а за да им осигури по-добър живот\", пише един от участниците в дебата. Друг критикува нерадостната съдба на децата в Турция: \"Женят ги още като малолетни, убиват ги, насилват ги, превръщат ги в мъченици. Това не е държава, а капан за деца.\" Трети пък се възмущава, че в Турция децата биват употребявани за политически цели: \"Има хиляди начини да злоупотребиш с едно дете. Но най-отвратителният от всички е, когато автократи използват деца за собственото си политическо шоу, а родителите го позволяват. Една част от турските избиратели ще влязат в историята като покровители на злоупотребите с деца.\"   Привържениците на Ердоган обаче също са активни в мрежите. Един от тях пише в Туитър: \"Вижте, идиоти такива, любовта към Ердоган не може да бъде купена с юфка или с дървени въглища. А децата пък изобщо не могат да бъдат подкупвани с пари.\" Друг нарича Ердоган \"велик мъж\".     Това съвсем не е първият случай в Турция, в който деца биват използвани за пропаганда. Само ден преди случката с Ердоган и момиченцето, държавната телевизия TRT помести на интернет-страницата си едно видео, в което друго дете - 6-годишният Иса, отправя следното послание: \"Баща ми и другарите му от Свободната сирийска армия се бият рамо до рамо с турските войници срещу сепаратистката терористична организация ПКК.    Нека Господ пази нашите бойци, за да победят. Благодаря на нашия президент, който ми е като дядо. На него и на Господ дължа това, че мога да ходя на училище и да се чувствам защитен. Дано Бог му се отблагодари - на него и на турския народ.\" Видеото завършва с това как шестгодишното момче разглежда на лаптоп заедно със свое приятелче снимки на баща си във военна униформа.   В тази връзка адвокатката Седа Билен, специалистка по правата на децата, припомня, че Турция е подписала редица международни спогодби. \"Тези международни документи забраняват въвличането и рекрутирането на деца за нуждите на въоръжени конфликти. Но понеже те не се спазват, децата се превръщат в най-големите жертви на войни. За тях няма нищо по-опасно от войната. Затова всеки възрастен трябва да пази децата от войни и въздействията от тях, включително когато това не е закрепено със съответната спогодба\", казва Билен пред Дойче Веле.", "date": "2018.02.28", "title": "Ердоган и момиченцето, което той разплака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379125-%D0%BF%D0%B8%D1%89%D0%BD%D0%B0%D1%82%D0%B0-%D1%85%D1%83%D0%B1%D0%B0%D0%B2%D0%B8%D1%86%D0%B0-%D0%B0%D1%88%D0%BB%D0%B8-%D0%B3%D1%80%D0%B5%D1%8A%D0%BC", "text": "Световноизвестният Plus Size модел Ашли Греъм зарадва почитателите си с горещи снимки край морския бряг. Горещите кадри са заснети за Sports Illustrated и се появиха в акаунта на Греъм в Инстаграм.      На тях 30-годишната красавица с пищни форми позира по бански, който е прекалено оскъден, за да скрие прелестите й. Мнозина от почитателите й не крият възторга си, че този път петата точка на американката е скрита само от една тънка лентичка от банския.      „Не искам да бъда поставяна в някакви категории заради числото на етикета на панталоните ми. Също така не искам да ми казват, че не съм достатъчно добра или достатъчно красива заради целулита си. Целулитът ми е доста сладък\", признава моделът в едно от интервютата си.      Много често Ашли получава критики заради формите си, но тя е напълно доволна от фигурата си.        ", "date": "2018.02.28", "title": "Пищната хубавица Ашли Греъм"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379126-%D1%81%D0%BE%D1%87%D0%BD%D0%B8%D1%82%D0%B5-%D0%B3%D0%BE%D0%BB%D0%B8-%D1%81%D0%BD%D0%B8%D0%BC%D0%BA%D0%B8-18-%D0%BD%D0%B0-%D0%BA%D0%B5%D0%BD%D0%B4%D1%8A%D0%BB-%D0%B4%D0%B6%D0%B5%D0%BD%D1%8A%D1%80-%D0%B2%D0%B7%D1%80%D0%B8%D0%B2%D0%B8%D1%85%D0%B0-%D0%BC%D1%80%D0%B5%D0%B6%D0%B0%D1%82%D0%B0-%D1%81%D0%BF%D1%83%D0%BA%D0%B0%D1%85%D0%B0-%D1%8F-%D0%BE%D1%82-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%BA%D0%B8-%D0%B7%D0%B0%D1%80%D0%B0%D0%B4%D0%B8", "text": "Вместо да изпаднат във възторг от разголените прелести на риалити звездата и модел Кендъл Дженър, потребителите заляха социалните мрежи с шеговити коментари за...стъпалата и пръстите на краката ѝ.     Вместо да обсъждат разголените прелести на най-скъпоплатената манекенка в света, феновете изпробваха остроумието си за сметка на стъпалата и пръстите на краката ѝ.      \"Да не би Кендъл Дженър да страда от крампи в пръстите на краката?\", пише неназован шегобиец в Twitter.    \"Кой е най-големият ви страх? Моят са големите стъпала на Кендъл Дженър\", коментира друг потребител. \"Влюбен съм в Кендъл Дженър от години, но при вида на стъпалата ѝ разбрах, че нещата помежду ни няма да се получат\", пише трети.    В социалните мрежи не липсват и коментари от сорта, че младата хубавица е надарена с пръсти на ръцете и на краката.", "date": "2018.02.28", "title": "Сочните голи СНИМКИ (18+) на Кендъл Дженър взривиха мрежата! Спукаха я от подигравки заради..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379127-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Препоръчително е, да помагате на всеки, който се нуждае от вашата подкрепа. В края на краищата, такива добри дела, ще ви се отплатят в бъдеще. Не бързайте да подписвате документи, от които зависи бъдещата ви работа. Що се отнася до договорите и сделките, отнасяйте се към тях по-сериозно. В противен случай, ще останете без пари и надеждни партньори. Не бива да давате обещания, дори на себе си. Едва ли, ще може да свършите всичко в точното време, особено ако въпросът касае пари. Небрежното отношение към вашето здраве, може да доведе до сериозни заболявания - помислете за това. Особено, ако многократно се оплаквате от мигрена или болки в областта на сърцето. Очакват ви изгодни бизнес предложения, от които да се откажете ще е лудост. Самата съдба ви дава шанс, не само да увеличите капитала си, но и да достигнете ново ниво в професията. За сметка на това, нещата в любовта няма да се развиват добре. Възможно е сами да сте виновни, може би, сте започнали връзката с бурна страст, а не с духовна интимност. Трябва да разгледате всички ситуации, с които се сблъсквате в живота. Дори и на пръв поглед, да изглеждат незначителни и неубедителни. Кризата в отношенията с партньора е преминала, което е приятно да осъзнаете. Сега основното нещо е, да организирате съвместно пътуване в страната или чужбина, като прибавите щипка романтика. Очаква ви отличен ден за реализирането на творчески и лични планове. Покажете щедростта си на тези, които никога не са ви отказвали да ви помогнат. Бюджета ви може сериозно да пострада, ако се отдадете на прекомерни желания за модерни дрехи или \"лъвска\" страст към лукса. Вечерта са възможни интересни и ярки запознанства. Толкова много работа, ще ви се струпа днес, че желанието за почивка, ще изчезне от само себе си. Може да преговаряте на най-високо ниво, да събирате информация и да изпращате документи до институции. Всичко ще ви е по силите, ако виждате конкретна цел пред вас. В любовта, трябва да поемете инициативата в собствените си ръце. Препоръчително е да отмените всички бизнес преговори и договори и да преразгледате отново условията за сътрудничество. Един добър ден, за общуване с близките хора в спокойна и комфортна обстановка. Повече се разхождайте, ако времето позволява. Като укрепите физическото си здраве и емоционалното ще бъде на ниво. Необходимо е по-малко да критикувате, да сте язвителни или груби към околните хора. Дори и настроението ви да е развалено още от сутринта, това поведение е отвратително. По-добре се заемете с нещо полезно и укрепете психическото си състояние. Вечерта, е възможно телефонно обаждане от човек, с когото имате много общо.   Препоръчително е да се заемете с неща, които са наистина интересни за вас. Рутинната и скуката, ще ви потопят в такава депресия, че ще бъде трудно да се измъкнете от нея дори седмица по-късно. Можете да организирате екскурзия сред природата или малко пътешествие, ако времето го позволява. Като цяло, не стойте на едно място. На любовния фронт, всичко ще е наред. Трябва да поискате прошка и да се сдобрите с тези, които някога сте оскърбили. Благоприятно ще се развиват събития, свързани с цел благотворителност. Ако имате конкретен план за този ден, реализирайте го заедно с приятелите си. Сами, ще ви бъде трудно да достигнете желаното ниво в работата. Препоръчително е, да покажете талантите си в умствената сфера, така че никой да не се съмнява, във вашите способности. Благоприятният ден за пътувания и бизнес договори. За да не се разочаровате от избраника си, трябва сами да \"работите\" върху отношенията. Възможно е от дълго време, да не сте казвали \"Обичам те\". Ще имате възможност да установите отношения с онези, с които е било невъзможно да намерите общ език. Трудности при получаването на пари, могат да се появят при тези, които не са предвидили някои нюанси. На пътя трябва да бъдете по-внимателни. Особено, ако климатичните условия, не позволяват удобно и безопасно каране.", "date": "2018.02.28", "title": "Дневен хороскоп 28 февруари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379128-%D0%B2%D1%8A%D0%BF%D1%80%D0%BE%D1%81%D0%B8-%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0-%D0%BA%D1%83%D0%BF%D0%B8-%D1%87%D0%B5%D0%B7", "text": "                Досега не се е случвало една сделка да провокира толкова реакции. В четвъртък чешката компания ЧЕЗ обяви, че продава целия си бизнес в България на „Инерком\". И понеже единствената налична информация беше, че фирмата е на Гинка Върбакова, а тя е от Пазарджик, изразът „Гинка от Пазарджик\" се превърна едва ли не в крилата фраза. По-късно г-жа Върбакова сподели, че е обидена, задето името ѝ се е превърнало в нарицателно. Но това беше неизбежно. Когато институциите се държат противоречиво и няма отговори на най-важните въпроси, тогава идва ред на недоверието и сарказма. Ако беше Мария от Русе например, резултатът щеше да е същият.     По-важни обаче са въпросите, които все още нямат отговор: Кой всъщност купува най-голямото електроразпределително предприятие в България? Какво са направили или не са направили българските институции, за да открият отговора на този въпрос, а и за да гарантират националната сигурност? И защо инвестиционната среда в България е такава, че тук вече не идват големи реномирани компании, а победител се оказва напълно неизвестна и небудеща доверие фирма?   Гинка Върбакова   Още преди година на медиите е подадена информация за това кои са кандидатите за бизнеса на ЧЕЗ в България. Малко по-късно излиза и новината, че в надпреварата остават две фирми - един търговец на ток и „Инерком\". По-късно на търговеца на ток му се случват случки - договорите му са анулирани и той отпада. В края на 2017 имената на „Инерком\" и Гинка Върбакова вече са тиражирани като почти сигурни победители в наддаването. Публикувана е и информация за близките отношения между фамилия Върбакови и министърката на енергетиката Теменужка Петкова. Всичко е спокойно.   Чак след обявяването на сделката на 22 февруари, министър Петкова реши да подаде оставка. Очевидно така е била посъветвана от премиера Бойко Борисов. За това говорят изявленията и на двамата: „за да няма съмнения\". В същото време и Петкова, и Борисов казват, че държавата нито е повлияла на сделката, нито е имала възможности да повлияе. В това няма логика - ако Петкова наистина държи да не остави впечатление, че е помогнала на Върбакова, оставката ѝ е силно закъсняла. Какъв е смисълът това да се прави постфактум?   „Няма как нито да контролираме, нито да попречим\", каза в петък Борисов в отговор на призивите за проверки. Ден по-късно правителствената информационна служба съобщи, че Борисов е наредил на ДАНС и НАП да започнат проверки, а шефовете на енергийния и на финансовия регулатор (КЕВР и КФН) го уверили, че „ще извършат незабавна проверка\". И в това няма логика - един ден държавата няма роля, на следващия има.     Целта на тези резки движения бе да отклонят вниманието от факта, че най-важните въпроси нямат отговори. Същата функция изпълни и БСП с призива си държавата „да събере 320 милиона евро и да купи електроразпределителното дружество\". Сега се хабят думи по повод една оставка и едно популистко предложение и не остава енергия за въпросите кой, какво и защо.   Гинка Върбакова твърди, че тя е крайният собственик на цялото начинание. Очаквала финансиране от банка, но не казва коя. Медиите на чешкия премиер Андрей Бабиш пишат в Прага, че зад сделката прозират парите на руско-грузински олигарх. Цитират и изказване на чешкия собственик на друго от трите електроразпределителни дружества в България - „Енерго-Про\", че никога не е виждал по-непрозрачна процедура. Все повече са и спекулациите за връзките от миналото на семейство Върбакови. На практика няма отговор на въпроса „Кой?\". Поне такъв, който да буди доверие.   Нямаме и отговор на въпроса какво са направили досега институциите, след като бъдещият купувач на ЧЕЗ-България е отдавна известен. Нелепи са твърденията, че това е сделка между две частни фирми и поради тази причина държавата няма нищо общо - все пак става дума за доставките на ток за почти половин България, а тази дейност е силно регулирана. Ако държавата няма общо, защо тогава прокуратурата проверяваше разходите на ЧЕЗ преди пет години? Очевидно институциите са бездействали и в момента нямат отговор на въпроса кой е истинският купувач.   Всичко описано по-горе дава отговор на третия въпрос. В държава, в която всичко това е възможно, няма опашка от стратегически инвеститори. Затова опитна в сектора фирма като ЧЕЗ иска да напусне страната, за огромния ѝ бизнес тук не наддава нито една голяма международна компания, а накрая победител се оказва „Гинка Върбакова\". Докато нямаме яснота, не можем да започнем да използваме името без кавички.", "date": "2018.02.28", "title": "Въпроси в скандала \"Гинка Върбакова купи ЧЕЗ\""}
{"url": "http://www.classa.bg/%D1%81%D0%B2%D1%8F%D1%82/item/379129-%D0%B2%D0%B5%D1%87%D0%B5-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%BB%D0%B5%D0%B4-%D0%BC%D0%B5%D1%80%D0%BA%D0%B5%D0%BB", "text": "              Ангела Меркел попадна в ситуацията на стария Конрад Аденауер и късния Хелмут Кол, най-дълго управлявалите канцлери от ХДС - съответно от 1949 до 1963 и от 1982 до 1998 година. Да, Меркел все още ръководи партията и все още не е застрашена. Защото в ХДС не обичат превратите. Но всички назовани от Меркел министри в новия кабинет (ако въобще се стигне до нова широка коалиция) са по-млади от нея, някои дори - доста по-млади. Това важи и за новия генерален секретар на партията Анегрет Крамп-Каренбауер. С други думи: ХДС гледа напред. И се развива.     Цели пет месеца след изборите за Бундестаг Меркел се опита да убеди съпартийците си да гласуват за новата широка коалиция. И успя - делегатите на партийния конгрес одобриха с голямо мнозинство коалиционното споразумение. Това може и да звучи като \"Да продължим в същия дух\". Но същинското послание на делегатите беше друго: \"Да не продължаваме в същия дух\".   Този партиен конгрес не беше \"конгресът на Меркел\". Да, тя държа най-дългата реч, обясняваше и разясняваше с цел да убеди съпартийците си да дадат гласа си за коалиционното споразумение. Но Анегрет Крамп-Каренбауер беше тази, която държа пламенната реч.   По време на словото си Меркел говори само за собствената партия. Не назова нито една друга политическа сила, освен \"Алтернатива за Германия\" - дяснопопулистката партия, която канцлерката не споменаваше почти никога по време на предизборната борба.     И след това дойде ред на делегатите, които дадоха глас на своето разочарование. Някои застанаха пред микрофона, за да заявят ясно своето \"Не\" на коалиционния договор. Един толкова интензивен и силно критичен дебат е доста нетипичен за ХДС, който иначе е известен със стриктната организация на своите партийни конгреси. Говорейки за Меркел, делегатите изказваха най-вече благодарности за отминали неща. Но станеше ли дума за бъдещето на партията, за нуждата от обновление, те назоваваха - с огромно доверие в аванс - едно друго име: това на новия генерален секретар на ХДС Анегрет Крамп-Каренбауер. След последните избори партията си спести критичния дебат. Но ето, че сега той дойде с трясък.     Най-сърдечните аплодисменти се чуха не след речта на Меркел, а при споменаването на отиващите си министри Херман Грьое и Томас де Мезиер и при първото назоваване на Анегрет Крамп-Каренбауер и на бившия финансов министър Волфганг Шойбле. А четириминутните аплодисменти за Меркел се дължаха на простия факт, че някои от присъстващите продължаваха да ръкопляскат, макар че вече се бяха задълбочили в разговори със свои съпартийци. А някои от делегатите дори не помръднаха ръцете си след речта на Меркел.   С други думи: този партиен конгрес на ХДС беше конгрес на прехода. Конгрес, който през повечето време изглеждаше като първия след ерата Меркел.", "date": "2018.02.28", "title": "Вече се подготвят за времето след Меркел"}
{"url": "http://www.classa.bg/%D1%81%D0%B2%D1%8F%D1%82/item/379130-%D0%BA%D0%B0%D0%BC%D0%B1%D0%B0%D0%BD%D0%B0%D1%82%D0%B0-%D0%BD%D0%B0-%D1%85%D0%B8%D1%82%D0%BB%D0%B5%D1%80-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D0%B1%D0%B8%D0%B5", "text": "            На пръв поглед камбана като всички останали - тя тежи около 240 килограма и е матово сиво-зелена на цвят. Намира се в църквата на Херксхайм ам Берг, малко село в югоизточна Германия. При по-вниматело вглеждане обаче се забелязва нещо необичайно: готическия шрифт върху нея, характерен за нацистите, с който е изписано: \"Всичко за отечеството - Адолф Хитлер\". И сякаш това не е достатъчно, под надписа е изобразен и пречупен кръст.     \"Камбаната на Хитлер\" се намира на това място от 1934 година и цели 84 години е биела на всеки 15 минути - по време на църковни служби, сватби и кръщенета. Доскоро почти никой не е знаел за тъмното ѝ минало. През май 2017 обаче една учителка по музика от съседното село научава за надписа и свастиката и се свързва с местните медии.   Чугунената \"реликва\" от времето на националсоциализма изстреля Херксхайм ам Берг във водещите новини, включително извън пределите на Германия. Сега след дълга дискусия, продължила няколко месеца, съдбата на камбаната беше решена от местното общинско ръководство: в тайно гласуване с 10 срещу 3 гласа съветниците решиха, че камбаната няма да бъде предадена на музей, както се предлагаше в една експертиза, а ще остане на мястото си като \"паметник срещу насилието и неправдата\". Общинските съветници решиха, че камбаната отново ще забие, а на фасадата на църквата ще бъде поставена информационна табела, разказваща нейната история.   \"По-добре така, отколкото да бъде изложена в някой музей, където някои ще се спират пред нея, за да си направят селфи\", коментира безпартийният кмет на Херксхайм ам Берг Георг Велкер.     Учителката по музика Зигрид Петерс, която привлече общественото внимание върху \"камбаната на Хитлер\", е дълбоко разочарована от това решение. Тя заяви в разговор с Дойче Веле, че в случая вижда връзка с възхода на крайнодясната партия \"Алтернатива за Германия\". Това не е случайно, твърди тя и добавя възмутено: \"Само това ни липсваше - да оставим тук тази камбана, която е посветена на един убиец\".   Петерс се опасява, че църквата в Херксхайм може да се превърне в място за поклонение и към нея ще започнат да се стичат десни радикали. Учителката се тревожи и от отзвука в чужбина. \"Какво ще си помислят за нас, когато научат, че тази камбана си остава на мястото и никой не се тревожи от това\", пита тя. Но за кмета на селото темата е приключена.   Трябва обаче да се отбележи, че досегашните местни управници наляха допълнително масло в огъня. Така например предишният кмет беше заявил, че \"се гордее с тази камбана\", след което трябваше да напусне поста си. Подобна словесна изцепка си позволи и настоящият кмет. Той изтъкна пред една телевизия, че тази камбана щяла да напомня за жертвите. \"А това бяха и германски граждани, не само евреи\", добави Велкер. Думите му бяха остро разкритикувани от Централния съвет на евреите в Германия. Според него, така кметът прави внушението, че евреите не са били германски граждани. Пред съда Велкер каза, че извадена от контекста, формулировката му можела \"да звучи подвеждащо\".   Църквата Св. Якоб в Херксхайм   Трудният прочит на историята   Сюжетът с камбаната от Херксхайм ам Берг показва колко труден всъщност е въпросът за осмислянето на миналото. Често в Германия се водят спорове, свързани с експонати от националсоциализма. Вярно е, че използването на символи от онзи период, както и всякаква дясноекстремистка пропаганда - като носенето на тениски с пречупени кръстове - са забранени от германската конституция. Църквата в Херксхайм е само едно от многото места в Германия, на които все още личат следите от времето на националсоциализма. Същото се отнася и за много обществени сгради, имена на улици и стари военни съоръжения. Някои от тези артефакти впрочем крият ценна информация за историците. Освен това тяхното използване не се наказва автоматично. Така например в Кьолнската катедрала, която е обявена за част от световното културно наследство, могат да се видят камъни с пречупени кръстове върху тях. Така на много места в Германия заветът на Хитлер не е заличен и до днес.     ***     Секретарката на Хитлер   Секретарката на Гьобелс   Телохранителят на Хитлер   Шофьорът на Хитлер   Личният лекар на Хитлер   Фотографът на Хитлер", "date": "2018.02.28", "title": "Камбаната на Хитлер ще продължи да бие"}
{"url": "http://www.classa.bg/%D1%81%D0%B2%D1%8F%D1%82/item/379131-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%BA%D0%B0%D1%88%D0%B0%D1%82%D0%B0-%D1%81-%D0%B4%D0%B8%D0%B7%D0%B5%D0%BB%D0%B0", "text": "            На много места в Германия нивата на азотните оксиди във въздуха често са завишени. Напоследък например в 70 германски града са били отчетени твърде високи стойности, като в 20 от тях става въпрос за многократно превишаване на максимално допустимите нива. В тази връзка някои експерти настояват дизеловите автомобили спешно да бъдат преоборудвани, защото само по този начин можели да се избегнат евентуални забрани за влизане на тези автомобили в градовете.     Дизеловият скандал в Германия и дискусиите за евентуалното въвеждане на подобни забрани предизвикаха радикален спад в продажбите на дизелови автомобили. През 2017 са били регистрирани 13% по-малко нови дизелови автомобили в сравнение с предходната година. Затова пък броят на новите коли с бензинови двигатели се е увеличил с 14 на сто.   В Германия напоследък са на мода новите, големи автомобили с повишена проходимост – SUV, чиито продажби през 2017 са скочили с близо една четвърт. Известно е, че тези автомобили имат значително по-голям разход на гориво. Според анализатора на Дойче Банк Тим Рокоса, това развитие влошава ситуацията, дори и ако азотните оксиди, отделяни от дизеловите автомобили, намалеят в резултат на забрани или други рестриктивни мерки.     \"При всички положения автомобилната индустрия е изправена пред сериозна криза на доверието, щом като автомобили, които са на не повече от две-три години, изведнъж биха могли да бъдат засегнати от евентуална забрана за влизане в централните градски части\", казва Щефан Брацел от висшия Институт по икономика в Бергиш Гладбах. Ако се преоборудват дизеловите автомобили, отговарящи на стандарта Евро 5, подобни забрани биха могли да се окажат излишни. Но кой ще плати за всичко това?   За модернизирането на един дизелов автомобил са нужни към 2000 евро, затова не е трудно да се изчисли, че за всичките шест милиона дизелови автомобила, които се движат по улиците на Германия, ще трябва да се намерят близо 12 милиарда евро. \"Германската автомобилна индустрия е в състояние да понесе подобна финансова тежест, макар че това несъмнено ще я натовари сериозно\", прогнозира Брацел. Но ако бъде решено, че индустрията трябва да поеме тези разходи незабавно, ще последват и съответни искания от съседните европейски страни – например от Франция и Италия, където карането на дизелови автомобили е много широко разпространено. \"В този случай вече ще става дума за преоборудването на 50-60 милиона автомобила, а германските автомобилопроизводители не биха могли да се справят с подобна задача\", казва експертът.   Освен това вината за сегашната ситуация не е само на автомобилната индустрия. Политиците често се огъваха пред лобистите. Известно е например, че германски канцлери, а и сегашната канцлерка Меркел от дълго време насам успешно се противопоставят на въвеждането на по-строги европейски норми за вредните газове, изхвърляни от автомобилите. В германското законодателство има множество празноти, които оставят легални и полулегални \"вратички\" за измъкване. \"Политиците имат сериозна вина за сегашната ситуация\", казва в заключение Брацел.     Въвеждането на \"син стикер\" за онези дизелови автомобили, които изхвърлят малки количества азотни оксиди, можеше още преди години да накара производителите да спазват съществуващите норми. Различни германски екологични организации не от вчера настояват за подобна мярка, но бившият министър на транспорта Александър Добринт с всички сили се противопоставяше на въвеждането им. В коалиционния договор на бъдещото германско правителство също не се споменава нищо по този въпрос.   Малцина са онези, които се замислят и за \"социалните последствия\" от евентуална забрана за каране на дизеловите автомобили в централните градски части. Това означава, че всички дизели ще се обезценят до крайност. Собствениците на подобни возила на практика ще се окажат обект на \"фактическо отчуждаване\".   Разбира се, цялата тази тенденция ще бъде съпроводена и от гигантска загуба на работни места навсякъде, където сега се произвеждат дизелови автомобили. \"Няма утвърдена рецепта за излизане от сегашната объркана ситуация\", казва автомобилният експерт Фердинанд Дуденхьофер. Делът на електромобилите расте непрекъснато, но годишно в Германия той все още представлява едва 1,6% от новите коли. Според някои експерти, все пак няма нужда да се изпада в излишна паника.    Щефан Брацел например смята идеята на германското правителство за въвеждане на безплатен обществен транспорт в големите градове за \"необмислена\". Според него, в случая става дума по-скоро за \"символични действия\", отколкото за решение, взето въз основа на задълбочен анализ на всички икономически, екологични и социални аспекти.", "date": "2018.02.28", "title": "Германия и кашата с дизела"}
{"url": "http://www.classa.bg/%D1%81%D0%B2%D1%8F%D1%82/item/379132-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE,-%D0%BA%D0%BE%D0%B5%D1%82%D0%BE-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%86%D1%8F%D0%BB%D0%B0-%D1%81%D0%BB%D0%BE%D0%B2%D0%B0%D0%BA%D0%B8%D1%8F", "text": "            Словакия минава за образцова страна в сравнение със средноевропейските си съседки. За разлика от Чехия, Полша или Унгария, в Словакия популистките тенденции са по-слаби, а премиерът Роберт Фицо непрекъснато подчертава, че - независимо от споровете по европейската бежанска политика - неговата страна принадлежи към сърцевината на Европа и винаги играе конструктивна роля в ЕС. Словашката икономика е обвързана с ЕС повече от всички останали в съседство, а през 2009 година страната успешно въведе и общата валута.     Сега обаче в тази оптимистична картина зейна грозен процеп: разследващият журналист Ян Куцияк и приятелката му Мартина Кушнирова станаха жертва на показен разстрел в дома им във Велка Мача на 60 километра от Братислава. Хладнокръвното убийство, извършено с целенасочени изстрели в главата и в гърдите, дълбоко разтърси цяла Словакия, защото очевидно е свързано с работата на журналиста - поне такава е версията на следствието.   Ян Куцияк     Словашкото политическо ръководство видимо е шокирано. Премиерът Роберт Фицо нарече убийството „небивало досега посегателство срещу свободата на словото и демокрацията\", а правителството му незабавно обяви награда от 1 милион евро за информации, които биха довели до залавянето на извършителите. Шефът на словашката полиция Тибор Гашпар нарече убийството „професионална екзекуция\", която очевидно била свързана с работата на Куцияк. По този начин Словакия се оказва в срамния списък на онези държави, където журналистите стават жертва не само на заплахи и репресии, но и на ликвидация - Русия, Украйна, няколко балкански страни, а и Малта, където през октомври миналата година беше убита разследващата журналистка Дафне Каруана Галиция.   В момента никой не знае кой може да е поръчал екзекуцията. Предполагаеми мотиви има колкото щеш. През последните месеци 27-годишният журналист от портала Aktuality.sk пишеше за връзките между управляващата социалдемократическа партия с ляво-националистически уклон, корумпирани предприемачи и организираната престъпност в страната.    Заради тези свои публикации Куцияк беше заплашван от словашкия предприемач Мариан Кочнер, който има лоша слава заради съмнителни сделки с недвижими имоти. Според друга версия обаче, Куцияк може да е станал жертва на италианската мафия. Британско-словашкият журналист Том Никълсън обяви, че двамата с Куцияк паралелно са разследвали измамнически схеми с пари от европейските фондове, които италианската мафия въртяла в Словакия.   „Независимо от това кой стои зад убийството, това ужасяващо и шокиращо деяние хвърля тежка сянка върху дългия и сложен път на Словакия към правовата държава\", казва словашкият политолог Григорий Мешезников.   Откакто през 1993 Словакия обяви своята независимост, в страната не е имало убийство на журналист, но списъкът с атаки срещу представители на медиите е дълъг. През юни 2016 година беше запалена колата на разследващия журналист Милош Майко. Други двама разследващи журналисти вече от години се водят за безследно изчезнали: през април 2008 изчезна Павол Рипал, а през март 2015 - Мирослав Пейко. Многобройни брутални нападения срещу журналисти имаше най-вече през 1990-те години по време на полуавторитарния режим на премиера Владимир Мечиар, а разкриваемостта беше почти нулева.   Сегашният премиер Роберт Фицо също не гледа с добро око на критичната журналистика и на независимите медии. За журналистите Фицо неведнъж е използвал определения като „идиоти\", „хиени\", „задници\", „антисловашки проститутки\" или „клозетни паяци\", а редакторите на големия словашки вестник „Сме\" за известно време бяха отстранени от неговите пресконференции. С всичко това Фицо реагира най-вече на журналистически разследвания за корупционни афери, свързани с неговата партия и със самия него.   А такива афери - колкото щеш, независимо от лъскавия имидж на Словакия. Така например съпартиецът на Фицо и негов министър на вътрешните работи Роберт Калинак вече от доста време се намира под сериозен натиск заради подозрения в корупция. Твърди се, че Калинак е помогнал на бизнесмена Ладислав Бастернак да се отърве от обвинения в данъчни измами, като успоредно с това той самият има дялово участие в една от фирмите на Бастернак. Самият Фицо живее като наемател в жилище, което принадлежи на същия този предприемач.   Въпреки многократните масови демонстрации срещу корупцията, въпреки вотовете на недоверие, внесени от опозицията, Калинак до ден-днешен отказва да подаде оставка.   Неразкрити си остават и други афери - например един от най-големите скандали, свързани с политическа корупция. Аферата, известна под името „Горила\", се върти около приватизационни обекти, които корумпирани политици и държавни служители изгодно осигурили на инвестиционната група „Пента\" - разбира се, срещу тлъсти комисиони. Твърди се, че и сегашният премиер Фицо е участвал навремето в схемата. Окончателна яснота няма и до днес.   Разстрелът на Ян Куцияк и неговата приятелка отново изважда на бял свят всички тези потулени корупционни скандали. А това може да се окаже изключително опасно за сегашните управници, казва политологът Григорий Мешезников: „Ако не успее бързо да разкрие убийството на Куцияк и неговата приятелка, правителството неминуемо ще попадне под силен натиск за оставка.\"", "date": "2018.02.28", "title": "Убийството, което разтърси цяла Словакия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379124-%D0%B0%D0%BD%D0%B0%D1%81%D1%82%D0%B0%D1%81%D0%B8%D1%8F-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D0%BD%D0%B0%D0%B3%D0%BE%D1%80%D0%B5%D1%89%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Балерина Анастасия Волочкова публикува на страницата си в в \"Инстаграм\" снимка, на която прави шпагат, докато язди кон. \"Във всеки шпагат е важна хармонията на линиите и удължените крака\" - написа Волочкова към снимката.      Анастасия Волочкова редовно публикува своите снимки, правейки толкова сложното гимнастическо упражнение.      Както многократно отбелязват нейните фенове, наистина изглежда фантастично нейното изпълнение.      Вижте още снимки на балерината, на които прави шпагат:          ", "date": "2018.02.28", "title": "Анастасия Волочкова отново нагорещи мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379123-%D0%BF%D0%B5%D0%B2%D0%B8%D1%86%D0%B0-%D0%BF%D0%BE%D0%BA%D0%B0%D0%B7%D0%B0-%D0%B8%D0%BD%D1%82%D0%B8%D0%BC%D0%BD%D0%B0%D1%82%D0%B0-%D1%81%D0%B8-%D0%B7%D0%BE%D0%BD%D0%B0", "text": "Конфуз се получи на благотворителното събитие Fabulous Fund Fair в Лондон, организирано от известната манекенка Наталия Водянова. Виновна за всичко това се оказа прекалено късата рокля на 19-годишната Талия Сторм, която се захвана, докато излизаше от колата и при инцидента се разкъса и част от чорапогащника й.      За нейно нещастие гафът се случи точно пред камерите.      За събитието Талия Сторм бе избрала мини рокля и високи ботуши. Цялата й визия изглеждаше като в галактически стил.      Излизайки от колата, която бе спряла точно пред фотографите в близост до червения килим, младата актриса съвсем бе забравила за дължината на роклята си, в резултат на което тя се бе повдигнала нагоре, откривайки пред всички интимната зона на девойката.      Талия Сторм леко се смути, но прекара остатъка от вечерта така сякаш нищо не се беше случило.              ", "date": "2018.02.28", "title": "Певица показа интимната си зона"}
